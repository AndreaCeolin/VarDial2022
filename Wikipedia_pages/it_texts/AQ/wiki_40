{"id": "2490669", "revid": "1149807", "url": "https://it.wikipedia.org/wiki?curid=2490669", "title": "Digimon World 2003", "text": " \u00e8 il terzo capitolo della saga principale di \"Digimon World\", sempre per piattaforma PlayStation. Il gioco ha subito un cambio netto di nome soltanto in Europa, per la mancata localizzazione del precedente capitolo che rendeva privo di logica il mantenimento del nome originale. Per quanto riguarda il finale del gioco, mentre nella versione americana non \u00e8 presente il post game, nella versione europea \u00e8 possibile continuare: dopo aver sconfitto Galacticmon, infatti, Junior torna al server Amaterasu per svolgere una prova di gioco. Ci\u00f2 potrebbe dipendere dal fatto che la versione americana \u00e8 uscita prima di quella giapponese.\nTrama.\nJunior, ragazzo di dodici anni, \u00e8 intento a cimentarsi in uno dei giochi pi\u00f9 conosciuti del suo tempo: \u201cDigimon Online\u201d. Esso consiste in un mondo che, seppur virtuale, \u00e8 in grado di ospitare realmente i giocatori, permettendo loro di interagire con le creature digitali che lo abitano, note come Digimon.\nAssieme ai suoi amici Teddy ed Ivy, Junior incomincia la sua partita. Lo scopo del gioco online consiste nel trovare e battere quattro governatori, delle altrettante citt\u00e0 presenti sul server Asuka, riuscendo cos\u00ec ad ottenere il titolo di \u201cCampione del Mondo\u201d.\nIgnari di quello che sarebbe successo di l\u00ec a poco, ciascuno dei tre ragazzi si avventura all'interno del gioco, dopo aver scelto la propria squadra di tre Digimon iniziali e cambiato il proprio nome. Ivy, in particolare, decide di utilizzare come nome Kail, mentre Teddy preferisce non cambiarlo.\nA partita inoltrata, i giocatori scoprono di essere rimasti intrappolati all'interno del server stesso, a causa di un presunto errore nel sistema. La \u201cSignora del Gioco\u201d, in vece dell'azienda produttrice MAGAMI, rassicura che la situazione \u00e8 sotto il loro controllo, indicando che il problema si \u00e8 originato a causa dell'attacco di un hacker famoso, conosciuto come \u201cTopo Fortunato\u201d, che dopo si scoprir\u00e0 essere il fratello maggiore di Ivy.\nCompresa la gravit\u00e0 della situazione, Junior e Kail sono ulteriormente informati della scomparsa del loro amico Teddy, dovuta sempre per mano dell'hacker in questione. Una volta scoperta la locazione di quest'ultimo, nel settore ovest che si trova oltre un immenso oceano, essi si dirigono verso di essa senza esitazione.\nRaggiunta la citt\u00e0 di Byakko, presente in questo settore, i ragazzi scoprono che essa \u00e8 invasa da truppe di soldati, contro le quali saranno costretti a scontrarsi. Pur riuscendo a sconfiggerne il comandante, Junior \u00e8 fatto per\u00f2 prigioniero proprio da quest'ultimo, non riuscendo pi\u00f9 a fuggire.\n\u00c8 solo grazie all'intervento provvidenziale di un Numemon se il ragazzo riesce, finalmente, a liberarsi. Insospettito proprio dal suo salvatore, che gli aveva suggerito di andarsene e non fare pi\u00f9 ritorno, Junior decide di inseguirlo di nascosto; scopre cos\u00ec che quel Digimon non \u00e8 altri che il famoso hacker, Topo Fortunato.\nTuttavia, non solo l'hacker non \u00e8 il reale responsabile della situazione, ma si scopre essere il fratello scomparso di Kail, di nome Kurt, il quale sta lavorando ingaggiato come agente contro l'organizzazione criminale A.o.A, conosciuta per il recente terrorismo presente su internet e per aver sfruttato gi\u00e0 i Digimon in passato. Kurt rivela loro di come sia la stessa azienda MAGAMI a lavorare per conto dell'organizzazione, e di come sia scopo di entrambe quello di distruggere l'intero Giappone.\nSorpresi da dei soldati durante la loro conversazione, Kurt finisce per essere trasformato in un Oinkmon per aver protetto i ragazzi col proprio corpo. Junior sconfigge i soldati in questione e decide di ritornare al server Asuka, allo scopo di trovare e battere la Signora del Gioco.\nPur riuscendovi, le operazioni dell'A.o.A non sono state ancora del tutto fermate: essi hanno rilasciato nella rete un Digimon potentissimo, Vemmon, con il quale la stanno radendo completamente al suolo.\nRitrovato e liberato l'amico Teddy, quest'ultimo informa i ragazzi della reale locazione della base operativa dell'A.o.A, MAGASTA, e dei giusti mezzi per raggiungerla.\nDurante i successivi eventi, Junior viene a conoscenza del reale obiettivo dell'organizzazione: attivare la Juggernaut, autentica fortezza militare semovente, con la quale riuscire a far digievolvere Vemmon e, con esso, distruggere il mondo.\nI ragazzi non riescono, purtroppo, ad arrivare a MAGASTA per tempo: Vemmon si \u00e8 ormai digievoluto in Destromon.\nTuttavia, essi non si danno per vinti e, raggiunto il server Amaterasu, arrivano a sfidare e battere il presidente della MAGAMI in persona. A questo punto, Junior attiva il computer centrale, col quale riesce a distruggere Destromon impedendogli di concludere la sua opera.\nNonostante tutto, l'A.o.A continua imperterrita e contagia la rete con un virus informatico, il quale trasforma tutti i giocatori presenti nel gioco in Oinkmon, come accaduto con Kurt.\nSoltanto Junior e Kail rimangono illesi, ed il primo riceve una sfida da una misteriosa entit\u00e0 malefica, Lord Megadeath, contro la quale dovr\u00e0 scontrarsi in cima al satellite militare Gunslinger.\nJunior riesce a battere l'avversario, ma quest'ultimo \u00e8 riuscito nell'intento di creare un terribile Digimon, Snatchmon. Snatchmon uccide il suo creatore e si fonde con il satellite, diventando Galacticmon.\nIl ragazzo riesce, ad ogni modo, a sconfiggerlo facendolo precipitare sulla Terra la cui atmosfera lo disintegra.\nL'A.o.A \u00e8 stata, cos\u00ec, definitivamente fermata e tutto ritorna alla normalit\u00e0.\nTre mesi dopo la fine di questi eventi, Junior ritorna nel gioco, scoprendo che Kurt \u00e8 divenuto il nuovo presidente della MAGAMI e il Campione del Mondo, e che sono stati scelti i quattro nuovi governatori dei server.\nModalit\u00e0 di gioco.\nEssendo l'ambientazione quella di un JRPG, inizialmente il giocatore \u00e8 invitato a vagare per il mondo virtuale allo scopo di trovare e battere i quattro governatori delle altrettante citt\u00e0 presenti in esso. Una volta portato a termine tale compito, egli ha la possibilit\u00e0 di partecipare al torneo per l'assegnazione del titolo di \"Campione del Mondo\".\nTuttavia, da semplice partita, il giocatore \u00e8 progressivamente invischiato nei piani malefici dell'organizzazione criminale A.o.A, dalla quale dovr\u00e0 difendersi ed arrestarne le operazioni.\nDurante il cammino, per poter proseguire \u00e8 necessario che egli compia delle missioni, tra cui rientrano combattimenti cruenti ed il recupero di oggetti, importanti ai fini della storia stessa.\nIl vero fulcro del gioco stesso \u00e8, per\u00f2, quello dei combattimenti. Rispetto ai precedenti capitoli, essi avvengono in maniera totalmente casuale e, pertanto, sono impossibili da evitare. Lo scontro con i Digimon avversari avviene a turni, basati sulla velocit\u00e0 dei Digimon combattenti. Se un Digimon \u00e8 particolarmente agile, \u00e8 in grado di attaccare consecutivamente, per un massimo di due volte.\nSeppure il giocatore abbia la possibilit\u00e0 di portare con s\u00e9 un massimo di tre Digimon, gli scontri avvengono sempre uno contro uno; lo stesso discorso vale per i Digimon avversari, soprattutto per i boss.\nIl giocatore ha pieno controllo di ogni elemento sostanziale delle lotte, tra cui la possibilit\u00e0 di far eseguire ai propri Digimon una delle tre modalit\u00e0 di Digievoluzione presenti: la digievoluzione normale, quella definita \"Blast\" e la DNA Digievoluzione.\nTutte e tre sono digievoluzioni temporanee ma, mentre nel primo tipo \u00e8 possibile decidere autonomamente in quale livello far digievolvere la creatura, negli altri due non \u00e8 cos\u00ec immediato.\nPer quanto concerne la Digievoluzione Blast, essa si basa su un sistema di conteggio dei danni ricevuti dal proprio Digimon: una volta riempita una barra, la creatura digievolve automaticamente ad un livello successivo, pur non avendolo ancora sbloccato ufficialmente, onde evitare la sconfitta ed in modo da poter utilizzare l'attacco pi\u00f9 potente del nuovo Digimon.\nNella DNA Digievoluzione, invece, due Digimon della squadra si fondono per ottenerne uno pi\u00f9 potente. Tuttavia, solo i livelli successivi all'intermedio possono attuarla.\nAltre caratteristiche degne di nota sono la presenza dei cosiddetti \"Agenti DRI\" e del gioco di carte.\nGli Agenti DRI sono una novit\u00e0 di questo gioco e consentono di sbloccare nuovi Digimon partner, a patto di svolgere un certo tipo di missioni.\nIn particolare, al giocatore \u00e8 richiesto di battere un Digimon di Livello Evoluto, di cui otterr\u00e0 il Livello Intermedio, se non lo ha gi\u00e0 sbloccato precedentemente. In quest'ultimo caso, non ottiene nulla dall'Agente, se non degli apprezzamenti riguardanti il modo in cui sta allenando i propri Digimon.\nIl gioco di carte, infine, \u00e8 una simpatica aggiunta per ottenere una prolungata esperienza di gioco. Versione molto semplificata del gioco di carte originale, ad esso sono legate una moltitudine di sotto-quest che creano un'avventura a parte rispetto a quella principale.\nDigimon presenti nel gioco.\nDigimon non controllabili.\nIn grassetto sono contrassegnati i Digimon presenti solamente come boss da affrontare.\nDigimon esclusivi del gioco.\nMolti dei Digimon su cui verte la trama, sono stati ideati appositamente per questo videogioco. Essi, pertanto, non sono presenti in altre opere legate al franchise (ad eccezione di Oinkmon), risultando privi di molte informazioni a loro riguardo.\nOinkmon.\n \u00e8 un Digimon simile ad un maiale, docile ed incapace di attaccare. Quando gli esseri umani presenti nel mondo di Digimon Online sono privati della loro matrice dati, si trasformano in queste creature. L'organizzazione criminale A.o.A sfrutta questo sistema a proprio vantaggio, in modo da poter condurre indisturbata il proprio piano di distruzione del mondo.\nNon sono noti ulteriori dettagli in riferimento a questo Digimon.\nQuesto Digimon fa la sua prima apparizione in Digimon Adventure, quando T.K. cerca di immaginare la digievoluzione di Patamon.\nCardmon.\nI sono delle specie di Digimon che possono variare di livello a seconda del numero di carte che presentano attorno al proprio corpo. Ne esistono, inoltre, due sottospecie a seconda del luogo in cui vivono: la specie che vive sulla terra ferma \u00e8 contrassegnata dal numero 1 ed \u00e8 di colore giallo, mentre quella acquatica \u00e8 contrassegnata dal numero 2 ed \u00e8 di colore blu. La seconda sottospecie, inoltre, ha un aspetto che rassomiglia vagamente quello dei pesci.\nI Digimon appartenenti a questa specie sono i seguenti:\nVemmon.\n \u00e8 un Digimon di Livello Intermedio creato artificialmente dagli esseri umani, per poter essere da questi ultimi utilizzato come un'arma dai molteplici utilizzi.\nQuest'essere rassomiglia ad un piccolo alieno violaceo, dotato di mani con due sole dita e di gambe con le articolazioni rovesciate. Sul suo capo allungato presenta un elmetto di color viola scuro, mentre dei suoi occhi verdi, quello sinistro \u00e8 coperto da un visore nero. Per qualche oscura ragione, possiede una catena attaccata al proprio collo.\nVemmon appare inizialmente come una creatura molto debole. Il suo principale attacco \u00e8 relativamente innocuo, ma ha il fastidioso effetto di sottrarre energia dal proprio avversario, in modo da impedirgli di utilizzare attacchi potenti.\nTuttavia, la vera forza di questo Digimon \u00e8 qualcosa di sorprendente: Vemmon possiede, infatti, un'abilit\u00e0 unica che gli consente di fondere la propria matrice dati con la tecnologia presente nei paraggi. Ci\u00f2 gli permette di trasformarsi in un'autentica personificazione dei marchingegni che assorbe dentro di s\u00e9.\nQuesta creatura possiede anche la capacit\u00e0 di trasformare gli esseri umani in Oinkmon, privandoli delle loro matrici dati.\nDopo la sconfitta di Galacticmon, si ipotizza che tutti i Vemmon siano stati sottratti dal controllo degli esseri umani corrotti o, invece, che siano stati totalmente distrutti.\nSnatchmon.\n \u00e8 un Digimon nato, a detta di Lord Megadeath, dalla fusione di quattro Vemmon. \u00c8 una creatura simile ad un umanoide violaceo con in testa un casco dotato di un ampio visore e di una spessa coda arricciata.\nQuest'essere si sottrae dal controllo del proprio padrone, rifiutandosi di essere schiavo di chicchessia. Assorbe cos\u00ec Lord Megadeath, dimostrando di avere l'abilit\u00e0 di fondersi non soltanto con la tecnologia, ma anche con qualsiasi altra forma di vita digitale, per sostenere ulteriormente la propria.\nSnatchmon dichiara di essere il Digimon pi\u00f9 potente che sia mai esistito e, data la sua abilit\u00e0 di fondere la propria matrice dati con la tecnologia, potrebbe essere effettivamente cos\u00ec.\nDopo un breve dialogo con Junior, Snatchmon non perde ulteriormente tempo: si fonde con il satellite militare Gunslinger, divenendo cos\u00ec il possente Galacticmon.\nGalacticmon.\n \u00e8 il Digimon risultante dalla fusione di Snatchmon con il satellite militare Gunslinger. \u00c8 una creatura rassomigliante qualche sorta di velivolo spaziale, talmente enorme che soltanto la sua testa sovrasta sul Digimon di Livello Mega pi\u00f9 grande che sia noto. Per enfatizzare questa caratteristica, lo si vede in orbita attorno al pianeta Terra, durante una scena di intermezzo del gioco.\nGalacticmon sembra trasportare almeno due grandi lanciamissili, al posto delle braccia; non \u00e8 noto, tuttavia, se essi servano da propulsori per il Digimon o siano delle vere e proprie armi d'attacco. La sua coda possiede una piccola testa sulla cima e, per tutta la sua lunghezza, presenta dei pannelli solari, una volta serviti al satellite come risorsa di energia. Sempre dal satellite Gunslinger, il Digimon eredita l'arma finale \"Ragnarok Cannon\", seppur con potenza apparentemente ridotta rispetto all'originale.\nOltre a ci\u00f2, sembra esserci un sistema di manutenzione a sua difesa, che include una mano metallica scheletrica: quest'ultima \u00e8 utilizzata per attaccare o per bloccare gli attacchi diretti alla testa del Digimon. Tuttavia, non \u00e8 chiaro se essa faccia parte del corpo della creatura o se, pi\u00f9 semplicemente, sia un elemento che si limita a fluttuare a mezz'aria.\nDurante il combattimento finale, Junior deve vedersela dapprima con la coda, per poi passare alla testa di Galacticmon. La prima si limita ad attaccare con tecniche fisiche, come trafiggere l'avversario o lanciare un raggio d'energia dalla sua punta. Una volta sconfitta, la testa interviene utilizzando il Ragnarok Cannon, ricudendo al limite la vita dei Digimon del ragazzo e, successivamente, inizia anch'essa a combattere. La testa, in particolare, ha l'abilit\u00e0 di copiare una delle tecniche dei Digimon avversari e di spararla attraverso un piccolo raggio. Galacticmon pu\u00f2, inoltre, schiaffeggiare l'avversario con le sue mani o, invece, lanciare un gigantesco raggio di vento.\nUna volta sconfitto, Galacticmon esplode e cade sulla Terra sotto forma di pioggia di meteore. Lo scopo del Digimon era quello di fondersi con la Terra stessa, diventando cos\u00ec Gaiamon.\nGaiamon.\n \u00e8 il Digimon che si sarebbe originato dalla fusione di Galacticmon col pianeta Terra, determinando l'estinzione della razza umana e la creazione di un'entit\u00e0 dalla potenza inimmaginabile.\nGiacch\u00e9 tale evento non \u00e8 andato a compimento nel gioco, non si ha alcuna idea dell'aspetto o dell'effettiva potenza di questo Digimon.\nTuttavia, viste le circostanze, si ritiene che esso sarebbe potuto diventare il Digimon pi\u00f9 potente mai esistito e creato.\nDestromon.\n \u00e8 un Digimon rassomigliante una sottospecie di dinosauro robotico, di colore rosso. Questa creatura \u00e8 armata di un numero considerevole di cannoni energetici, specialmente sui polsi e sulle spalle. La sua arma principale \u00e8 posta sul petto.\nQuesto Digimon \u00e8 il risultato della fusione di Vemmon con la fortezza semovente sperimentale, nota come Juggernaut. Appena creata, questa mostruosa creatura ha fatto sfoggio della propria forza distruggendo una flotta navale con facilit\u00e0, prima di dirigersi verso la citt\u00e0 pi\u00f9 vicina.\nCreduto per lungo tempo come un Digimon inarrestabile, il suo unico punto debole \u00e8 stato, infine, individuato proprio da Junior. I ragazzi sono riusciti, cos\u00ec, a fermare la terribile macchina prima che portasse a compimento la distruzione della citt\u00e0, facendola auto-distruggere.\nNon sono noti ulteriori dettagli in riferimento a questo Digimon, giacch\u00e9 presente soltanto nelle scene di intermezzo del gioco stesso.\nAccoglienza.\nRaffaele Staccini di Multiplayer.it classific\u00f2 \"Digimon World 2003\" come il settimo miglior gioco della serie."}
{"id": "2490671", "revid": "1652635", "url": "https://it.wikipedia.org/wiki?curid=2490671", "title": "Diego Raimondi", "text": "Carriera.\nCalciatore.\nLa sua carriera professionistica inizia nella seconda serie argentina, dove veste la maglia del Club Atl\u00e9tico Atlanta nella stagione 1999-2000, prendendo parte a 27 incontri, realizzando un gol. L'anno seguente \u00e8 tesserato per il Deportivo Italchacao, societ\u00e0 partecipante al massimo campionato venezuelano, con la cui maglia Raimondi .\nNel 2001 si trasferisce in Italia al Casarano, dove in due stagioni prende parte a 42 gare nel campionato di Serie D, segnando una rete. Nell'estate 2003 passa al del Presidente Vincenzo Barba. Con i giallorossi salentini conquista in tre anni una triplice promozione dall'Eccellenza alla Serie C2. Lascia il Gallipoli nel 2006 dopo aver totalizzato 81 presenze in gare di campionato. Nell'estate del 2006, infatti, viene prelevato dal con cui disputa la Serie C1. Alla prima stagione con i neroazzurri conquista la promozione in Serie B, e nella stagione successiva sfiora con la squadra toscana la promozione in Serie A (il Pisa \u00e8 eliminato dal Lecce nella semifinale play-off).\nA gennaio del 2009 si accasa al in Prima Divisione con cui colleziona 13 presenze e 2 gol nella prima stagione, e 18 presenze nella seconda stagione. Si svincola non appena la squadra umbra fallisce e a luglio 2010 firma per il continuando cos\u00ec a giocare in Prima Divisione. A gennaio per\u00f2 viene ceduto a titolo definitivo al Pisa, squadra nella quale aveva gi\u00e0 giocato dal 2006 al 2009 e che aiuta a centrare la salvezza in Prima Divisione, nella stagione seguente rimane a Pisa dove chiude il campionato al 7\u00ba posto e perde la finale di Coppa Italia Lega Pro.\nIl 17 luglio 2012 firma con il neo-promossa in Lega Pro Seconda Divisione. Il 19 novembre successivo, dopo aver collezionato 5 presenze in campionato coi granata, decide di rescindere il contratto e di lasciare il calcio giocato..\nAllenatore.\nDopo aver ricoperto il ruolo di vice dell'allenatore Christian Lionel D\u00edaz nel campionato cileno, il 25 giugno 2015 diventa il nuovo allenatore del Sestri Levante. Arriva settimo in D.\nIl 1\u00ba luglio 2016 viene ufficializzato come nuovo collaboratore tecnico del Torino. Il 4 gennaio 2018 viene esonerato insieme a Sini\u0161a Mihajlovi\u0107 e al resto dello staff. Il 2 gennaio 2022, in concomitanza all'entrata di Fabio Bazzani nello staff tecnico felsineo, lascia il ruolo di collaboratore tecnico di Mihajlovi\u0107 al ."}
{"id": "2490672", "revid": "110157", "url": "https://it.wikipedia.org/wiki?curid=2490672", "title": "Partito del Popolo di Niue", "text": "Il Partito del Popolo di Niue (in inglese Niue People's Party, o anche \"Niue People's Action Party\") \u00e8 stato un partito politico di Niue.\nStoria.\nFondato nel 1987, si \u00e8 sciolto nel 2003 ed \u00e8 stato l'unico partito della storia di Niue.\nDurante le elezioni legislative del 21 aprile 2002, il partito conquist\u00f2 sei seggi e support\u00f2 14 dei 20 membri dell'Assemblea di Niue appena eletta.\nIl Niue People's Party (NPP) fece parte del governo per la prima volta nel 1996. Il partito vinse le elezioni del 1999 e Sani Lakatani divenne Premier di Niue. A Lakatani succedette nel 2002 Mititaiagimene Young Vivian, anch'egli membro dell'NPP.\nIl partito si \u00e8 dissolto nel 2003, a seguito di dissensi interni. Da allora Niue non ha pi\u00f9 avuto partiti politici."}
{"id": "2490673", "revid": "1838934", "url": "https://it.wikipedia.org/wiki?curid=2490673", "title": "Giuseppe Matteo Alberti", "text": "Le sue composizioni, per lo pi\u00f9 concerti o sinfonie per archi con o senza violino solista, per le loro caratteristiche di leggerezza e la ricchezza di spunti melodici, erano molto diffuse nell'Europa settentrionale.\nComposizioni.\nStrumentali\nVocali"}
{"id": "2490676", "revid": "353200", "url": "https://it.wikipedia.org/wiki?curid=2490676", "title": "XIII secolo d.C.", "text": ""}
{"id": "2490677", "revid": "149727", "url": "https://it.wikipedia.org/wiki?curid=2490677", "title": "Duisburg-Hamborn", "text": ""}
{"id": "2490681", "revid": "729019", "url": "https://it.wikipedia.org/wiki?curid=2490681", "title": "Rete filoviaria di Palermo", "text": "La rete filoviaria di Palermo \u00e8 stato un sistema di trasporto pubblico utilizzato nella citt\u00e0 di Palermo dal 1939 al 1966.\nStoria.\nIl primo servizio sperimentale filoviario a Palermo nasce nel 1939. I motivi della scelta del filobus furono pi\u00f9 d'uno, in particolare la necessit\u00e0 di sostituire l'obsoleta rete tranviaria (operazione conclusasi solo nel dopoguerra) e la spinta dal regime fascista che cercava di diffondere il sistema di trasporti filoviario in tutta Italia. Il regime infatti incarnava nel filobus il trasporto pubblico fascista per eccellenza e vedeva in esso il futuro del trasporto pubblico italiano, i motivi pubblici della scelta erano l'economia di esercizio e il ridotto inquinamento, in realt\u00e0 si cercava di non legare il trasporto pubblico al petrolio vista la dipendenza da altri paesi. Durante la seconda guerra mondiale si ebbe un rallentamento della diffusione del mezzo. Al termine della guerra si ricominci\u00f2 la strada filoviaria con l'acquisto di nuovi mezzi.\nL'azienda che si occupava del servizio sin da prima della guerra era la SAST. Con la creazione dell'AMAT, nel 1964 i mezzi e il personale venne acquisito da quest'ultima che gest\u00ec il servizio fino al 1966. Dal 1966 tutti i filobus, che ormai vantavano oltre 20 anni di utilizzo, vennero sostituiti da normali autobus ed il servizio filoviario cittadino venne smantellato.\nMezzi.\nI primi mezzi acquistati nel 1939 furono i Fiat 656F-577 equipaggiati con apparecchiature elettriche della Ercole Marelli e vennero acquistati dall'azienda di trasporto locale SAST. L'anno seguente venne acquistato un Alfa Romeo 110 AF Marelli Macchi che era stato usato in precedenza a Roma. Nel 1946, al termine della guerra, furono acquistati nuovi mezzi, gli Alfa Romeo 140 AF carrozzati Piaggio Ansaldo, celebri per la loro carrozzeria in acciaio inossidabile non verniciata; questi mezzi erano soprannominati \"Frecce d'argento\". Di questo modello arrivarono 10 mezzi, 1 di tipo \"A\" e 9 di tipo \"B\". La differenza tra i due mezzi era la diversa spaziatura tra i finestrini e il fatto che il tipo \"A\" avesse i gradini retrattili mentre il tipo \"B\" aveva i classici gradini interni. I mezzi scelti non erano del tipo pi\u00f9 moderno e divennero velocemente antiquati per il crescente utilizzo del mezzo pubblico nel dopoguerra. In totale la citt\u00e0 ebbe a disposizione 93 filobus."}
{"id": "2490682", "revid": "287204", "url": "https://it.wikipedia.org/wiki?curid=2490682", "title": "Wilhelmsburg", "text": ""}
{"id": "2490686", "revid": "110157", "url": "https://it.wikipedia.org/wiki?curid=2490686", "title": "Wilhelmsburg (Amburgo)", "text": "Wilhelmsburg \u00e8 un quartiere (\"Stadtteil\") di Amburgo, appartenente al distretto (\"Bezirk\") di Hamburg-Mitte che comprende ampie parti del porto di Amburgo.\nCuriosit\u00e0.\nIn questo distretto, precisamente in un magazzino industriale di Industriestra\u00dfe, \u00e8 stato ambientato il film \"Soul Kitchen\" di Fatih Ak\u0131n."}
{"id": "2490696", "revid": "622792", "url": "https://it.wikipedia.org/wiki?curid=2490696", "title": "Fronte del Caucaso", "text": "Il termine Fronte del Caucaso () ha un duplice significato, uno relativo ad un insieme di campagne militari, l'altro si riferisce ad una grande unit\u00e0 militare dell'Esercito Imperiale Russo costituita nell'aprile 1917, a seguito della riorganizzazione dell'Armata del Caucaso, e dispiegata durante la prima guerra mondiale.\nIl teatro militare.\nLa storia militare russa considera la Campagna del Caucaso e la Campagna di Persia come un unico teatro militare della Grande guerra, visto che entrambe le campagne militari furono sotto il controllo prima del conte Illarion Ivanovi\u010d Voroncov-Da\u0161kov (vicer\u00e9 e governatore generale del Caucaso russo fino all'agosto 1915) e poi del generale Nikolaj Nikolaevi\u010d Judeni\u010d (capo di stato maggiore dell'armata del Caucaso fino al maggio 1917), pertanto il termine \"fronte del Caucaso\" permette anche di individuare l'insieme di queste due campagne.\nDal punto di vista della partecipazione delle potenze occidentali (principalmente l'impero britannico), queste due campagne si considerano separate e furono condotte da diverse forze di spedizioni militari impegnate nel teatro di guerra del Medio Oriente. \nQuesta \"prospettiva separata\" viene mantenuta con riferimento alle attivit\u00e0 militari dell'Impero Ottomano. La Terza Armata Ottomana fu impegnata principalmente nella Campagna del Caucaso, mentre la Seconda, inviata su questo fronte nel 1916, fu impegnata nella Campagna di Persia."}
{"id": "2490700", "revid": "124123", "url": "https://it.wikipedia.org/wiki?curid=2490700", "title": "Bartine Burkett", "text": "\u00c8 apparsa in sessanta film dal 1916 al 1983."}
{"id": "2490702", "revid": "298055", "url": "https://it.wikipedia.org/wiki?curid=2490702", "title": "Nina Myers", "text": ""}
{"id": "2490703", "revid": "729019", "url": "https://it.wikipedia.org/wiki?curid=2490703", "title": "Nazionale di calcio a 5 del Kirghizistan", "text": "La nazionale di calcio a 5 del Kirghizistan \u00e8, in senso generale, una qualsiasi delle selezioni nazionali di Calcio a 5 della Football Federation of Kyrgyz Republic che rappresentano il Kirghizistan nelle varie competizioni ufficiali o amichevoli riservate a squadre nazionali.\nLa nazionale kirghiza \u00e8 tra le selezioni di pi\u00f9 vecchia storia del calcio a 5 asiatico, non ha partecipato alle qualificazioni ai mondiali del 1992 e 1996 ma a partire dalla prima edizione del AFC Futsal Championship disputato nel 1999, la selezione centrasiatica ha disputato tutte e dieci le fasi finali, pur non ottenendo inizialmente molta fortuna. A partire dalla seconda met\u00e0 del 2000 la nazionale kirghiza ha invece ottenuto buone prove ai campionati asiatici del 2005, 2006 e 2007 con un terzo posto ex aequo all' e due quarti posti. Nell'edizione 2008 che portava alla qualificazione al FIFA Futsal World Championship, il Kirghizistan \u00e8 rimasto fuori dal poker di squadre qualificate a causa della sconfitta nei quarti ad opera del Giappone."}
{"id": "2490706", "revid": "355597", "url": "https://it.wikipedia.org/wiki?curid=2490706", "title": "Dumbarton F.C.", "text": ""}
{"id": "2490710", "revid": "25706875", "url": "https://it.wikipedia.org/wiki?curid=2490710", "title": "Calabria citeriore", "text": ""}
{"id": "2490716", "revid": "146092", "url": "https://it.wikipedia.org/wiki?curid=2490716", "title": "Palazzo Cito di Melissano", "text": ""}
{"id": "2490717", "revid": "125209238", "url": "https://it.wikipedia.org/wiki?curid=2490717", "title": "Borgo San Cesareo", "text": "Borgo San Cesareo \u00e8 una frazione del comune italiano di Albanella, (provincia di Salerno), da cui dista 9\u00a0km.\nGeografia fisica.\nTerritorio.\nLa frazione Borgo San Cesareo si sviluppa tra il fiume Calore lucano e la Strada Provinciale n\u00ba11 che da Ponte Barizzo (frazione di Capaccio) porta alla frazione Matinella.\nIdrografia.\nFiumi.\nIl territorio della frazione \u00e8 attraversato da due fiumi, molto importanti nell'idrografia provinciale, il Sele ed il suo affluente il Calore lucano.\nClima.\nLa stazione meteorologica pi\u00f9 vicina \u00e8 quella di Capaccio-Paestum.\nStoria.\nNell'ottobre del 1950, il governo var\u00f2 un insieme di provvedimenti legislativi che, nel loro complesso, presero il nome di Riforma agraria. Tali provvedimenti, attuati in specifici comprensori situati nel Mezzogiorno (Campania, Lazio, Puglia ecc..) ebbero l'obiettivo di espropriare parte delle terre dei grandi proprietari (Latifondisti) per suddividerle in Poderi da assegnare ai braccianti e contadini, coltivatori manuali della terra, che ne facevano richiesta. Cos\u00ec nasce la piccola frazione di Borgo San Cesareo. Il toponimo \u00e8 legato a san Cesario, diacono e martire di Terracina (nella chiesa di San Giuseppe si conserva un dipinto dell'antico protettore della frazione). \nIl 14 dicembre del 1958 fu ultimata la costruzione di trentasei casette, che andavano a costituire il nucleo della nuova frazione, assegnate ai braccianti e si svolse una cerimonia di inaugurazione con autorit\u00e0 e giornalisti provenienti da tutt'Italia. All'epoca l'idea era quella di creare un nuovo paese, al centro della piana del Sele, che con l'arrivo di nuovi abitanti e nuove generazioni si sarebbe ingrandito fino a divenire autonomo. Questo non \u00e8 mai avvenuto, e Borgo San Cesareo \u00e8 rimasto sempre frazione di Albanella, in particolare perch\u00e9, negli anni sessanta, la nascita della frazione Santa Cecilia del comune di Eboli, sorta a poca distanza ma direttamente lungo la strada statale 18, ha rappresentato il \"vero\" centro della piana del Sele con un conseguente sviluppo demografico costante a discapito di Borgo San Cesareo.\nLa scelta del luogo, avvenuta nel 1950, poteva sembrare ostico, visti gli allagamenti stagionali dovuti alle piene del vicinissimo fiume Sele, ma aveva una forte memoria storica essendo gli stessi luoghi dove meno di un decennio prima gli Alleati ed i tedeschi si erano fronteggiati per molti giorni, in durissimi ed incerti combattimenti, in seguito all'operazione Avalanche che con lo sbarco alla foce del Sele port\u00f2 alla Campagna d'Italia.\nPer popolare la frazione e la piccola costellazione di masserie arrivarono famiglie dai centri abitati che insistevano sui monti e colline circostanti, Altavilla Silentina, Serre, Roccadaspide e anche dal capoluogo Albanella.\n50\u00ba Anniversario.\nIl 14 dicembre 2008 la frazione di Borgo San Cesareo ha festeggiato il cinquantesimo anniversario della sua inaugurazione con una serie di iniziative. In chiesa si \u00e8 tenuta una celebrazione solenne, con testimonianze e consegne di un attestato/ricordo agli eredi degli assegnatari.\nInoltre, \u00e8 stato presentato e distribuito il libro \"San Cesareo \u00e8 Piccirillo\" di Antonio Petraglia, Emilia Verderame ed Antonio Manco che raccoglie documenti, immagini e ricordi dei primi 50 anni del paese.\n60\u00ba Anniversario.\nIl 14 dicembre 2018 la frazione di Borgo San Cesareo ha festeggiato il sessantesimo anniversario. \nHanno partecipato ai festeggiamenti Antonio Petraglia, ed Emilia Verderame, che dieci anni prima avevano scritto il libro \u201cSan Cesario \u00e8 piccirillo\u201d, supportati dall\u2019associazione \u201cLa Panchina\u201d. Durante le celebrazioni vengono presentate anche una mostra fotografica a cura di Adriano Verderame ed Emilio Arenare ed un docufilm, dal titolo \"Trentasei case bianche\", appositamente realizzati."}
{"id": "2490722", "revid": "599013", "url": "https://it.wikipedia.org/wiki?curid=2490722", "title": "Tim Smolders", "text": "Carriera.\nDopo 6 stagioni nel Bruges in cui \u00e8 stato utilizzato perlopi\u00f9 come rimpiazzo, si \u00e8 trasferito nei Paesi Bassi nel Roosendaal nel luglio 2004.\nHa firmato con il Charleroi il 18 maggio 2006.\nDopo due stagioni e mezzo su buoni livelli ha firmato per il Gent in data 9 dicembre 2008. Il trasferimento \u00e8 divenuto effettivo il 1\u00ba gennaio 2009.\nDotato di un buon tiro, il 6 agosto 2009 ha segnato il gol della bandiera nel 7-1 subito dalla in Europa League."}
{"id": "2490726", "revid": "33689", "url": "https://it.wikipedia.org/wiki?curid=2490726", "title": "Matteo Manassero", "text": "Detiene il record di pi\u00f9 giovane vincitore dello European Tour. Dal 2013 \u00e8, inoltre, il pi\u00f9 giovane vincitore del BMW PGA Championship.\nBiografia.\nNato a Negrar, in provincia di Verona, il 19 aprile 1993, comincia a giocare a golf all'et\u00e0 di 3 anni e mezzo presso il circolo Golf Club Villafranca. Passa nel 1998 al Gardagolf Country Club di Soiano del Lago (BS) allenato da Franco Maestroni. Attualmente Matteo si allena e vive al Golf Club Monticello (nei pressi di Como) ed \u00e8 seguito da Alberto Binaghi.\nNel 2009, a soli 16 anni, vince il British Amateur Championship, uno dei due Major per dilettanti. Con questa vittoria Matteo stabilisce il record di pi\u00f9 giovane vincitore del torneo e primo italiano, garantendosi l'invito a due Major: l'Open Championship e il The Masters.\nDurante l'Open Championship del 2009 a Turnberry, Matteo si piazza al 13\u00ba posto, a pari merito con Francesco Molinari, meritandosi la Silver Medal: il premio assegnato al migliore dilettante in gara.\nIl 9 aprile 2010, all'et\u00e0 di 16 anni, 11 mesi e 22 giorni, Manassero batte il record del sudafricano Bobby Cole (che resisteva dal 1967) divenendo il pi\u00f9 giovane giocatore a passare il taglio del The Masters, piazzandosi al 36\u00ba posto.\nPassa professionista nel maggio del 2010 e decide di esordire all'Open d'Italia, classificandosi nei primi 30. Invitato successivamente in Inghilterra a giocare il BMW PGA Championship a Wentworth, supera il taglio e chiude il torneo al 17\u00ba posto.\nIl 24 ottobre 2010, Manassero vince il Castell\u00f3 Masters in Spagna diventando a 17 anni, 6 mesi e 5 giorni il pi\u00f9 giovane vincitore di un torneo dello European Tour. Il record era detenuto in precedenza dal neozelandese Danny Lee, vincitore nel febbraio 2009 del Johnnie Walker Classic.\nIl 30 novembre 2010 gli viene assegnato a Wentworth il titolo di \"Sir Henry Cotton Rookie of the Year\" dello European Tour, riconoscimento dato in passato anche a Nick Faldo, Tony Jacklin, Sandy Lyle, Jos\u00e9 Mar\u00eda Olaz\u00e1bal e Colin Montgomerie.\nNell'aprile 2011 a pochi giorni dal suo 18\u00ba compleanno, conquista il suo secondo torneo dello European Tour, imponendosi nel Malaysian Open disputato al Kuala Lumpur Golf &amp; Country Club.\nL'11 novembre 2012 conquista il Barclays Singapore Open superando con un eagle alla terza buca di playoff il sudafricano Louis Oosthuizen diventando cos\u00ec il primo \"teenager\" a vincere 3 tornei dello European Tour.\nIl 26 maggio 2013 conquista il prestigioso BMW PGA Championship sul campo di Wentworth Club dopo un playoff di quattro buche contro Simon Kahn e Marc Warren, diventando cos\u00ec il pi\u00f9 giovane vincitore nella storia del torneo e raggiungendo il 25\u00ba posto dell'ordine di merito mondiale. \nAd inizio gennaio 2014 cambia sponsor tecnico passando da Titleist a Callaway.\nRisultati nei tornei major.\nLA = miglior dilettante\nDNP = non partecipante\nCUT = taglio mancato\n\"T\" = pari merito\nSfondo verde per le vittorie. Sfondo giallo per Top-10.\nGare a squadre.\nDilettante\nProfessionista"}
{"id": "2490730", "revid": "767487", "url": "https://it.wikipedia.org/wiki?curid=2490730", "title": "A\u0117lita", "text": "\u0410\u0117lita (\u0410\u044d\u043b\u0438\u0442\u0430) \u00e8 un film muto del 1924 diretto da Jakov Aleksandrovi\u010d Protazanov. Tratto dal romanzo omonimo di Aleksej Nikolaevi\u010d Tolstoj, \u00e8 considerato il primo colossal sovietico di fantascienza.\nTrama.\nLa storia \u00e8 ambientata nell'anno 1921: le radio del mondo intero captano un messaggio misterioso, il testo \u00e8 sibillino in quanto comunica solo 3 parole di una lingua sconosciuta: \u00ab Anta\u2026 Odeli\u2026 Uta\u2026 \u00bb.\nA Mosca, vivono l'ingegnere Los e il suo collega Spiridinov. Il primo di loro si sente spiato; scoprir\u00e0 poi di essere osservato con un potente telescopio dalla regina di un pianeta lontano, l'\u0410\u0117lita del titolo del film. Egli inizia un sogno che mescola realt\u00e0 e fantasia, in cui, dopo aver ucciso la moglie in un atto di gelosia, parte subito verso il luogo da cui proviene il segnale, Marte. Al suo arrivo la incontra e si innamora di lei.\nMa il suo compagno Gusev partito con lui gli chiarir\u00e0 le idee facendo notare come la donna di cui \u00e8 innamorato \u00e8 in realt\u00e0 una tiranna. Dopo aver iniziato una rivolta contro di lei i due fuggono.\nProduzione.\nNel 1922, lo scrittore russo Aleksej Nikolaevi\u010d Tolstoj (1883\u20131945), pubblic\u00f2 \"A\u0117lita\", uno dei suoi pochi romanzi di carattere fantascientifico.\nNel 1924 la casa cinematografica Me\u017erabpom-Rus' intenta a produrre film tratti dai classici, si interess\u00f2 alla produzione del film, e per il lavoro venne scelto il regista Jakov Protazanov (1881-1945), tornato da poco dalla Francia dove era emigrato nel 1920.\nJulija Solnceva (1901\u20131989), interprete di \"\u0410\u0117lita\", era alla sua prima apparizione nel grande cinema.\nDistribuzione.\nCopia della pellicola \u00e8 conservata negli archivi del George Eastman Museum.\nCritica.\nLe \"Izvestija\" scrissero a proposito del film: \u00ab\"La montagna ha partorito un topolino\", ossia \"molto rumore per nulla\". Un anno di lavoro, notevoli spese per la messa in scena e la pubblicit\u00e0, la migliore organizzazione tecnica, un noto regista, attori interessanti, un celebre romanzo, un volo \"in un altro mondo\", la rivoluzione su Marte, la Russia sovietica nel 1921... e il risultato: uno sciocco sogno di borghesuccio. Il fiero volo \u00e8 finito con una bolla di sapone\u00bb.\nIl film fu giudicato mancante \u00abd'uno scopo ideologico e artistico\u00bb, un prodotto di compromesso per cercare di adeguarsi a un genere in voga nell'Europa occidentale: \u00abLa Russia sta seduta tra due sedie, delicatamente appollaiata sullo sgabello sovietico tenta di farsi un posto anche nella morbida poltrona straniera. Non ce l'ha fatta a sedersi su entrambe, e si \u00e8 trovata tra loro e noi, come un conciliatore tra due forze opposte\u00bb.\nPer lo storico Nikolaj Lebedev \"\u0410\u0117lita\" \u00e8 \u00abun tipico filmone commerciale, sontuoso, elegante, ben fotografato, ma ideologicamente vuoto ed esteticamente eclettico\u00bb."}
{"id": "2490731", "revid": "1165513", "url": "https://it.wikipedia.org/wiki?curid=2490731", "title": "Ridondanza", "text": "La ridondanza \u00e8 l'essere sovrabbondante, eccessivo o non necessario. Il termine ha varie accezioni:"}
{"id": "2490732", "revid": "1272592", "url": "https://it.wikipedia.org/wiki?curid=2490732", "title": "Tempa delle Guardie", "text": "Tempa delle Guardie \u00e8 una frazione del comune di Albanella da cui dista 1,5\u00a0km.\nGeografia fisica.\nTerritorio.\nLa frazione Tempa delle Guardie si estende su alcune piccole colline immediatamente a sud rispetto ad Albanella. La frazione si affaccia, verso sud, sulla stretta valle, che rientra nel comune di Roccadaspide, attraversata dalla Strada statale 166 degli Alburni. Oltre la valle, sempre verso sud, \u00e8 fronteggiata dal Monte Soprano (1.082 m s.l.m.).\nClima.\nLa stazione meteorologica pi\u00f9 vicina \u00e8 quella di Capaccio-Paestum.\nMonumenti e luoghi d'interesse.\nFontana dei Ciucci.\nLa Fontana dei Ciucci \u00e8 un'antica fontana con abbeveratoio posizionata lungo una strada che da Albanella porta alle aree coltivate della pianura passando per la frazione Tempa delle Guardie.\nMolto utilizzata nei secoli scorsi per rifocillare i contadini e gli asini che, carichi di beni di ogni sorta, di sera ritornavano al paese, nella seconda met\u00e0 del XX secolo era caduta in disuso.\nNel 2002 \u00e8 stata completamente restaurata e riportata all'antico splendore con l'apposizione di una targa commemorativa nella quale viene utilizzato l'antico acronimo romano SPQR nella versione SPQAL (\"Senatus PopulusQue Albanellensis\").\nAmministrazione.\nSuddivisione amministrativa.\nIl territorio della frazione Tempa delle Guardie viene usualmente suddiviso in due parti, quella pi\u00f9 orientale \u00e8 denominata \"Tempa delle Guardie prima\" e confina con la localit\u00e0 \"Boccalupo\" del comune di Roccadaspide, mentre quella pi\u00f9 occidentale \u00e8 denominata \"Tempa delle Guardie seconda\"."}
{"id": "2490734", "revid": "25707404", "url": "https://it.wikipedia.org/wiki?curid=2490734", "title": "Campionato tedesco di pallacanestro", "text": ""}
{"id": "2490737", "revid": "94647", "url": "https://it.wikipedia.org/wiki?curid=2490737", "title": "Concerto in fa", "text": "Il Concerto in Fa \u00e8 ua composizione per pianoforte e orchestra di George Gershwin. Rappresenta il momento in cui l'autore, dopo il successo della popolarissima \"Rapsodia in blu\", intende essere considerato come compositore a tutti gli effetti e quindi in grado di orchestrare da solo le proprie opere (cosa che non era stata ancora possibile nel caso della rapsodia). L'opera, per via dei molti stilemi jazzistici e blues inseriti al suo interno e per la sua impostazione che richiama comunque il mondo classico (soprattutto sono presenti stilemi tipici di Rachmaninov, per quanto riguarda gli ampi accordi arpeggiati spesso utilizzati e le figurazioni ritmiche di accompagnamento del tema suonate dal solista), pu\u00f2 essere ascritta al genere del \"jazz sinfonico\".\nFu scritto su commissione del direttore d'orchestra Walter Damrosch, che present\u00f2 per la prima volta l'opera dirigendo la New York Symphony Orchestra con il solista Gershwin il 3 dicembre 1925 nella Carnegie Hall di New York. \nStruttura dell'opera.\nIl concerto \u00e8 articolato in tre movimenti, rispettando la forma tradizionale del concerto per pianoforte e orchestra:\nStrumentazione.\nIl Concerto in fa richiede, per l'accompagnamento orchestrale, 2 flauti e ottavino, 2 oboi e corno inglese, 2 clarinetti e clarinetto basso (tutti in si bemolle, compaiono in accompagnamento alla tromba sola nel movimento centrale), 2 fagotti, 4 corni in fa, 3 trombe in si bemolle, 3 tromboni e tuba, 3 timpani - 32\", 29\" e 26\" (un esecutore), 3 percussionisti (primo: grancassa, glockenspiel, xilofono; secondo: tamburo piccolo periodicamente coperto e suonato sia con bacchette ordinarie che con spazzole, woodblock, frusta; terzo: piatti (a due e sospeso), triangolo e gong) e archi."}
{"id": "2490739", "revid": "339392", "url": "https://it.wikipedia.org/wiki?curid=2490739", "title": "Concerto in F", "text": ""}
{"id": "2490747", "revid": "339392", "url": "https://it.wikipedia.org/wiki?curid=2490747", "title": "Paolana Calcio", "text": ""}
{"id": "2490748", "revid": "1782831", "url": "https://it.wikipedia.org/wiki?curid=2490748", "title": "Jake Berenson", "text": "Jake Berenson \u00e8 un personaggio e il protagonista della serie di libri per ragazzi \"Animorphs\", scritta da K. A. Applegate. Fino al penultimo libro della serie il suo cognome non viene mai rivelato e il personaggio \u00e8 conosciuto semplicemente come Jake.\nBiografia.\nJake \u00e8 il leader degli Animorph non per sua decisione, ma perch\u00e9 il suo contegno serio e la sua maturit\u00e0 suscitano il rispetto nei suoi compagni, che sono portati spontaneamente ad affidarsi a lui nei momenti di maggior pericolo. Gradualmente inizia a prendere sempre pi\u00f9 sul serio il ruolo di leader, fino a diventare talvolta eccessivamente autoritario. Seppure sia il pi\u00f9 responsabile del gruppo e quello che prende pi\u00f9 seriamente la propria missione Jake accetta definitivamente il suo ruolo di Animorph soltanto quando scopre che suo fratello Tom \u00e8 un Controller, pertanto il suo obiettivo principale nella missione, almeno all'inizio, \u00e8 liberare Tom dallo Yeerk che lo infesta.\nNel primo libro Jake \u00e8 l'unico personaggio ad avere gi\u00e0 legami con tutti gli altri membri del gruppo: Rachel era sua cugina, c'era gi\u00e0 un'attrazione reciproca tra Jake e Cassie, Marco era il suo migliore amico e Tobias era stato salvato da Jake da un gruppo di bulli qualche tempo prima. Con la sua maturazione come capo degli Animorph Jake impara a sfruttare, per il bene della missione, i punti di forza e i punti deboli dei propri amici, dando talvolta a essi la sensazione di essere usati come marionette. Nella maggior parte dei libri che lo vedono narratore Jake descrive spesso il disagio per le decisioni drastiche che talvolta \u00e8 costretto a prendere durante le missioni, che spesso mettono in serio pericolo gli altri Animorph. Nei volumi \"Il disperso\", \"Il complotto\" e \"La mutazione\" si ritrova a fare i conti con la sua fallibilit\u00e0 nel ruolo di leader, mettendo nei guai tutta la squadra a causa di decisioni sbagliate.\nNonostante tutti i suoi sforzi Jake non raggiunger\u00e0 mai il suo obiettivo principale per il quale aveva aderito alla lotta contro gli invasori alieni (la salvezza di suo fratello dalla schiavit\u00f9 degli Yeerk). Dopo non essere riuscito a salvare n\u00e9 i suoi genitori (che verranno infestati nel libro \"L'esilio\") n\u00e9 Tom dagli Yeerk cade in uno stato di apatia, isolandosi emotivamente da tutti i suoi amici, ma mantenendo stabile la sua autorit\u00e0 di capo. Infine, nell'ultimo libro (\"The Beginning\", inedito in Italia), con la morte di Rachel e di Tom, delle quali \u00e8 indirettamente responsabile, sar\u00e0 incapace di riambientarsi nel mondo dopo la sconfitta degli Yeerk. Alla fine dell'ultimo libro partecipa infine a una missione potenzialmente suicida per salvare Ax dall'entit\u00e0 aliena conosciuta come \"The One\". Non viene rivelato se la missione abbia avuto esito positivo o negativo, n\u00e9 se Jake sia sopravvissuto.\nMetamorfosi di Jake.\nIn ordine di acquisizione:"}
{"id": "2490753", "revid": "6923", "url": "https://it.wikipedia.org/wiki?curid=2490753", "title": "Volvo Group", "text": "Volvo Group (AB Volvo) \u00e8 un gruppo svedese, uno dei pi\u00f9 grandi costruttori al mondo di autocarri, autobus, macchinari per l'edilizia, sistemi di propulsione per applicazioni industriali e marine, componenti aerospaziali e servizi finanziari.\nStoria.\nLa Volvo \u00e8 nata a G\u00f6teborg, in Svezia, nel 1927, fondata come una sussidiaria dalla SKF, fabbrica produttrice di cuscinetti a sfera, dai due soci Assar Gabrielsson e Gustav Larsson. Fin dagli albori al centro delle attenzioni della Volvo c'era la sicurezza. Il marchio Volvo fu registrato per la prima volta dalla SKF l'11 maggio 1915 con l'intenzione di utilizzarlo per una serie speciale di cuscinetti a sfera da esportare nel mercato americano, ma non venne mai utilizzato. Venne ripreso nel 1927 per le automobili, dal momento che il termine latino \"volvo\", termine indicante movimento, dinamicit\u00e0, poteva adattarsi molto bene anche alla produzione di autovetture.\nLa prima autovettura Volvo venne prodotta il 14 aprile 1927, e venne chiamata \u00d6V 4. La produzione continu\u00f2 con automobili progettate per resistere alle dure condizioni climatiche e ambientali svedesi.\nIl nome Volvo deriva dal verbo latino volvere (rotolare, scorrere) e fu scelto inizialmente per commercializzare cuscinetti a sfera SKF; inoltre la fabbrica venne fondata con il denaro, appunto, della SKF. Il simbolo Volvo rappresenta l'antico simbolo chimico del ferro, scelto per simboleggiare la resistenza del ferro utilizzato in Svezia per la produzione di auto, ferro in effetti di eccellente qualit\u00e0. La linea diagonale, attraverso la griglia, venne poco dopo per fissare il simbolo attuale al radiatore.\nNel 1999 \"AB Volvo\" vende la sua divisione autovetture, la Volvo Car Corporation, alla \"Ford Motor Company\", assicurandosi per\u00f2 che il marchio continuasse a essere usato dalle societ\u00e0 del gruppo Volvo.\nNel 2001 il gruppo Volvo ha acquisito il comparto costruzione veicoli industriali della Renault fondando la Renault Trucks, ampliando ulteriormente l'importanza dell'azienda nel settore e divenendo il secondo costruttore mondiale di autocarri con i marchi Volvo Trucks e Renault Trucks.\nIl marchio Volvo.\nIl marchio Volvo gode di una solida posizione in tutto il mondo.\nPer questo, quando la AB Volvo vendette alla Ford la sua divisione autovetture con la possibilit\u00e0 per entrambi di continuare a usare il marchio Volvo, AB Volvo e Ford decisero di fare una societ\u00e0 in comune al 50% chiamata Volvo Trademark Holding AB, il cui scopo \u00e8 quello di conservare, proteggere e preservare i marchi Volvo.\nIl marchio Volvo \u00e8 di propriet\u00e0 comune (50/50) tra Volvo Group e Volvo Car Corporation (Ford). Volvo Cars \u00e8 stata venduta alla casa automobilistica cinese Geely Automobile durante i primi giorni di aprile 2010.\nAziende del gruppo Volvo.\nLe principali aziende e marchi del Volvo Group sono:"}
{"id": "2490755", "revid": "287204", "url": "https://it.wikipedia.org/wiki?curid=2490755", "title": "Directions (Miles Davis)", "text": "Directions \u00e8 un album antologico di Miles Davis pubblicato nel 1981 e comprende materiale inedito registrato dal 1960 al 1970 in diverse sessioni di registrazione e con formazione differenti. L'album raggiunse la nona posizione nella classifica Jazz Albums statunitense."}
{"id": "2490764", "revid": "599013", "url": "https://it.wikipedia.org/wiki?curid=2490764", "title": "Luis Arcamone", "text": "Carriera.\nArgentina e Spagna.\nInizia a muovere i primi passi da calciatore nelle giovanili dell'Argentinos Juniors, una delle tante squadre della sua citt\u00e0. Nel 1998 entra in prima squadra, dove rimane fino al 2000, disputando 39 partite e segnando 3 reti nel massimo campionato argentino. In seguito si trasferisce in Spagna, dove milita prima nell'Almeria (13 presenze e 3 gol) e poi nel Club Deportivo Ourense. Nel 2002 fa ritorno in Argentina, dove milita per una stagione nel Defensa y Justicia, siglando ben 8 reti in 20 presenze di campionato. Al termine della stagione lascia definitivamente la sua terra natale, trasferendosi in Italia.\nItalia.\nIn Italia milita esclusivamente in formazioni di Serie C2, Serie D e Eccellenza, vestendo le maglie di Isernia, Celano, Trapani, Pescina Valle del Giovenco, Melfi e Teramo. Nel gennaio del 2006 viene acquistato dal Pescina, squadra che in quella stagione milita in Eccellenza Abruzzese, e che sar\u00e0 la sua formazione per quella mezza stagione e altri tre anni. Ottiene la promozione in Serie D con la squadra marsicana realizzando 13 reti in appena mezza stagione e l'anno successivo 2006-2007 sempre con la casacca bianco-verde, si rende protagonista portando la squadra in C2. La stagione 2007-2008 aiuta la compagine abruzzese a qualificarsi per i play-off, persi poi in semi-finale contro la sua ex squadra. Nella stagione 2008-2009 conquista di nuovo i play-off con il Pescina, riuscendo a vincerli e a portare la squadra per la prima volta in Prima Divisione (ex Serie C1). Inaspettatamente per\u00f2, durante la sessione estiva del calciomercato, viene ceduto a titolo definitivo al Melfi (Seconda Divisione). Con i \"giallo-verdi\" termina la sua stagione con 29 presenze e 10 reti. Il 24 luglio 2010, a ridosso dell'inizio del ritiro del Teramo, si svincola dal Melfi per passare proprio nelle file degli abruzzesi. Qui ritrova mister Cifaldi, che lo conosce dai tempi di Celano. Nella stagione 2010-2011 Arcamone scende in campo 32 volte e va in rete per 16 volte.\nNella stagione 2011-2012 viene riconfermato nella rosa del Teramo Calcio, inizia il campionato nel migliore dei modi, infatti va a segno per 8 volte. Chiude con 25 presenze e 15 reti la stagione (22 presenze e 13 reti in campionato).\nDal 30 luglio 2012 \u00e8 un calciatore del Torre Neapolis squadra di Torre del Greco meglio conosciuta come FC Turris 1944.\nSuccessivamente dopo una breve esperienza con il Nard\u00f2 si accasa nel Porto Corallo, nell'Eccellenza sarda dove realizza sette reti. Nel 2014 torna in Abruzzo, per i primi mesi della stagione milita nel Chieti dove per\u00f2 non riesce ad incidere, a dicembre si trasferisce all'Alba Adriatica, in Eccellenza abruzzese."}
{"id": "2490765", "revid": "486946", "url": "https://it.wikipedia.org/wiki?curid=2490765", "title": "Celano Olimpia", "text": ""}
{"id": "2490766", "revid": "339392", "url": "https://it.wikipedia.org/wiki?curid=2490766", "title": "Isernia Calcio", "text": ""}
{"id": "2490769", "revid": "2201323", "url": "https://it.wikipedia.org/wiki?curid=2490769", "title": "Abraxas", "text": "La parola Abrax\u00e1s (o Abras\u00e1x o Abracax), d'incerta etimologia, \u00e8 stata ritrovata su pietre e gemme usate come talismani magici. D'origine gnostico-mitraica, rappresenta principalmente la mediazione fra l'umanit\u00e0 e il dio Sole. Presso la tradizione persiana arriva a simboleggiare l'unione/totalit\u00e0 fra Ahura Mazd\u0101 ed Angra Mainyu, ossia bene e male.\nFonti e interpretazioni.\nIl nome si trova anche in testi gnostici. Il suo principale o pi\u00f9 antico significato simbolico \u00e8 altamente discusso, e spesso le opinioni divergono a seconda delle diverse implicazioni religiose che vengono di volta in volta considerate. Di Abraxas abbiamo fonti sia dirette che indirette. Indirettamente furono alcuni Padri della Chiesa a conservare e a documentare le teorie di alcune scuole gnostiche, criticandole e tacciandole di eresia. In generale, i padri della Chiesa che combatterono tali presunte eresie consideravano Abraxas una forma del culto di Satana/Shaitan.\nLe principali fonti dirette son invece alcuni testi del primo e pi\u00f9 antico gnosticismo facenti parte dei codici di Nag Hamm\u00e2di (il Vangelo degli Egiziani e l'Apocalisse d'Adamo). Quest'ultimo rotolo ci rivela che Abraxas \u00e8 un grandissimo Eone. Secondo alcuni si tratterebbe di un altro nome del Cristo; altri (George Mead autore di uno studio e un'attenta interpretazione dei testi gnostici -\"Gnosticismo e Cristianesimo delle Origini\"-) mostrano riserve sulla natura di Abraxas quale Dio Supremo.\nIl nome si trova anche in successivi manoscritti greci di carattere magico (alchemico-esoterico); lo si pu\u00f2 inoltre trovar impresso su talismani come auspicio di potenza ed invincibilit\u00e0.\nNella cosmologia gnostica, \"Abrax\u00e1s\" \u00e8 il nome del Dio altissimo, ovvero il Padre Ingenerato.\nSecondo alcuni studiosi, la parola abracadabra deriverebbe da Abraxas, sebbene esistano altre spiegazioni.\nSignificato numerico.\nIl nome si riteneva avesse un potere apotropaico, attribuito al valore numerico delle sue sette lettere che sommate, secondo la numerazione greca, davano il numero 365 (\u03b1=1 \u03b2=2 \u03c1=100 \u03b1=1 \u03be=60 \u03b1=1 \u03c3=200). Secondo lo gnostico Basilide, 365 era il numero uguale ai cieli di cui era costituito il mondo materiale.\nIn questa concezione (influenzata dal Neoplatonismo), ogni cielo \u00e8 governato da un dio. Ascendendo da un cielo a quello superiore, aumenta la perfezione della divinit\u00e0. I cieli (per influenza dell'astrologia) sono 365. \"Abraxas\" corrisponde al primo di questi cieli mentre, in generale, gli gnostici tendono ad identificare il Dio veterotestamentario con la potenza inferiore del Demiurgo.\nAlcune versioni di Abraxas.\nCon il nome Abras\u00e1x (\u1f08\u03b2\u03c1\u03b1\u03c3\u03ac\u03be), in alcuni sistemi gnostici veniva indicato il Sommo Eone (Dio), creatore del mondo divino,\nmentre il Demiurgo, creatore del mondo materiale veniva identificato col Dio dell'Antico Testamento, a cui veniva data una caratterizzazione negativa, contrapponendolo al sommo Eone.\nJorge Luis Borges riferisce la credenza di alcune correnti gnostiche secondo cui, per valicare un cielo si dovesse conoscere il nome del dio che lo governava. Dato il numero di cieli, questo trasformava la credenza in una sorta di mnemotecnica. In seguito la successione dei nomi si ridusse a uno solo, Abraxas, reggitore del cielo pi\u00f9 alto.\nIl dio compare nell'opera mistica intitolata Libro dell'angelo Raziel. \nNei talismani, Abraxas \u00e8 spesso raffigurato con la testa di un gallo o di un leone e il corpo di un uomo con parte inferiore composta da due serpenti, regge nella mano destra un bastone o un correggiato e nella sinistra uno scudo tondo o ovale."}
{"id": "2490771", "revid": "400694", "url": "https://it.wikipedia.org/wiki?curid=2490771", "title": "Antonio Porta (scrittore)", "text": ""}
{"id": "2490772", "revid": "599013", "url": "https://it.wikipedia.org/wiki?curid=2490772", "title": "Meteorite Hadley Rille", "text": "Il meteorite Hadley Rille \u00e8 un piccolissimo meteorite scoperto sulla Luna alle coordinate 26\u00b0 26' 0\" N, 3\u00b0 39' 20\" E, in un campione di terreno raccolto durante la missione Apollo 15 nel 1971. \u00c8 il secondo meteorite mai scoperto in un altro corpo del Sistema solare che non sia la Terra. Il primo fu il meteorite Bench Crater, scoperto nel 1969. Il meteorite Hadley Rille pesa circa 3mg, e contiene enstatite, kamacite, niningerite, silice, schreibersite, troilite, albite, e daubr\u00e9elite. \u00c8 classificato come enstatite chondrite dalla Meteoritical Society."}
{"id": "2490773", "revid": "207958", "url": "https://it.wikipedia.org/wiki?curid=2490773", "title": "Hadley Rille meteorite", "text": ""}
{"id": "2490774", "revid": "1745361", "url": "https://it.wikipedia.org/wiki?curid=2490774", "title": "Cherone", "text": "Nella mitologia greca, Cherone era il nome di uno dei figli di Apollo e di Tero.\nIl mito.\nLa figlia di Filante venne sedotta dal figlio di Zeus, e, caratteristica del ragazzo, dal padre degli dei aveva discendenza anche dal lato della madre visto che la donna era nipote di Antioco, figlio di Eracle. \nCrebbe Cherone diventando un abile e forte domatore di cavalli, fu eroe ed eponimo della citt\u00e0 della Beozia Cheronea."}
{"id": "2490775", "revid": "1745361", "url": "https://it.wikipedia.org/wiki?curid=2490775", "title": "Filante (re di Efira)", "text": "Filante (In greco antico \u03a6\u03cd\u03bb\u03b1\u03c2) \u00e8 un personaggio della mitologia greca, re di Efira, una citt\u00e0 che si trova nella Tesprozia.\nMitologia.\nDi lui si racconta in occasione dello scontro avuto con Eracle che conquist\u00f2 la sua citt\u00e0. Filante aveva una figlia, Astioche che divenne amante del semidio. \nDa tale donna nacque Tlepolemo."}
{"id": "2490777", "revid": "228587", "url": "https://it.wikipedia.org/wiki?curid=2490777", "title": "Evere (disambigua)", "text": ""}
{"id": "2490782", "revid": "123697646", "url": "https://it.wikipedia.org/wiki?curid=2490782", "title": "Raro!", "text": "Raro! \u00e8 stato un mensile d'informazione e critica musicale italiano, con una particolare attenzione al collezionismo discografico, fondato nel 1987 da Andrea Tinari e Roberto Ruggeri. Ha chiuso nel marzo 2013, quando Fernando Fratarcangeli, il direttore, ha fondato con una nuova societ\u00e0 la rivista \"Raropi\u00f9\", identica per grafica e contenuti alla prima.\nStoria.\n1987-2013: \"Raro\".\nSebbene \"Raro!\" sia stato fondato nel 1987 da Andrea Tinari e Roberto Ruggeri, le pubblicazioni effettive iniziarono solo l'anno successivo: nel 1987 fu pubblicato soltanto il numero 0, con in copertina Mina, di cui veniva ricostruita la discografia, e venduto solo in alcune fiere del disco e negozi di dischi; i numeri successivi furono distribuiti nelle edicole con successo crescente.\nSin dai primi numeri l'attenzione principale \u00e8 stata quella di ricostruire le discografie degli artisti trattati; nel corso degli anni gli argomenti si sono ampliati dal collezionismo discografico quello relativo a gadget, manifesti ed altro, trattando sia artisti italiani che stranieri.\nVi sono inoltre nella rivista recensioni delle nuove pubblicazioni discografiche, di libri e DVD musicali, oltre alla rubrica delle lettere al direttore.\nLa prima sede era situata in piazza Euclide 19; il primo direttore, fino al 1999, \u00e8 stato Roberto Ruggeri a cui \u00e8 seguito Fernando Fratarcangeli.\nNel corso degli anni hanno scritto su \"Raro!\" i maggiori esperti di musica italiani; tra gli altri ricordiamo Fernando Fratarcangeli (dal 1999 direttore), Dario Salvatori, Massimiliano Can\u00e8, Italo Gnocchi, Alessandro Pomponi, Enzo Giannelli, Sergio Mancinelli, Franco Settimo, Andrea Tinari, Susanna Buffa e molti altri.\nNel 2007, in occasione dei vent'anni dalla nascita della rivista, \u00e8 stato pubblicato da \"Raro!\" un volume, intitolato \"Discografia italiana\", in cui sono racchiuse tutte le discografie di artisti italiani dagli anni quaranta al 2007.\nLa Raro! Records.\nNel corso degli anni di attivit\u00e0, \"Raro!\" ha anche stampato alcuni dischi e CD, spesso in edizione limitata, attingendo per lo pi\u00f9 al catalogo della RCA Italiana; tra i dischi pubblicati: \"Il re del castello\" del Balletto di Bronzo, \"Donna Plautilla\" del Banco del Mutuo Soccorso, \"Matteo\" di Riccardo Fogli, il cofanetto con gli inediti di Patty Pravo, varie raccolte con brani rarissimi di Mina, i picture disc di \"Theorius Campus\" di Antonello Venditti e Francesco De Gregori, di \"Il mio canto libero\" di Lucio Battisti, di \"No! Mamma, no!\" di Renato Zero, di \"Ritratto di Gianni\" di Gianni Morandi, e molti altri."}
{"id": "2490783", "revid": "838137", "url": "https://it.wikipedia.org/wiki?curid=2490783", "title": "Raro! Records", "text": ""}
{"id": "2490784", "revid": "838137", "url": "https://it.wikipedia.org/wiki?curid=2490784", "title": "Raro!Records", "text": ""}
{"id": "2490787", "revid": "15756", "url": "https://it.wikipedia.org/wiki?curid=2490787", "title": "Diodo laser", "text": "Un diodo laser (o LD, da \"Laser Diode\" in inglese) \u00e8 un dispositivo optoelettronico in grado di emettere un fascio laser emesso dalla regione attiva del semiconduttore con cui viene realizzato il dispositivo stesso. La struttura del semiconduttore \u00e8 molto simile a quella impiegata nella realizzazione di LED (\"Light Emitting Diode\").\nLa tipologia di diodo laser pi\u00f9 comune in commercio \u00e8 formata da una giunzione p-n nella quale viene iniettata una corrente elettrica. Questi dispositivi vengono spesso chiamati \"diodi laser a iniezione\" per distinguerli da quelli \"pompati\" otticamente, che sono pi\u00f9 facili da produrre in laboratorio.\nApplicazioni.\nI diodi laser sono i laser pi\u00f9 comuni in commercio: nel 2004 ne sono stati venduti 733 milioni, contro 131000 di altre tipologie di laser.\nLe applicazioni sono le pi\u00f9 varie:\nPrincipio di funzionamento.\nUn diodo laser, come molti altri dispositivi elettronici, \u00e8 composto da materiale semiconduttore drogato presente su uno strato molto sottile sulla superficie di un wafer di cristallo. Il cristallo viene drogato per produrre una regione di semiconduttore di tipo n e una regione di semiconduttore di tipo p, una sopra l'altra, per ottenere una giunzione p-n, cio\u00e8 un diodo.\nCome in altri tipi di diodi, quando la struttura viene polarizzata direttamente, le lacune provenienti dalla regione p vengono iniettate nella regione n, dove gli elettroni sono i \"portatori maggioritari\" di carica. Analogamente, gli elettroni dalla regione n sono iniettati nella regione p, dove le lacune sono i portatori maggioritari. Quando un elettrone e una lacuna sono presenti nella stessa regione, possono ricombinarsi per emissione spontanea, cio\u00e8 l'elettrone pu\u00f2 rioccupare lo stato energetico della lacuna, emettendo un fotone con un'energia uguale alla differenza tra gli stati dell'elettrone e della lacuna coinvolti. Questi elettroni e lacune iniettati rappresentano la corrente di iniezione del diodo, e l'emissione spontanea d\u00e0 al diodo laser sotto la soglia laser propriet\u00e0 simili a un LED. L'emissione spontanea \u00e8 necessaria per iniziare l'oscillazione laser, ma \u00e8 causa di inefficienza una volta che il laser \u00e8 in oscillazione.\nIn condizioni appropriate, l'elettrone e la lacuna possono coesistere nella stessa area per un po' di tempo (nell'ordine dei microsecondi) prima che si ricombinino. Poi un fotone vicino con energia uguale all'energia di ricombinazione pu\u00f2 provocarla per emissione stimolata.\nCi\u00f2 genera un altro fotone della stessa frequenza, che viaggia nella stessa direzione, con la stessa polarizzazione e fase del primo fotone. Ci\u00f2 significa che l'emissione stimolata causa un guadagno in una onda ottica (di corretta lunghezza d'onda) nella regione di iniezione, ed il guadagno aumenta con l'aumentare del numero di elettroni e lacune iniettati attraverso la giunzione. I processi di emissione spontanea e stimolata sono molto pi\u00f9 efficienti nei semiconduttori a bandgap diretta che in quelli bandgap indiretta, perci\u00f2 il silicio non \u00e8 un materiale molto usato per i diodi laser.\nCome in altri laser, la regione di guadagno \u00e8 circondata da una cavit\u00e0 ottica che forma il laser.\nNella forma pi\u00f9 semplice di un diodo laser, si realizza sulla superficie del cristallo una guida ottica,\nstrutturata in modo tale da confinare la luce in una linea relativamente stretta.\nI due capi del cristallo vengono incisi per ottenere le superfici piane e perfettamente parallele di un risuonatore Fabry-Perot.\nI fotoni emessi in un certo modo di propagazione della guida d'onda viaggeranno lungo la guida d'onda e saranno riflessi molte volte dalla faccia di ciascuna estremit\u00e0 prima di essere emessi.\nQuando un'onda luminosa passa attraverso la cavit\u00e0 \u00e8 amplificata per emissione stimolata,\nma parte della luce \u00e8 anche persa per assorbimento e riflessione incompleta sulla faccia.\nAlla fine, se l'amplificazione supera le perdite, il diodo comincia ad emettere luce laser.\nAlcune importanti propriet\u00e0 dei diodi laser sono determinate dalla geometria della cavit\u00e0 ottica.\nIn generale, lungo la direzione verticale, la luce \u00e8 contenuta in uno strato estremamente sottile\ne la struttura offre un solo modo di propagazione ottico nella direzione perpendicolare agli strati.\nNella direzione laterale, se la guida d'onda \u00e8 ampia in confronto alla lunghezza d'onda della luce\npu\u00f2 offrire diversi modi ottici laterali, e il laser \u00e8 definito \"multimodale\".\nQuesti laser con molti modi laterali sono indicati nei casi in cui sia richiesta una notevole potenza,\nma non un raggio ristretto, come ad esempio nella stampa, nell'attivazione di processi chimici, o nel pompaggio di altri tipi di laser.\nNelle applicazioni dove \u00e8 richiesto un raggio finemente focalizzato, la guida d'onda deve essere stretta, dell'ordine della lunghezza d'onda.\nIn questo caso si impiega un solo modo di propagazione laterale per ottenere un raggio limitato dalla diffrazione.\nQuesti dispositivi a modo singolo sono usati per archiviazione ottica, puntatori laser e fibre ottiche.\nVa notato che questi laser possono ancora offrire modi di propagazione longitudinali multipli, e quindi possono emettere luce laser a diverse lunghezze d'onda.\nLa lunghezza d'onda emessa \u00e8 una funzione del gap di energia tra le bande del semiconduttore e dei modi di propagazione della cavit\u00e0 ottica.\nIn generale il guadagno massimo si ottiene per fotoni con energia leggermente superiore a quella del gap, e i modi di propagazione pi\u00f9 vicini al picco di guadagno emetteranno in modo predominante.\nSe il diodo \u00e8 pilotato con sufficiente potenza, si avranno anche emissioni addizionali, dette \"modi laterali\".\nAlcuni diodi laser, tra cui la maggior parte di quelli operanti a luce visibile, operano a lunghezza d'onda fissa, ma la lunghezza d'onda non \u00e8 stabile e cambia nel tempo in funzione della temperatura e della corrente.\nPer via della diffrazione, il raggio diverge (si allarga) rapidamente dopo avere lasciato la cavit\u00e0, con un angolo tipico di 30 gradi verticalmente e 10 gradi lateralmente.\nUna lente deve essere impiegata per formare un raggio collimato del tipo necessario ad esempio per un puntatore laser.\nSe \u00e8 richiesto un raggio circolare saranno necessari dispositivi ottici pi\u00f9 complessi, con lenti cilindriche e altro.\nLaser a modo spaziale singolo, con l'impiego di lenti simmetriche, forniranno un raggio ellittico,\na causa della differenza tra le divergenze verticale e laterale. Questa caratteristica \u00e8 facilmente osservabile nei puntatori laser economici.\nIl semplice diodo sopra descritto \u00e8 stato pesantemente modificato negli ultimi anni, grazie ad una evoluzione tecnologica che ha fornito una variet\u00e0 di tipi di diodi laser, descritti di seguito.\nTipi di diodi laser.\nLa semplice struttura di diodo laser descritta precedentemente \u00e8 estremamente inefficiente. Tali dispositivi richiedono cos\u00ec tanta potenza che possono ottenere solo funzionamenti \"impulsivi\" senza danneggiamenti del dispositivo. Malgrado questi ultimi siano stati importanti storicamente e semplici nel funzionamento, quindi utili per la didattica, tali dispositivi non sono pratici.\nLaser a doppia eterostruttura.\nIl primo a mostrare l'emissione di luce coerente da un diodo a semiconduttore (il primo diodo \"laser\"), fu Robert N. Hall ed il suo gruppo di lavoro al centro di ricerca General Electric nel novembre del 1962\nAltri gruppi alla IBM, al MIT Lincoln Laboratory, alla Texas Instruments, e nei laboratori RCA furono coinvolti e ricevettero riconoscimenti per le prime dimostrazioni di emissione di luce efficiente e di luce laser in diodi a semiconduttore nel 1962 e successivamente.\nIl primo diodo laser funzionante in modalit\u00e0 ad\n\"onda continua\" fu un dispositivo a doppia eterostruttura dimostrato praticamente simultaneamente da Zhores Alferov e collaboratori (incluso Dmitri Z. Garbuzov) dell'Unione Sovietica, e Morton Panish e Izuo Hayashi che lavoravano invece negli Stati Uniti.\nIn questi dispositivi, uno strato di materiale a bassa bandgap viene posto tra due strati ad alta bandgap. Un paio di materiali molto usati sono l'arseniuro di gallio (GaAs) con l'arseniuro di alluminio-gallio (AlxGa(1-x)As). Ogni giunzione tra differenti materiali bandgap viene chiamata una \"eterostruttura\", e da questo fatto deriva il nome \"laser a doppia eterostruttura\" o laser DH. Il tipo di diodo laser descritto nella prima parte dell'articolo si pu\u00f2 anche chiamare un laser \"omogiunzione\", in contrapposizione con questi dispositivi pi\u00f9 diffusi.\nIl vantaggio di un laser DH \u00e8 che la regione dove gli elettroni e le lacune liberi esistono simultaneamente, la regione \"attiva\", \u00e8 confinata al sottile strato intermedio. Questo significa che molte pi\u00f9 coppie elettrone-lacuna possono contribuire all'amplificazione, e non ne rimangono cos\u00ec tante escluse come nella periferia a bassa amplificazione. Inoltre, la luce viene riflessa dalla eterogiunzione; perci\u00f2 la luce viene confinata alla regione dove avviene l'effetto di amplificazione.\nLaser a pozzo quantico.\nSe lo strato intermedio viene costruito abbastanza sottile, esso agisce come un pozzo quantico. Questo significa che la variazione verticale della funzione d'onda dell'elettrone, per cui una componente della sua energia, \u00e8 quantizzata. L'efficienza di un laser a pozzo quantico \u00e8 maggiore di quella laser semplice dato che la funzione della densit\u00e0 di stati degli elettroni nel sistema a pozzo quantico possiede una brusca variazione che concentra gli elettroni in stati di energia che contribuiscono all'azione laser.\nI laser contenenti pi\u00f9 di uno strato a pozzo quantico sono conosciuti come laser a \"pozzi quantici multipli\". I pozzi quantici multipli migliorano la \"sovrapposizione\" delle regioni di guadagno con la modalit\u00e0 normale a guida d'onda ottica.\nUlteriori miglioramenti nell'efficienza del laser sono stati dimostrati riducendo lo strato a pozzo quantico ad un filo quantico o ad un \"mare\" di punti quantici.\nIn un laser a cascata quantica, la differenza tra i livelli di energia del pozzo quantico viene usata per la transizione laser invece della bandgap. Ci\u00f2 abilita l'azione laser a lunghezze d'onda relativamente ampie, che possono essere regolate semplicemente alterando lo spessore dello strato. A tutt'oggi (2005), i laser a cascata quantica non sono ancora molto commercializzati.\nLaser a eterostruttura a confinamento separato.\nIl problema del diodo a pozzo quantico semplice descritto sopra \u00e8 che lo strato sottile \u00e8 semplicemente troppo piccolo per confinare efficacemente la luce. Per compensare, vengono aggiunti altri due strati, esternamente ai primi tre. Questi strati possiedono un indice di rifrazione inferiore agli strati centrali, e quindi possono confinare la luce in maniera pi\u00f9 efficace. Tale progettazione viene chiamata diodo laser a eterostruttura a confinamento separato (SCH).\nQuasi tutti i diodi laser commerciali prodotti dal 1990 sono stati di tipo diodi tunnel quantici SCH.\nLaser a retroazione distribuita.\nI laser a retroazione distribuita (Distributed FeedBack o DFB) sono il tipo di trasmettitori pi\u00f9 comuni nei sistemi DWDM. Per stabilizzare la lunghezza d'onda del laser, un reticolo di diffrazione viene inciso vicino alla giunzione p-n del diodo. Questo reticolo agisce come un filtro ottico, permettendo solo ad una singola lunghezza d'onda di essere riportata nella regione a guadagno. Dato che il reticolo fornisce la retroazione necessaria per l'effetto laser, la riflessione delle sfaccettature non \u00e8 necessaria. Perci\u00f2, almeno una faccia di un DFB ha un rivestimento anti-reflessivo. I laser DFB posseggono una lunghezza d'onda stabile che viene impostata durante il processo di fabbricazione dal passo del reticolo, e che varia solo leggermente con la temperatura. Tali laser sono i \"cavalli da tiro\" delle pi\u00f9 esigenti tecnologie ottiche di comunicazione.\nVCSEL.\nI laser a emissione superficiale a cavit\u00e0 verticale (o Vertical cavity surface emitting lasers VCSEL) possiedono l'asse della cavit\u00e0 ottica lungo la direzione del flusso corrente invece che perpendicolarmente al flusso corrente come nei diodi laser convenzionali. La lunghezza della regione attiva \u00e8 molto breve se comparata con le dimensioni laterali, di modo che la radiazione emerge dalla \u2018\u2018superficie\u2019\u2019 della cavit\u00e0 piuttosto che dai bordi, come mostrato in Fig.\u00a02. I riflettori ai lati della cavit\u00e0 sono specchi dielettrici costruiti alternando strati con indici di rifrazione alto e basso di film spesso multistrato in quarto d'onda.\nVECSEL.\nI laser a cavit\u00e0 esterna verticale a emissione superficiale (\"Vertical external-cavity surface-emitting lasers\", o VECSEL), sono simili ai VCSEL. Nei VCSEL, gli specchi vengono creati tipicamente tramite epitassia come parte della struttura del diodo, o cresciuta separatamente e connesso direttamente al semiconduttore contenente la regione attiva. I VECSEL si distinguono per una tecnica costruttiva nella quale uno dei due specchi \u00e8 esterno alla struttura del diodo. Come risultato la cavit\u00e0 include una regione di spazio libero. Una distanza tipica dal diodo allo specchio esterno \u00e8 di 1\u00a0cm. \nAltre applicazioni dei diodi laser.\nUna delle applicazioni del Diodo laser \u00e8 in vulcanismo, dove si misura la presenza di gas emessi dal vulcano e la tipologia.\nGuasti.\nI diodi laser hanno affidabilit\u00e0 e guasti simili a quelli dei LED. Inoltre essi sono soggetti a danneggiamenti ottici catastrofici (COD) quando funzionano ad alta potenza. Molti dei miglioramenti nell'affidabilit\u00e0 dei diodi laser negli ultimi 20 anni rimangono di propriet\u00e0 dei rispettivi sviluppatori. L'affidabilit\u00e0 di un diodo laser pu\u00f2 creare o distruggere una linea di produzione. Inoltre la tecnica del reverse engineering non \u00e8 sempre in grado di permettere di scoprire le differenze esistenti tra i diodi laser pi\u00f9 affidabili e quelli meno affidabili.\nSul bordo del diodo laser, quando la luce viene emessa, spesso si crea uno specchio per fessurazione del wafer del semiconduttore per formare un piano riflettente speculare. Questo approccio \u00e8 semplificato dalla debolezza del [110] piano cristallografico nei cristalli semiconduttori tipo III-V (come l'arseniuro di gallio, il fosfuro di indio, l'antimoniuro di gallio, ecc.) in confronto ad altri piani. Una graffiatura sul bordo del wafer e una leggera forza torcente crea un piano fenditura simil speculare quasi atomicamente perfetto tale da formarsi e propagarsi in linea retta attraverso il wafer.\nSuccede per\u00f2 che gli stati atomici sul piano di fenditura siano alterati (in rapporto alle propriet\u00e0 grezza del cristallo) dalla terminazione della perfetta periodicit\u00e0 della grata al piano.\nGli stati superficiali al piano di fenditura hanno livelli di energia dentro la banda (altrimenti) proibita del semiconduttore.\nIl risultato in pratica \u00e8 che quando la luce si propaga attraverso il piano di fenditura e transita\nverso lo spazio libero da dentro il cristallo semiconduttore, una frazione dell'energia della luce viene assorbita dagli stati di superficie da dove viene convertita in calore dalle interazioni fonone-elettrone. Tutto ci\u00f2 scalda lo specchio a fenditura. Inoltre, lo specchio pu\u00f2 scaldarsi semplicemente a causa del fatto che il bordo del diodo laser, pompato elettricamente, \u00e8 in contatto non proprio perfetto con il supporto che fornisce un percorso per la dissipazione del calore. Lo scaldarsi dello specchio provoca una riduzione della banda proibita del semiconduttore nelle aree pi\u00f9 calde. Il restringimento della banda proibita porta pi\u00f9 elettroni nelle transizioni elettroniche banda-a-banda ad allinearsi con l'energia fotonica provocando un assorbimento ancora maggiore. Questo effetto termico a valanga, una forma di retroazione positiva, pu\u00f2 provocare la fusione delle sfaccettature, ed \u00e8 conosciuto come \"danneggiamento ottico catastrofico\", o COD (dall'inglese Catastrophic Optical Damage).\nQuesto problema, particolarmente insidioso per i laser all'GaAs di lunghezza d'onda tra gli 1\u00a0\u00b5m e 0.630\u00a0\u00b5m (meno per quelli basati su InP usati per le comunicazioni a lungo raggio che emettono tra gli 1.3\u00a0\u00b5m e i 2\u00a0\u00b5m), fu identificato negli anni settanta del '900. Michael Ettenberg, ricercatore, e successivamente vicepresidente dei laboratori RCA, del David Sarnoff Research Center a Princeton (New Jersey), cre\u00f2 una soluzione. Un sottile strato di ossido di alluminio fu deposto sulla sfaccettatura. Se lo spessore dell'ossido di alluminio viene scelto correttamente, esso funziona come un trattamento anti-riflesso, riducendo la riflessione sulla superficie. Ci\u00f2 riduce il riscaldamento e quindi il COD sulle sfaccettature.\nDa allora, sono state sviluppate e affinate molte altre tecniche. Un altro approccio \u00e8 di creare un cosiddetto specchio a non assorbimento (NAM) tale che nei finali 10\u00a0\u00b5m circa prima che la luce venga emessa dalla sfaccettatura fessurata venga resa non assorbente alla lunghezza d'onda di interesse.\nNei primi anni del 1990, l'azienda SDL Inc., cominci\u00f2 a fornire diodi laser ad alta potenza con buone caratteristiche di affidabilit\u00e0. Il Donald Scifres e David Welch, rispettivamente CEO e CTO dell'azienda, presentarono questi nuovi dati caratteristici di affidabilit\u00e0 alla conferenza di Fotonica SPIE Photonics West. I metodi usati da SDL per abbattere il COD furono considerati segreto industriale e non sono stati ancora rivelati pubblicamente (giugno 2006).\nVerso la met\u00e0 del 1990, IBM Research (R\u00fcschlikon, Svizzera) annunci\u00f2 di aver sviluppato il cosiddetto \"processo E2\" che conferiva straordinarie doti di resistenza alla COD nei diodi laser basati su GaAs. Anche i dettagli di questo processo non sono stati divulgati a tutt'oggi (giugno 2006).\nL'affidabilit\u00e0 delle barre pompa a diodi laser ad alta potenza (utilizzate per pompare i laser a stato solido) rimane un problema in molte applicazioni, malgrado tutti questi miglioramenti proprietari. In effetti la fisica dei guasti dei diodi laser non \u00e8 ancora del tutto chiara e la ricerca in questo campo \u00e8 molto attiva, anche se spesso non pubblica.\nL'allungamento della vita di un diodo laser \u00e8 critica per l'applicazione di questi in una grande variet\u00e0 di campi."}
{"id": "2490798", "revid": "2014155", "url": "https://it.wikipedia.org/wiki?curid=2490798", "title": "San Leonardo (Milano)", "text": "San Leonardo \u00e8 un quartiere di Milano, gi\u00e0 comune autonomo fino al 1757.\nIl quartiere.\nIl quartiere, servito dall'omonima stazione della metropolitana, costituisce oggi la parte pi\u00f9 settentrionale del progetto di edilizia popolare degli anni Sessanta noto come quartiere Gallaratese, di cui condivide l'aspetto urbanistico.\nPrende il nome probabilmente dalla chiesa di San Leonardo in Prato Isano, anticamente nella pieve di Trenno, nominata per la prima volta nel testamento di Alberico de Ferrari del 1142 e scomparsa certamente prima del XVIII secolo. La chiesa possedeva una canonica ed era officiata da chierici regolari agostiniani.\nAnticamente tuttavia, l'area ospitava una cascina che gi\u00e0 nel Rinascimento si era data un ordinamento comunale autonomo, con meno di un centinaio di abitanti. Fu nel 1757 che, nell'ambito della sua riforma amministrativa della Lombardia, l'imperatrice Maria Teresa un\u00ec l'abitato al comune di Trenno."}
{"id": "2490799", "revid": "3115", "url": "https://it.wikipedia.org/wiki?curid=2490799", "title": "Armoriale dei comuni dell'H\u00e9rault", "text": "Questa pagina contiene le armi (stemma e blasonatura) dei comuni dell'H\u00e9rault."}
{"id": "2490800", "revid": "287204", "url": "https://it.wikipedia.org/wiki?curid=2490800", "title": "Serie A 1995-1996 (calcio femminile)", "text": "L'edizione 1995-1996 \u00e8 stata la ventinovesima edizione del campionato italiano di Serie A femminile di calcio.\nIl Verona Gunther ha conquistato lo scudetto per la prima volta nella sua storia. Sono retrocessi in Serie B il G.E.A.S., il Perugia e il . Il titolo di capocannoniere della Serie A \u00e8 andato a Carolina Morace, calciatrice del Verona Gunther, autrice di 39 gol.\nStagione.\nNovit\u00e0.\nIl numero di squadre partecipanti alla Serie A \u00e8 stato aumentato da 14 a 16. Al termine stagione 1995-1996 il Gravina in Puglia ha rinunciato a iscriversi alla Serie A per iscriversi in Serie B. Sono stati promossi il Cascine Vica e il Picenum, vincitori dei due gironi della Serie B 1994-1995, pi\u00f9 il Perugia, ripescato per completamento organico.\nFormato.\nLe 16 squadre partecipanti si affrontano in un girone all'italiana con partite di andata e ritorno per un totale di 30 giornate.\nLe ultime tre classificate retrocedono in Serie B.\nClassifica finale.\nLegenda:\nNote:"}
{"id": "2490827", "revid": "33689", "url": "https://it.wikipedia.org/wiki?curid=2490827", "title": "Operazione Mare sicuro", "text": ""}
{"id": "2490830", "revid": "599013", "url": "https://it.wikipedia.org/wiki?curid=2490830", "title": "Vescovato", "text": ""}
{"id": "2490838", "revid": "309289", "url": "https://it.wikipedia.org/wiki?curid=2490838", "title": "Distretto di Amudarya", "text": ""}
{"id": "2490842", "revid": "173617", "url": "https://it.wikipedia.org/wiki?curid=2490842", "title": "Paul Pender", "text": "Biografia.\nLa sua carriera \u00e8 stata ostacolata dalle mani fragili. Nel 1955 incontr\u00f2 il futuro campione del mondo dei medi Gene Fullmer, da cui fu per\u00f2 sconfitto ai punti.\nNel 1959 fu designato dalla Commissione Atletica dello Stato di New York per incontrare il trentanovenne Sugar Ray Robinson per il titolo mondiale lineare dei pesi medi, riconosciuto anche dalla rivista The Ring, ma non dalla National Boxing Association che, invece, riconosceva Fullmer. Il 22 gennaio 1960, al Boston Garden, con decisione controversa ai punti in 15 riprese (146-142, 148-142, 138-147), Pender batt\u00e9 l'anziano fuoriclasse e conquist\u00f2 il titolo mondiale.\nNemmeno cinque mesi dopo, sullo stesso ring, si combatt\u00e9 la rivincita che arrise nuovamente a Pender, grazie a un'altra decisione controversa ai punti in 15 riprese (144-146, 147-142, 149-138).\nIl 14 gennaio 1961, sempre a Boston, mise in palio il titolo contro il britannico Terry Downes e lo sconfisse per knock-out tecnico alla nona ripresa. Poi affront\u00f2, con il titolo in palio, un altro fuoriclasse del ring, l'italo-americano Carmen Basilio, battendolo ai punti per decisione unanime. Perse per\u00f2 il titolo nella rivincita da lui concessa a Terry Downes l'11 luglio 1961, alla Wembley Arena di Londra, per abbandono alla nona ripresa. L'incontro fu dichiarato Sorpresa dell'anno 1961 dalla rivista Ring Magazine.\nFu allestito allora un terzo incontro tra Pender e Downes, il 7 aprile 1962, al Boston Garden, che lo statunitense si aggiudic\u00f2 ai punti, riconquistando la cintura mondiale. Dopo questo match, Paul Pender si \u00e8 ritirato ancora in possesso del titolo lineare di campione del mondo dei pesi medi, riconosciuto dalla Commissione Atletica dello Stato di New York e dalla rivista The Ring."}
{"id": "2490843", "revid": "287204", "url": "https://it.wikipedia.org/wiki?curid=2490843", "title": "Gnome-Rh\u00f4ne 14M", "text": "Il Gnome-Rh\u00f4ne 14M \"Mars\" era un motore aeronautico radiale a 14 cilindri a doppia stella raffreddato ad aria, progettato e fabbricato dall'azienda francese Gnome et Rh\u00f4ne negli anni trenta e quaranta.\nIl 14M, caratterizzato dalle dimensioni compatte, venne introdotto per sostituire i primi modelli della \"serie K\", i 5K, 7K e 9K a singola stella. Grazie alla sua ridotta sezione frontale garantiva una migliore penetrazione aerodinamica a parit\u00e0 di potenza erogata. "}
{"id": "2490844", "revid": "767487", "url": "https://it.wikipedia.org/wiki?curid=2490844", "title": "Open 13 2005", "text": "L'Open 13 2005 \u00e8 stato un torneo di tennis giocato sul cemento indoor.\n\u00c8 stata la 13\u00aa edizione dell'Open 13,che fa parte della categoria International Series nell'ambito dell'ATP Tour 2005.\nSi \u00e8 giocato al Palais des Sports di Marsiglia in Francia,\ndall'7 al 14 febbraio 2005.\nCampioni.\nSingolare.\n Joachim Johansson ha battuto in finale Ivan Ljubi\u010di\u0107 7-5, 6-4\nDoppio.\n Martin Damm / Radek \u0160t\u011bp\u00e1nek hanno battuto in finale Mark Knowles / Daniel Nestor 7-6 (7-4), 7-6 (7-5)"}
{"id": "2490845", "revid": "61051", "url": "https://it.wikipedia.org/wiki?curid=2490845", "title": "Gnome-Rh\u00f4ne Mars", "text": ""}
{"id": "2490848", "revid": "1431409", "url": "https://it.wikipedia.org/wiki?curid=2490848", "title": "Rasmus Bengtsson", "text": "Carriera.\nClub.\nCresciuto nel settore giovanile del Malm\u00f6 FF, fa il suo esordio professionale con la maglia del Trelleborg nel 2006, mentre la prima partita disputata con la Nazionale maggiore avviene nel corso della partita contro il Messico nel gennaio 2009.\nDurante gli Europei Under-21 in Svezia, Rasmus gioca tutte e quattro le partite della sua squadra fin dall'inizio.\nSebbene avesse stipulato un contratto con la Lazio e avesse gi\u00e0 sostenuto le visite mediche per l'AZ Alkmaar, \u00e8 stato presentato come nuovo acquisto dall'Hertha Berlino il 6 agosto 2009.\nMa dopo una sola stagione, passata per la maggior parte in panchina, Bengtsson lascia la squadra tedesca e passa agli olandesi del Twente. Durante le prime due stagioni \u00e8 spesso relegato in panchina ma nel 2012-2013 trova maggiore spazio, mentre l'anno successivo viene nominato capitano.\nComplici alcuni problemi economici del club olandese, Bengtsson nel marzo 2015 passa dal Twente al Malm\u00f6 FF, il club in cui era cresciuto. Con la squadra azzurra in sei anni vince tre titoli nazionali, anche se in realt\u00e0 nell'ultimo anno colleziona solo una presenza a causa di un problema al ginocchio e di un rapporto teso con il tecnico Jon Dahl Tomasson e alcuni dirigenti. Questi dissapori lo portano e rescindere il contratto, e successivamente ad annunciare il suo ritiro dal calcio giocato nell'aprile 2021.\nNazionale.\nLa prima partita disputata con la Nazionale maggiore avviene nel corso della partita contro il Messico nel gennaio 2009.\nNello stesso anno prende parte anche agli Europei Under-21 in Svezia, durante i quali gioca dal primo minuto tutte e quattro le partite della sua squadra."}
{"id": "2490851", "revid": "61051", "url": "https://it.wikipedia.org/wiki?curid=2490851", "title": "Potez 631", "text": ""}
{"id": "2490852", "revid": "61051", "url": "https://it.wikipedia.org/wiki?curid=2490852", "title": "Potez 633", "text": ""}
{"id": "2490853", "revid": "61051", "url": "https://it.wikipedia.org/wiki?curid=2490853", "title": "Potez 637", "text": ""}
{"id": "2490854", "revid": "6923", "url": "https://it.wikipedia.org/wiki?curid=2490854", "title": "ATP Tour 2003", "text": "L'edizione 2003 dell'ATP Tour \u00e8 iniziata il 30 dicembre 2002 con la AAPT Championships e si \u00e8 conclusa l'8 novembre con la Tennis Masters Cup.\nL'ATP Tour \u00e8 una serie di tornei maschili di tennis organizzati dall'ATP. Questa include i tornei del Grande Slam (organizzati in collaborazione con la International Tennis Federation (ITF)), il Tennis Masters Cup, i tornei dell'ATP Masters Series, dell'International Series Gold e dell'International Series.\nCalendario.\nDicembre.\n\"Nessun evento\""}
{"id": "2490855", "revid": "173617", "url": "https://it.wikipedia.org/wiki?curid=2490855", "title": "Randy Turpin", "text": "Biografia.\nTurpin nacque da padre di colore giunto dalla Guyana britannica sino in Inghilterra per combattere nella prima guerra mondiale. Incontr\u00f2 la futura moglie in un ospedale dove era stato ricoverato per le ferite riportate nella battaglia della Somme. Ebbe cinque figli e poi venne a mancare lasciando Randolph orfano a meno di un anno. Anche il fratello maggiore Dick fu un buon pugile.\nCarriera pugilistica.\nPugile estremamente dotato, Randy Turpin divenne campione del mondo dei pesi medi il 10 luglio del 1951 battendo Sugar Ray Robinson, all'Earls Court Arena, nel distretto di Kensington, a Londra. Il sensazionale incontro finito ai punti in 15 riprese costitu\u00ec l'apice della carriera del pugile inglese. Fu la seconda sconfitta per il fuoriclasse statunitense\nTre mesi dopo fu disputata la rivincita al Polo Grounds di New York, di fronte a 61.370 spettatori paganti e un incasso record di 767.630 dollari. Robinson era in vantaggio ai punti, ma in uno scontro Turpin gli procur\u00f2 una ferita alla testa. Con l'incontro a rischio, lo statunitense si trov\u00f2 costretto a chiuderlo al pi\u00f9 presto. Aggred\u00ec Turpin e lo atterr\u00f2, poi lo mise alle corde colpendolo in modo cos\u00ec scatenato da costringere l'arbitro ad interrompere l'incontro al 10\u00ba round, riprendendosi il titolo mondiale.\nDopo il primo ritiro dalla boxe di Ray Robinson, Turpin fu designato dall'EBU per combattere con il francese Charles Humez la semifinale per la cintura mondiale, in un incontro valido anche per il titolo europeo ugualmente vacante. Il 9 giugno 1953, sul ring del White City Stadium di Londra, Charles Humez fu sconfitto da Turpin ai punti in quindici riprese. \nTurpin pot\u00e9 quindi combattere nuovamente per il titolo mondiale il 21 ottobre 1953, al Madison Square Garden contro lo statunitense Bobo Olson. L'inglese domin\u00f2 i primi quattro round, mettendo in forte difficolt\u00e0 Olson gi\u00e0 nel primo round. Poi l'avversario prese a condurre e gli inflisse due knockdown al decimo e all'undicesimo round per concludere vittoriosamente ai punti.\nIl 2 maggio 1954, Turpin sal\u00ec su un ring allestito allo Stadio Torino (oggi Flaminio) di Roma, per mettere in palio la cintura europea dei medi con Tiberio Mitri, che aveva gi\u00e0 sconfitto suo fratello maggiore Dick. L'esito \u00e8 clamoroso. Dopo poche fasi di studio, passa appena 1:05 che Mitri fa partire un micidiale gancio sinistro al mento dell'avversario che crolla al tappeto e batte la testa. Turpin tenta di rialzarsi al conto di sette ma, dopo pochi passi, ricade tra la seconda e la terza corda. L'arbitro non pot\u00e9 far altro che assegnare la vittoria alla prima ripresa per knock-out tecnico all'italiano, che torn\u00f2 a indossare la cintura di campione europeo dei pesi medi.\nDopo questo incontro Turpin sal\u00ec nella categoria superiore dei mediomassimi. Conquist\u00f2 il titolo di Campione dell'Impero britannico il 26 aprile 1955 battendo per KO al secondo round Alex Buxton. Si aggiudic\u00f2 anche la rivincita con il medesimo avversario per knock-out tecnico. Difese ancora vittoriosamente il titolo ai punti contro Arthur Howard, sul ring di Leicester.\nSi ritir\u00f2 una prima volta nel 1958, per poi tornare vittoriosamente a combattere due incontri nel 1963 e nel 1964.\nDopo il ritiro.\nDopo il ritiro, Turpin condusse una vita tormentata e mor\u00ec suicida.\nLa International Boxing Hall of Fame lo ha riconosciuto tra i pi\u00f9 grandi pugili di ogni tempo."}
{"id": "2490856", "revid": "173617", "url": "https://it.wikipedia.org/wiki?curid=2490856", "title": "Marty Servo", "text": "Biografia.\nDi famiglia di origine italiana, divenne professionista dal 1938 e incontr\u00f2 vari tra i migliori pesi medi e welter americani della propria epoca tra i quali il giovane Sugar Ray Robinson. Fu battuto due volte ai punti, nel 1941 e nel 1942, il primo dei due match con decisione contrastata. Prima di incontrare Robinson, Servo aveva un record di 42 vittorie, 2 pareggi e nessuna sconfitta. \nDivenne campione mondiale dei pesi welter il 1\u00ba febbraio 1946, battendo Freddie Cochrane per KO al 4\u00ba round, al Madison Square Garden di New York. \nNemmeno due mesi pi\u00f9 tardi volle salire nei pesi medi per affrontare il fortissimo Rocky Graziano. Fu un incontro tremendo che mise praticamente fine alla sua carriera. Sub\u00ec tre atterramenti nel 2\u00ba round, che procurarono l'interruzione dell'incontro per KOT, e non riusc\u00ec a ristabilirsi completamente dai colpi subiti che, in particolare, gli devastarono il naso. \nServo rimase inattivo oltre un anno e, nel frattempo, perse \"a tavolino\" il mondiale dei welter. Dopo un paio di match prefer\u00ec abbandonare la boxe, a nemmeno 28 anni."}
{"id": "2490858", "revid": "767487", "url": "https://it.wikipedia.org/wiki?curid=2490858", "title": "ATP Buenos Aires 2005", "text": "L'ATP di Buenos Aires 2005 \u00e8 stato un torneo di tennis giocato sulla terra rossa.\n\u00c8 stata la 33\u00aa edizione dell'ATP di Buenos Aires,\nche fa parte della categoria International Series nell'ambito dell'ATP Tour 2005.\nSi \u00e8 giocato nel Buenos Aires Lawn Tennis Club di Buenos Aires in Argentina,\ndal 7 al 14 febbraio 2005.\nCampioni.\nSingolare.\n Gast\u00f3n Gaudio ha battuto in finale Mariano Puerta 6-4, 6-4\nDoppio.\n Franti\u0161ek \u010cerm\u00e1k / Leo\u0161 Friedl hanno battuto in finale Jos\u00e9 Acasuso / Sebasti\u00e1n Prieto 6-2, 7-5"}
{"id": "2490860", "revid": "173617", "url": "https://it.wikipedia.org/wiki?curid=2490860", "title": "Charley Fusari", "text": "Biografia.\nFusari nacque ad Alcamo, nella Provincia di Trapani ed emigr\u00f2 con la famiglia negli Stati Uniti quando era ragazzo. \nOttimo peso welter degli anni '40 e '50, Charley Fusari combatt\u00e9 soltanto 8 match da dilettante. Debutt\u00f2 come professionista l\u20198 maggio 1944 per incontrare diversi grandi pugili della sua epoca. Rimase imbattuto nei suoi primi 45 incontri tra il 1944 e il 1947 battendo, fra gli altri, Pat Demers, Maxie Berger e Freddie Archer. Il 14 febbraio 1947, batt\u00e9 il grande Tippy Larkin al 9\u00ba round al Madison Square Garden. \u00c8 stato campione dello Stato del New Jersey nel 1947, 1948 e 1949.\nNel giugno 1947 fu sconfitto per la prima volta dal canadese Tony Pellone. Il suo doppio confronto con Al \"Red\" Priest, nel 1948, si concluse con una vittoria per parte. Batt\u00e9 ancora Tippy Larkin, poi campioni come Frankie Palermo, Attilio Rocky Castellani e Vince Foster. Il 14 settembre 1949 non pot\u00e9 nulla contro il grande Rocky Graziano che lo sconfisse per knock-out tecnico al decimo round. Batt\u00e9 Terry Young, Jimmy Flood e Joey Carkido, ma perse con Tony Janiro e Paddy Young. \nFusari fu comunque designato a combattere per il titolo mondiale dei pesi welter. Perse un impari match contro l'inarrivabile fuoriclasse Sugar Ray Robinson a Jersey City il 9 agosto 1950, riuscendo a resistere per tutte e quindici le riprese. Dopo la rinuncia al titolo da parte di Robinson che un mese prima aveva conquistato il titolo mondiale dei pesi medi nell\u2019incontro con Jake La Motta, il 14 marzo 1951 Fusari perse con Johnny Bratton per il titolo vacante NBA, sempre con verdetto ai punti. \nSi \u00e8 ritirato dalla boxe nel 1952 dopo aver disputato 78 incontri da professionista. "}
{"id": "2490862", "revid": "125032695", "url": "https://it.wikipedia.org/wiki?curid=2490862", "title": "Vittorio Di Prima", "text": "Biografia.\nAl cinema ha interpretato, tra gli altri, \"Primo tango a Roma... storia d'amore e d'alchimia\" (1973) e \"RDF - Rumori di fondo\" (1996), mentre in televisione ha lavorato in alcuni sceneggiati televisivi come \"E le stelle stanno a guardare\" (1971), \"La piovra 7 - Indagine sulla morte del commissario Cattani\" (1994) e \"Primo cittadino\" (1998). Attivo nel mondo del doppiaggio fin dagli anni settanta, ha doppiato attori come Morgan Freeman, Philippe Noiret, Anthony Quinn, Marlon Brando, Robert Duvall, Leonard Nimoy e Carl Weathers. Era sposato con la collega Ada Maria Serra Zanetti.\n\u00c8 morto a Roma il 9 febbraio 2016 a 74 anni per un tumore e il suo corpo \u00e8 stato cremato."}
{"id": "2490863", "revid": "287204", "url": "https://it.wikipedia.org/wiki?curid=2490863", "title": "Pepe Le Pew", "text": ""}
{"id": "2490867", "revid": "118956838", "url": "https://it.wikipedia.org/wiki?curid=2490867", "title": "Pianoforte preparato", "text": " \nUn pianoforte preparato \u00e8 un pianoforte il cui suono \u00e8 stato modificato inserendo vari oggetti tra le sue corde. L'idea di cambiare il timbro di uno strumento mediante l'uso di oggetti esterni \u00e8 stata applicata ad altri strumenti oltre al pianoforte: si veda ad esempio la chitarra preparata.\nNei pezzi per piano preparato si inseriscono tra le corde del pianoforte svariati oggetti, in modo che l'esecutore produca suoni che non sono del tutto volontari. \u00c8 uno studio sulla casualit\u00e0 del timbro: il compositore indica la preparazione dello strumento, ma non decide completamente il risultato sonoro della sua opera. Si generano suoni che suggeriscono il suono prodotto da un'orchestra di percussioni. \u00c8 una provocazione nei riguardi dell'inviolabilit\u00e0 degli strumenti classici.\nInformazioni generali.\nIl compositore statunitense Richard Bunger ha scritto un libro, \"The Well-Prepared Piano\", in cui spiega come John Cage prepari i suoi pianoforti e anche quali pianoforti siano adatti poich\u00e9 la lunghezza delle corde cambia in base alle diverse case produttrici. Bunger chiarisce inoltre perch\u00e9 le preparazioni fossero fatte in un certo modo e quindi quale adattamento creasse un certo suono (effetti armonici, effetti sul timbro, ecc). Il timbro di uno strumento cambia profondamente quando si introduce una preparazione. Molte tecniche sono legate alla posizione armonica delle corde, per cui una preparazione a 1/2 produce un suono diverso da una a 1/3. La preparazione non causa, quindi, un suono casuale.\nStoria.\nAlla fine della seconda guerra mondiale il panorama compositivo si anim\u00f2 spinto da una forza innovativa che tendeva a stravolgere ogni regola o forma fino allora\nseguita. L'avanguardia e la sperimentazione divennero i caratteri distintivi di questo periodo. I musicisti volevano cercare e percorrere nuove strade alla ricerca di\nnuove possibilit\u00e0 espressive e comunicative allargando lo spazio sonoro molto al di l\u00e0 di quello occupato dagli strumenti tradizionali. I compositori del primo Novecento svilupparono tecniche e linguaggi che portarono all'evoluzione della tonalit\u00e0 e a interpretazioni nuove del suono pianistico. In primo luogo Claude Debussy, Maurice Ravel, Aleksandr Skrjabin e Sergej Prokof'ev concorsero all'instaurazione di un pianismo\n\"percussivo\".\nI primi esperimenti di piano preparato risalgono ad Erik Satie, che nell'opera \"Le Pi\u00e8ge de M\u00e9duse. Sept pi\u00e8ces pour piano\" (\"La trappola di Medusa. Sette pezzi per pianoforte\") inser\u00ec per la prima volta nella cassa armonica del piano degli oggetti (pezzetti di carta, striscioline di metallo ed altro) che, vibrando insieme alle corde quando queste venivano martellate, modificavano il suono producendone uno alterato. Successivamente il compositore statunitense Henry Cowell compose pezzi per piano in cui bisognava suonare le corde con le dita e con barrette di metallo, e poi nel 1940 viene commissionata a John Cage una musica per il balletto \"Bacchanale\": qui per la prima volta Cage sperimenta coscientemente la tecnica del \"piano preparato\" piazzando una piastra di metallo sulle corde, cos\u00ec da modificare il timbro dello strumento e produrre suoni percussivi.\nL'invenzione del pianoforte preparato nasceva da un lato da un'intuizione di Henry Cowell e dall'altro da esigenze squisitamente pratiche: come ricorda anche Emanuele Arciuli nel suo \"Musica per pianoforte negli Stati Uniti\" il compositore statunitense John Cage si trovava a lavorare nei primi anni Quaranta presso la Cornish School che non offriva gli spazi adatti ad ospitare un gruppo di percussionisti che accompagnassero le coreografie del collega e amico Merce Cunningham. Arciuli cos\u00ec commenta: \u201cCage si trov\u00f2 a fare di necessit\u00e0 virt\u00f9. Il pianoforte diviene, nel risultato sonoro, una batteria di strumenti a percussione, grazie ai diversi oggetti che, inseriti fra le corde, alterano tempi di attacco, di rilascio, timbro, intensit\u00e0 e intonazione; nonch\u00e9 la meccanica dello strumento, in quanto alcuni tasti sono pi\u00f9 pesanti, meno veloci nel ritorno e nella percussione, impedendo la regolarit\u00e0 dell'articolazione digitale e, dunque, determinando un ulteriore cambiamento delle modalit\u00e0 esecutive\u201d."}
{"id": "2490868", "revid": "767487", "url": "https://it.wikipedia.org/wiki?curid=2490868", "title": "Golden Gloves", "text": "Il Golden Gloves (guanti d'oro in lingua inglese) \u00e8 una prestigiosa competizione del pugilato amatoriale, che a partire dal 1928 si svolge in varie citt\u00e0 e stati degli Stati Uniti d'America.\nDi seguito un elenco, in ordine temporale, di pugili che hanno prima vinto i Golden Gloves e sono poi stati campioni mondiali tra i professionisti:"}
{"id": "2490874", "revid": "1784425", "url": "https://it.wikipedia.org/wiki?curid=2490874", "title": "Nouhak Phoumsavanh", "text": "Biografia.\nNouhak, di discendenza vietnamita, nacque a Ban Phalouka (secondo le fonti ufficiali nel 1910, ma altri fissano la data di nascita al 1914). Ebbe due mogli, entrambe vietnamite: spos\u00f2 la prima nel 1933 e la seconda nel 1944.\nNel 1945 fu tra i fondatori del movimento di resistenza laotiano Lao Issara, allineato ai Viet Minh di Ho Chi Minh; nel 1949 divenne presidente del comitato della resistenza per le regioni orientali, quindi nel 1950 ministro delle Finanze del \"governo di resistenza\" del Pathet Lao. Con la fondazione del Partito Rivoluzionario del Popolo Lao (allora Partito del Popolo Lao) nel 1955, Nouhak risult\u00f2 il secondo eletto al suo Comitato Centrale e divenne segretario del Partito di Vientiane.\nQuando venne siglata una tregua fra governo e resistenza, nel 1958 entr\u00f2 nell'Assemblea Nazionale, ma venne arrestato l'anno successivo, riuscendo a fuggire nel 1960 insieme a Souphanouvong. Ripar\u00f2 quindi a Khangkhay, dove divenne segretario della locale Cellula del Partito. Al secondo Congresso del Partito (febbraio 1972) venne eletto membro dell'Ufficio Politico, responsabile per gli affari economici.\nCon la vittoria del 1975, Nouhak divenne vicepresidente del Consiglio dei ministri e ministro delle Finanze, considerato il numero due dell'allora \"leader\" del Paese, Kaysone Phomvihane. Nel 1982 divenne primo vicepresidente del Consiglio, nonch\u00e9 membro permanente del Consiglio stesso con la responsabilit\u00e0 degli affari economici. Nel 1989 venne eletto per la prima volta all'Assemblea Nazionale del Laos e ne fu subito nominato presidente; quello stesso anno, venne anche chiamato a presiedere una commissione incaricata di redigere la nuova Costituzione, che entr\u00f2 ufficialmente in vigore nel 1991 e che istitu\u00ec il ruolo esecutivo del presidente della Repubblica, carica assunta immediata da Kaysone.\nDopo la morte di Kaysone, l'Assemblea Nazionale elesse Nouhak suo successore. Bench\u00e9 Nouhak fosse a tutti gli effetti il capo dello Stato, il vero potere era detenuto dall'allora primo ministro Khamtai Siphandon, che era presidente del Partito. Nel 1998, quando Khamtai decise di assumere la presidenza della Repubblica, Nouhak si fece da parte, evitando una lotta di potere.\nRimase membro dell'Ufficio Politico fino al 1996, quando divenne consigliere esecutivo del Comitato Centrale, carica che mantenne fino alla morte. Fino al 2007, inoltre, compiva frequenti visite nelle province laotiane per ispezionarle. Mor\u00ec il 9 settembre 2008 (fonti laotiane riferirono per cause naturali); dal 10 al 14 settembre, giorno in cui fu cremato, fu proclamato il lutto nazionale e la commissione incaricata di organizzare i suoi funerali fu presieduta dal presidente della Repubblica Choummaly Sayasone."}
{"id": "2490875", "revid": "767487", "url": "https://it.wikipedia.org/wiki?curid=2490875", "title": "ABN AMRO World Tennis Tournament 2005", "text": "L'ABN AMRO World Tennis Tournament 2005 \u00e8 stato un torneo di tennis giocato sul cemento indoor. \n\u00c8 stata la 33\u00aa edizione del ABN AMRO World Tennis Tournament, \nche fa parte della categoria International Series Gold nell'ambito dell'ATP Tour 2005.\nSi \u00e8 giocato all'Ahoy Rotterdam indoor sporting arena di Rotterdam in Olanda Meridionale, \ndal 14 al 20 febbraio, 2005.\nCampioni.\nSingolare.\n Roger Federer ha battuto in finale Ivan Ljubi\u010di\u0107, 5\u20137, 7\u20135, 7\u20136(5)\nDoppio.\n Jonathan Erlich / Andy Ram hanno battuto in finale Cyril Suk / Pavel V\u00edzner, 6\u20134, 4\u20136, 6\u20133"}
{"id": "2490878", "revid": "438678", "url": "https://it.wikipedia.org/wiki?curid=2490878", "title": "Kudai", "text": ""}
{"id": "2490879", "revid": "173617", "url": "https://it.wikipedia.org/wiki?curid=2490879", "title": "Fritzie Zivic", "text": "Carriera.\nDebutt\u00f2 tra i professionisti nel 1931, tra i pesi leggeri. Al 44\u00ba match, dopo 33 vittorie, 6 sconfitte e un pari incontr\u00f2 il futuro campione del mondo Lou Ambers, appena sconfitto in un match mondiale da Tony Canzoneri. Perse ai punti in dieci riprese. Il 12 agosto 1936, a New York, perse ai punti dall'ex campione d'Europa Cleto Locatelli. \nPass\u00f2 poi ai pesi welter e, il 28 dicembre 1936, affront\u00f2 nella sua tana di Pittsburgh il giovane peso medio Billy Conn, futuro campione del mondo dei mediomassimi. Perse ancora ai punti ma stavolta con verdetto contrastato. Sal\u00ec sul ring altre sessanta volte (52 vittorie tra le quali quella con Saverio Turiello, 7 sconfitte e un pari) prima di ottenere la chance di combattere per il titolo mondiale contro il grande Henry Armstrong. Il 4 ottobre 1940, al Madison Square Garden di New York, Zivic conquist\u00f2 ai punti la cintura mondiale dei welter. Nella rivincita, combattuta sempre al Madison il 7 gennaio 1941, assistette il pubblico record di 23.190 spettatori. Zivic fece suo l'incontro per knock-out tecnico al 12\u00ba round. \nDopo un'altra vittoria ai punti contro Saverio Turiello (senza titolo in palio) il 29 luglio 1941, a Newark, Zivic perse il titolo mondiale ai punti contro Freddie Cochrane. L'incontro fu dichiarato \"Sorpresa dell'anno\" 1941 dalla rivista Ring Magazine . \nProsegu\u00ec a combattere per altri otto anni nei quali affront\u00f2 tutti i pi\u00f9 forti pesi welter. Combatt\u00e9 due volte contro l'astro nascente Sugar Ray Robinson, perdendo in entrambi i casi. Affront\u00f2 nuovamente Freddie Cochrane, battendolo ai punti ma senza titolo in palio. Perse il terzo incontro con Armstrong e i due match contro Beau Jack. Incontr\u00f2 tre volte Charley Burley (una vittoria e due sconfitte) e ben quattro volte Jake LaMotta con una vittoria e tre sconfitte. Si \u00e8 ritirato vincendo nel 1949, con alle spalle 18 anni carriera professionistica e ben 233 incontri disputati.\nLa International Boxing Hall of Fame lo ha riconosciuto tra i pi\u00f9 grandi pugili di ogni tempo."}
{"id": "2490880", "revid": "121658", "url": "https://it.wikipedia.org/wiki?curid=2490880", "title": "Easy Listening", "text": ""}
{"id": "2490882", "revid": "61051", "url": "https://it.wikipedia.org/wiki?curid=2490882", "title": "Breguet Bre 693", "text": ""}
{"id": "2490883", "revid": "61051", "url": "https://it.wikipedia.org/wiki?curid=2490883", "title": "Bregu\u00e9t Br.690", "text": ""}
{"id": "2490887", "revid": "119209849", "url": "https://it.wikipedia.org/wiki?curid=2490887", "title": "Cima Mondini", "text": "La cima Mondini \u00e8 una montagna delle Alpi Marittime, alta 2.915 , ubicata completamente in territorio italiano e sita fra l'Asta Soprana e la Cima dell'Oriol.\nCaratteristiche.\nDal punto di vista geologico la montagna \u00e8 costituita di gneiss.\nI primi salitori della cima Mondini, gli austriaci Purtscheller e Bodenmann nel 1890, credevano di aver salito la Cima dell'Oriol. Avevano salito invece appunto questa montagna, che, ironicamente, sar\u00e0 in seguito chiamata con il nome di Felice Mondini, colui che 6 anni pi\u00f9 tardi, salir\u00e0 davvero per primo la Cima dell'Oriol.\nAscensione alla vetta.\nLa salita alla vetta \u00e8 possibile per vari itinerari su roccia, tutti alpinistici. I pi\u00f9 facili salgono per il versante Sud-Est o per il canale Ovest. (difficolt\u00e0 F/PD). Altri itinerari pi\u00f9 impegnativi scalano i numerosi speroni meridionali (difficolt\u00e0 AD/D). Ottimo punto di appoggio resta il confortevole rifugio Morelli-Buzzi."}
{"id": "2490888", "revid": "339392", "url": "https://it.wikipedia.org/wiki?curid=2490888", "title": "Cieco di Gambassi", "text": ""}
{"id": "2490892", "revid": "2091899", "url": "https://it.wikipedia.org/wiki?curid=2490892", "title": "Papa a la huanca\u00edna", "text": "La papa a la huanca\u00edna \u00e8 un piatto tipico della cucina criolla del Per\u00f9.\nI riferimenti scritti pi\u00f9 antichi risalgono alla fine del XIX secolo, epoca nella quale si servivano le \"patate gialle alla Huancaina\" come uno degli antipasti del banchetto offerto da don Miguel Grau Seminario, allora capitano di vascello, nel Club Nacional il 21 giugno del 1879.\nIl piatto fu anche citato nel ricettario \"Copia de comidas para el uso de la se\u00f1orita Isabel Gertrudis Alfaro\" (1897) e in \u00abLa cocina pr\u00e1ctica\u00bb di Boix Ferrer (1928).\nPreparazione.\nIl piatto consiste di una salsa realizzata tritando o liquefacendo peperoncino giallo con latte, olio e formaggio fresco che si serve generalmente sopra le patate bollite. Altre preparazioni della salsa prevedono l'aggiunta di succo di limone, biscotti, aglio e cipolla. Ci sono anche varianti con altri tipi di peperoncino, come il rocoto.\nNella sua presentazione classica, le patate, accompagnate da uova sode e olive nere, devono essere disposte su foglie di lattuga.\nLa Salsa Huanca\u00edna si utilizza oggi anche in altri piatti, come ravioli, paste o il Sancochado.\nOrigine del nome.\nUna prima storia riguardo all'origine del nome, vede la ricetta come proveniente dalla regione peruviana di Jun\u00edn, perch\u00e9 il creatore di questo piatto comprava gli ingredienti soprattutto nella citt\u00e0 di Huancayo nella valle del fiume Mantaro e per omaggiare questa regione le chiam\u00f2 col nome di \"Papa a la Huanca\u00edna\". La valle del fiume Mantaro \u00e8 molto famosa, tra l'altro, per la cospicua produzione di patate, non solo per quantit\u00e0, ma anche perch\u00e9 ne produce pi\u00f9 di 3.000 variet\u00e0.\nUn'altra storia racconta che questo piatto veniva servito, a Lima, nella prima stazione del treno con destinazione Huancayo (Ferrovia Centrale del Per\u00f9); da cui il nome.\nEntrambe queste storie propendono quindi per una origine lime\u00f1a del piatto.\nJorge Stambury, nel suo libro \"La Gran Cocina Peruana\", indica invece che il piatto \u00e8 originario di Huancayo e nacque durante la costruzione della Ferrovia Centrale del Per\u00f9 che richiese una grande quantit\u00e0 di operai. L'alimento dei lavoratori era preparato da donne della popolazione huancas che bollivano le patate e le servivano bagnate con una salsa di formaggio mischiato con rocoto e latte e accompagnate con uova sode.\nLa ricetta in seguito migr\u00f2 a Lima ed il rocoto venne sostituito con il peperoncino giallo"}
{"id": "2490893", "revid": "287204", "url": "https://it.wikipedia.org/wiki?curid=2490893", "title": "Papa a la huancaina", "text": ""}
{"id": "2490895", "revid": "84184", "url": "https://it.wikipedia.org/wiki?curid=2490895", "title": "Lago O'Higgins/San Mart\u00edn", "text": "Il lago O'Higgins/San Mart\u00edn si trova in Patagonia ed \u00e8 suddiviso tra Argentina e Cile. Il lago \u00e8 conosciuto con i nomi di due personaggi storici: in Argentina porta il nome di \"lago San Mart\u00edn\" in onore di Jos\u00e9 de San Mart\u00edn, mentre in Cile si chiama \"lago O'Higgins\" in onore di Bernardo O'Higgins. Entrambi i nomi sono riconosciuti a livello internazionale.\nIl lago ha una superficie di 1.049 km\u00b2 e si trova ad una quota di 255 metri di altitudine, nella Cordigliera Patagonica. Della sua superficie totale, 574\u00a0km\u00b2 fanno parte del territorio cileno Regione di Ays\u00e9n mentre i restanti 475\u00a0km\u00b2 appartengono alla provincia di Santa Cruz, in Argentina.\n\u00c8 formato da vari rami tipici dei laghi di conformazione glaciale. \u00c8 alimentato dalle acque del disgelo dei ghiacciai del Campo de Hielo Sur e da alcuni fiumi come il r\u00edo Mayer, che sfocia nel lago nei dintorni della citt\u00e0 di Villa O'Higgins.\nUno studio scientifico realizzato nel 2003 port\u00f2 alla determinazione della profondit\u00e0 massima del lago, 836 metri; in seguito alla misurazione risulta essere il pi\u00f9 profondo d'America.\nLe acque del lago si riversano nell'Oceano Pacifico attraverso il corso del r\u00edo Pascua, che sfocia nel Fiordo Cal\u00e9n, situato nei dintorni del golfo di Penas. Attualmente \u00e8 in fase di studio un progetto per la realizzazione di tre dighe sul corso del fiume al fine di realizzare altrettanti invasi artificiali.\nLe terre intorno al lago sono piuttosto povere. Nella sponda sud si insediarono, negli anni tra il 1914 ed il 1918, coloni britannici, scandinavi e svizzeri. Nel 1920 arrivarono anche i coloni cileni ed argentini che crearono, vicino al r\u00edo Mayer un luogo di scambio che, nel 1966, si trasform\u00f2 ufficialmente nella citt\u00e0 di Villa O'Higgins.\nPer via dei forti venti la navigazione nelle acque del lago pu\u00f2 essere pericolosa. Per l'esplorazione del lago, un navigatore scandinavo costru\u00ec, negli anni trenta, la prima imbarcazione, battezzata \"Los Andes\", lungamente ricordata nei resoconti degli abitanti del luogo. In seguito piccole imbarcazioni di legno, portate da navigatori cileni, permisero il collegamento tra le sponde del lago. Oggi diverse imbarcazioni solcano le sue acque, al fine di collegare le sue sponde e per portare i turisti a visitare il Ghiacciaio O'Higgins, uno dei pi\u00f9 grandi della Patagonia."}
{"id": "2490897", "revid": "599013", "url": "https://it.wikipedia.org/wiki?curid=2490897", "title": "Tiger Flowers", "text": "La International Boxing Hall of Fame lo ha riconosciuto tra i pi\u00f9 grandi pugili di ogni tempo.\nFu il primo afroamericano a conquistare il campionato mondiale dei pesi medi, battendo Harry Greb, con cui condivise una fine in giovane et\u00e0 del tutto simile. Mor\u00ec infatti per le complicazioni dovute ad un'operazione chirurgica a cui si era sottoposto per rimuovere i postumi di cicatrici intorno agli occhi.\nDurante la carriera incontr\u00f2 altri grandi quali Mike McTigue, Sam Langford, Mickey Walker, Kid Norfolk."}
{"id": "2490898", "revid": "287204", "url": "https://it.wikipedia.org/wiki?curid=2490898", "title": "Brasil Open 2005", "text": "Il Brasil Open 2005 \u00e8 stato un torneo di tennis giocato sulla terra rossa.\n\u00c8 stata la 5\u00aa edizione del Brasil Open,\nche fa parte della categoria International Series nell'ambito dell'ATP Tour 2005.\nSi \u00e8 giocato nel complesso Costa do Sauipe di Mata de S\u00e3o Jo\u00e3o, in Brasile, dal 14 al 21 febbraio 2005.\nCampioni.\nSingolare.\n Rafael Nadal ha battuto in finale Alberto Mart\u00edn 6-0, 6-7 (2-7), 6-1\nDoppio.\n Franti\u0161ek \u010cerm\u00e1k / Leo\u0161 Friedl hanno battuto in finale Jos\u00e9 Acasuso / Ignacio Gonz\u00e1lez King 6-4, 6-4"}
{"id": "2490902", "revid": "115034523", "url": "https://it.wikipedia.org/wiki?curid=2490902", "title": "Le torri di Granada", "text": "Le torri di Granada \u00e8 un romanzo dello scrittore britannico Geoffrey Trease del 1966.\nTrama.\nIl romanzo parla di Robin, un ragazzo scacciato dal suo paese, accusato di avere la lebbra.\nMentre viaggia in cerca di un riparo incontra Solomon, un anziano medico ebreo, che stava essendo attaccato da dei briganti: Robin non esita a salvarlo.\nRobin gli racconta della sua malattia, ma Solomon nota subito che le macchie sulla pelle non erano date dalla lebbra, ma da una malattia curabile. Per ringraziarlo di averlo salvato, Solomon ospita Robin in casa sua insieme ai suoi figlia Susanna e David, e ogni giorno applica le cure necessarie per la sua guarigione. Un giorno, quando Robin era gi\u00e0 guarito, viene data la notizia che tutti gli ebrei dovevano lasciare il paese, ma nella notte prima della partenza, Solomon viene convocato a palazzo e porta Robin con s\u00e9. All'inizio pensano fosse per punirlo, visto che fare il medico, essendo ebreo, gli era proibito, ma poi scoprono che la Regina aveva una malattia grave, curabile solo con un intruglio chiamato l' \"Essenza d' Oro\" che possedeva soltanto una persona, detta il Buon Serpente. Scoperto il nome di questa persona, Ibin Al Razi, si accorgono di non essere gli unici a cercarlo: Zapata e la sua banda, gli antagonisti del racconto, lo cercano perch\u00e9 pensano che possieda l'Elisir della Vita, in realt\u00e0 inesistente, e sono disposti a fare di tutto per averlo tra le mani. \nRobin, Solomon, David, Susanna e Pierre (il servitore di Solomon) partono subito alla ricerca di Ibin Al Razi, ma dopo essere sbarcati dalla nave che avevano preso, Pierre era sparito. Capirono cos\u00ec che Pierre che era uno degli uomini di Zapata, infiltrato tra loro soltanto per rubare informazioni. Dopo un paio di giorni, arrivano ad un punto in cui potranno procedere solo David e Robin, visto che Solomon li avrebbe solo rallentati e, con Zapata e i suoi uomini alle calcagna, non potevano permettersi di rallentare ulteriormente il passo.\nDopo giorni di cammino David e Robin trovano Ibin Al Razi, un anziano Saraceno che viveva con sua figlia Zoraya e il suo servitore Kafur. Gli raccontano tutto e vengono ospitati in casa sua mentre lui prepara l'essenza per la Regina. Ma Zapata torna alla carica ancora una volta, e con una scusa allontana Robin e David dalla casa per una notte e li rinchiude in una cella. Quando capiscono le sue intenzioni, cercano un modo di scappare, e alla fine ci riescono \"ipnotizzando\" Al\u00ec, la guardia. Si precipitano a casa, ma Zapata e i suoi uomini, erano gi\u00e0 l\u00ec: cercavano di far dire ad Ibin Al Razi dove fosse l'Elisir della Vita, non sapendo che non esisteva nessun tipo di elisir per quello scopo. Robin e David prendono le spade e provano ad affrontarli, ma con scarsi risultati, finch\u00e9 non arriva Kafur che uccide sia Zapata, che uno dei suoi uomini, mentre l'altro scapp\u00f2 e non si fece pi\u00f9 vedere.\nQuando Robin e Zoraya, che nel frattempo, si stavano per sposare, tornarono dalla regina, scoprirono che in realt\u00e0 essa era morta qualche giorno dopo la loro partenza."}
{"id": "2490906", "revid": "59976", "url": "https://it.wikipedia.org/wiki?curid=2490906", "title": "Orbita a ferro di cavallo", "text": "Un'orbita a ferro di cavallo \u00e8 un movimento orbitale apparente di un corpo celeste rispetto ad un altro.\nLa forma a ferro di cavallo dell'orbita appare quando un osservatore su un corpo orbitante (ad esempio sulla Terra) guarda i movimenti di un altro corpo orbitante (ad esempio un asteroide) che ha un periodo orbitale simile al suo ma con eccentricit\u00e0 maggiore. In questo esempio, il percorso apparente dell'asteroide assume una forma a fagiolo. Il contorno del \"fagiolo\" non \u00e8 per\u00f2 una linea chiusa, ma si sposta lentamente in avanti (o indietro) ogni volta, cos\u00ec che il punto centrale di quel movimento appare spostarsi uniformemente lungo l'orbita della Terra in un ampio periodo di tempo. Quando l'oggetto si avvicina alla Terra, ad una delle due estremit\u00e0, la sua direzione apparente cambia. Nell'arco di un intero ciclo, il centro del movimento traccia idealmente un ferro di cavallo, con la Terra tra i \"corni\".\nAlcuni asteroidi, 3753 Cruithne, 54509 YORP, , e , occupano un'orbita di questo tipo rispetto alla Terra. \nDue satelliti di Saturno, Epimeteo e Giano, occupano un'orbita di questo tipo uno rispetto all'altro. \nSpiegazione del movimento.\nPremessa.\nL'esempio che segue si riferisce ad un asteroide in orbita attorno al Sole e che \u00e8 influenzato dalla gravit\u00e0 terrestre. L'asteroide ha quasi lo stesso periodo orbitale della Terra, entrambi impiegano circa un anno a compiere una rivoluzione attorno al Sole. \n\u00c8 necessario ricordare due regole delle dinamiche orbitali:\nLa Terra cambia la forma dell'orbita ellittica dell'asteroide. I cambiamenti sono molto piccoli ma si tramutano in cambiamenti significativi con riferimento alla Terra.\nIl ferro di cavallo diventa visibile mappando il movimento dell'asteroide sia rispetto alla Terra che rispetto al Sole. L'asteroide, ovviamente, non cambia veramente direzione, orbita intorno al Sole sempre nello stesso verso.\nFasi dell'orbita.\nCon riferimento alla figura 2 a lato, il punto A \u00e8 la posizione di inizio di questo esempio. L'asteroide si trova su un'orbita pi\u00f9 interna, e quindi si muover\u00e0 ad una velocit\u00e0 orbitale superiore rispetto a quella della Terra, tra il punto L5 di Lagrange e il pianeta. L'asteroide sta quindi per \"superare\" la Terra, passandole di fianco, ma a questo punto la gravit\u00e0 terrestre gli imprime un'accelerazione diretta all'esterno, tirandolo in un'orbita pi\u00f9 esterna e, contro intuitivamente, rallentandolo.\nQuando l'asteroide \u00e8 al punto B, sta orbitando alla stessa velocit\u00e0 della Terra. La gravit\u00e0 terrestre tuttavia continua a imprimere sullo stesso un'accelerazione lungo il percorso orbitale comune, trascinandolo su un'orbita pi\u00f9 esterna. \nAl punto C, l'asteroide ha raggiunto la posizione pi\u00f9 esterna possibile. La sua velocit\u00e0 orbitale \u00e8 ora minore rispetto a quella della Terra, \"rimanendo indietro\" lungo l'orbita. L'asteroide trascorrer\u00e0 quindi del tempo rimanendo indietro rispetto alla Terra.\nGiunto al punto D, il corpo sta per essere superato dalla Terra, ma la gravit\u00e0 di quest'ultima imprime una riduzione della velocit\u00e0 dell'asteroide la cui conseguenza \u00e8 un'orbita pi\u00f9 interna. Tornando ad avere una velocit\u00e0 orbitale maggiore di quella terrestre, l'asteroide inizia ad allontanarsi dalla Terra, rimanendo lungo la nuova orbita finch\u00e9 non giunger\u00e0 di nuovo al punto A."}
{"id": "2490907", "revid": "16066", "url": "https://it.wikipedia.org/wiki?curid=2490907", "title": "Pinacoteca comunale Francesco Podesti", "text": ""}
{"id": "2490908", "revid": "1745361", "url": "https://it.wikipedia.org/wiki?curid=2490908", "title": "Evere (figlio di Pterelao)", "text": "Nella mitologia greca, Evere era il nome di uno dei figli di Pterelao.\nIl mito.\nDurante la guerra fra Micenei e Tafi, si osserv\u00f2 una strage dei figli dei due rispettivi re: Elettrione di Micene perse tutti i suoi figli maschi, tranne Licimnio, solo per la sua et\u00e0 visto che era ancora un bambino.\nStessa sorte tocc\u00f2 a Pterelao a cui rimase solo un figlio: Evere che era rimasto in disparte non prendendo parte alla guerra, infatti a lui era stato dato il compito di fare la guardia alle navi."}
{"id": "2490909", "revid": "287204", "url": "https://it.wikipedia.org/wiki?curid=2490909", "title": "Abierto Mexicano Telcel 2005", "text": "L'Abierto Mexicano Telcel 2005 \u00e8 stato un torneo di tennis giocato sulla terra rossa. \u00c8 stata la 12\u00aa edizione del torneo maschile che fa parte della categoria International Series Gold nell'ambito dell'ATP Tour 2005, e la 5\u00aa del torneo femminile che fa parte della categoria Tier III nell'ambito del WTA Tour 2005. Sia il torneo maschile che quello femminile si sono giocati al Fairmont Acapulco Princess di Acapulco in Messico,\ndal 21 al 27 febbraio 2005.\nCampioni.\nSingolare maschile.\n Rafael Nadal ha battuto in finale Albert Monta\u00f1\u00e9s 6\u20131, 6\u20130\nSingolare femminile.\n Flavia Pennetta ha battuto in finale \u013dudmila Cervanov\u00e1, 3\u20136, 7\u20135, 6\u20133\nDoppio maschile.\n David Ferrer / Santiago Ventura hanno battuto in finale Ji\u0159\u00ed Van\u011bk / Tom\u00e1\u0161 Z\u00edb 4\u20136, 6\u20131, 6\u20134\nDoppio femminile.\n Alina \u017didkova / Tetjana Perebyjnis hanno battuto in finale Rosa Mar\u00eda Andr\u00e9s Rodr\u00edguez / Conchita Mart\u00ednez Granados, 7\u20135, 6\u20133"}
{"id": "2490911", "revid": "6923", "url": "https://it.wikipedia.org/wiki?curid=2490911", "title": "Geroglifico cretese", "text": "I geroglifici cretesi si trovano su reperti minoici dell'et\u00e0 del bronzo, a Creta (ai primi e alla met\u00e0 del II millennio a.C., dal MM I al MM III, sovrapponendosi alla Lineare A dal MM IIA). Gli inventari dei simboli furono compilati da Evans (1909), Meijer (1982), Olivier/Godart (1996). Il corpus conosciuto \u00e8 stato curato nel 1996 come \"CHIC\" (Olivier/Godard 1996), ed elenca un totale di 314 elementi, principalmente ritrovati in quattro localit\u00e0: \nIl corpus \u00e8 costituito da:\nLa relazione degli ultimi tre elementi con la scrittura del corpus principale \u00e8 incerta.\nL'inventario dei glifi come presentati dal CHIC consiste di 96 sillabogrammi, 10 dei quali usati anche come logogrammi, 23 logogrammi aggiuntivi, 13 frazioni (incluse 4 in legatura), quattro livelli di numerali (unit\u00e0, decine, centinaia, migliaia) e due tipi di punteggiatura. Molti simboli hanno degli apparenti equivalenti nella Lineare A, cosicch\u00e9 si \u00e8 tentato di riconoscervi i valori fonetici della Lineare B.\nVenne suggerita inoltre una supposta evoluzione dai geroglifici alle scritture lineari, come pure delle possibili relazioni con i geroglifici anatolici e il sillabario cipriota."}
{"id": "2490915", "revid": "287204", "url": "https://it.wikipedia.org/wiki?curid=2490915", "title": "Campionati mondiali di nuoto 2009 - 50 metri farfalla femminili", "text": "Le qualifiche per la semifinale si sono svolte la mattina del 31 luglio 2009, mentre la semifinale si \u00e8 svolta la sera dello stesso giorno. La finale si \u00e8 svolta la sera del 1\u00ba agosto 2009.\nRecord.\nPrima di questa competizione il record del mondo (WR) e il record dei campionati (CR) erano i seguenti.\nDurante l'evento sono stati migliorati i seguenti record:"}
{"id": "2490916", "revid": "1428919", "url": "https://it.wikipedia.org/wiki?curid=2490916", "title": "Gustavo Giovannetti", "text": "Biografia.\nSocio dell'Accademia Lucchese di Scienze, Lettere e Arti.\nStudi\u00f2 armonia col M\u00b0 Ferruccio Ferrari e composizione col M\u00b0 Gaetano Luporini presso l'Istituto Musicale Lucchese Luigi Boccherini, diplomandosi nel 1905.\nCompose Musica Sinfonica e da Camera, l'opera Graziella su libretto proprio (inedita) e l'opera lirico-drammatica Petronio su libretto dell'amico poeta lucchese Gino Custer De Nobili, rappresentata a Roma al Teatro Costanzi il 20 marzo 1923, sotto la direzione del M\u00b0 Gabriele Santini con Carmen Melis e Taurino Parvis.\nFu amico di Giacomo Puccini, col quale intrattenne una ricca corrispondenza.\nFu assiduo frequentatore del caff\u00e8 con annesso negozio di spezie dell'amico Alfredo Caselli, in via Fillungo a Lucca (oggi Antico Caff\u00e8 Di Simo), luogo di ritrovo per intellettuali ed artisti gi\u00e0 alla fine dell'Ottocento; lo frequentavano Giovanni Pascoli, Alfredo Catalani, Giacomo Puccini, Gino Custer De Nobili e Lorenzo Viani.\nIde\u00f2 il nuovo Sistema Tricommatico Naturale a Terzi di Tono e il conseguente Progetto di Riforma Strumentale, inventando una tastiera Tricommatica Terzitonale per organo, pianoforte, armonium ecc.\nPittore e scultore estremamente personale, partecip\u00f2 a Mostre locali e provinciali.\nDal 1931 al 1954 fu titolare della cattedra di Armonia presso l'Istituto Musicale Luigi Boccherini di Lucca."}
{"id": "2490919", "revid": "767487", "url": "https://it.wikipedia.org/wiki?curid=2490919", "title": "Giuseppe Melani", "text": "Inizi\u00f2 la sua attivit\u00e0 nella bottega di Camillo Gabrielli, e successivamente divenne allievo di Ciro Ferri, il quale era stato allievo a sua volta di Pietro da Cortona. All'interno della Cattedrale di Pisa dipinse la \"Morte di San Ranieri\". Dipinse inoltre alcuni affreschi all'interno di architetture pisane, come la volta di San Matteo (c. 1720) a Pisa, insieme al fratello Francesco Melani (morto nel 1742). "}
{"id": "2490921", "revid": "617444", "url": "https://it.wikipedia.org/wiki?curid=2490921", "title": "Renato Izzo", "text": "Biografia.\nNato a Campobasso da famiglia proveniente da Calvi Risorta (Caserta) e Grumo Nevano (Napoli), era il secondo degli otto figli del Prefetto Romolo Izzo e di Giuseppina Travanti.\nRenato \u00e8 capostipite di una tra le pi\u00f9 celebri famiglie del doppiaggio italiano: dal matrimonio con Liliana D\u2019Amico (19 agosto 1931) sono infatti nate le figlie Rossella e Simona (gemelle), Fiamma e Giuppy.\n\u00c8 morto a Roma il 30 luglio 2009 all'et\u00e0 di 80 anni.\nCarriera.\nIzzo \u00e8 stato lo scopritore di tanti importanti doppiatori, tra i quali Massimo Lodolo, Claudia Catani, Tonino Accolla, Paolo Buglioni, Stefano Benassi, Perla Liberatori, Massimo Corvo, Mavi Felli e Francesca Draghetti. \nInizialmente socio della C.I.D., poi della C.D. e infine fondatore nel 1980 della societ\u00e0 di doppiaggio Gruppo Trenta (oggi chiamata Pumais Due e gestita dalla moglie e dalle figlie) e direttore di doppiaggio di oltre mille film, tra i quali \"Apocalypse Now\" di Francis Ford Coppola e \"Taxi Driver\" di Martin Scorsese.\nNel 1995 vinse il riconoscimento \"Leggio d'oro direzione del doppiaggio\".\nNel 2007 vinse il premio alla carriera al Gran premio internazionale del doppiaggio e al Gran gal\u00e0 del doppiaggio romics DD."}
{"id": "2490923", "revid": "287204", "url": "https://it.wikipedia.org/wiki?curid=2490923", "title": "Campionati mondiali di nuoto 2009 - 100 metri farfalla maschili", "text": "Le qualifiche per la semifinale si sono svolte la mattina del 31 luglio 2009, mentre la semifinale si \u00e8 svolta la sera dello stesso giorno. La finale si \u00e8 svolta la sera del 1\u00ba agosto 2009.\nRecord.\nPrima di questa competizione il record del mondo (WR) e il record dei campionati (CR) erano i seguenti.\nDurante l'evento sono stati migliorati i seguenti record:"}
{"id": "2490924", "revid": "1745361", "url": "https://it.wikipedia.org/wiki?curid=2490924", "title": "Eono", "text": "Nella mitologia greca, Eono era il nome di uno dei figli di Licimnio e di Perimede. \nIl mito.\nAveva due fratelli, Argeio e Mela erano alleati di Eracle morendo negli scontri con Eurito.\nEono era amico di Alcmena, la sorellastra di suo padre e cugina di Eracle, il suo compagno di avventure. Si racconta che un giorno mentre viaggiavano per le strade di Sparta un cane lo aggred\u00ec e nel difendersi lo colp\u00ec facendo infuriare il suo padrone (Ippocoonte) che insieme ai suoi figli lo uccisero, colpendolo pi\u00f9 volte con bastoni ed altre armi improvvisate. \nEracle fatic\u00f2 a vendicarsi, uccidendo alla fine lo stesso Ippocoonte e tutti i suoi venti figli e rimettendo sul trono Tindaro, il fratello di quest'ultimo.\nSecondo Pausania il suo sepolcro si trovava accanto al santuario di suo cugina."}
{"id": "2490926", "revid": "647919", "url": "https://it.wikipedia.org/wiki?curid=2490926", "title": "Scooby-Doo e l'isola degli zombi", "text": ""}
{"id": "2490927", "revid": "767487", "url": "https://it.wikipedia.org/wiki?curid=2490927", "title": "Tennis Channel Open 2005", "text": "Il Tennis Channel Open 2005 \u00e8 stato un torneo di tennis giocato sul cemento.\n\u00c8 stata la 18\u00aa edizione del Tennis Channel Open,che fa parte della categoria International Series nell'ambito dell'ATP Tour 2005.\nSi \u00e8 giocato a Scottsdale in Arizona dal 21 al 28 febbraio 2005.\nCampioni.\nSingolare.\n Wayne Arthurs ha battuto in finale Mario An\u010di\u0107 7-5, 6-3\nDoppio.\n Bob Bryan / Mike Bryan hanno battuto in finale Wayne Arthurs / Paul Hanley 7-5, 6-4"}
{"id": "2490930", "revid": "228587", "url": "https://it.wikipedia.org/wiki?curid=2490930", "title": "Pipa (strumento musicale)", "text": "Il pipa (cinese: ) \u00e8 uno strumento musicale cinese a quattro corde. Appartiene alla famiglia dei liuti, ed \u00e8 formato da un corpo ligneo piriforme (ovvero simile al frutto del pero), dotato di 4 corde di seta, con un numero di tasti variabile tra 12 e 26, ed un manico praticamente inesistente.\nIl pipa veniva suonato pizzicando le corde con un largo plettro tradizionale sino alla dinastia Tang; in epoche successive invece si afferm\u00f2 la tecnica di suonarlo con le unghie delle dita. \nIl pipa \u00e8 stato precursore di numerosi altri liuti est-asiatici: possono essere citati il giapponese biwa, il vietnamita \u0111\u00e0n t\u1ef3 b\u00e0, e il bipa coreano. Uno strumento cinese ad esso correlato \u00e8 il liuqin, molto simile ma di minori dimensioni. Alla stessa famiglia dei liuti a manico corto appartiene lo yueqin. \nPur essendo strumento tradizionale, esso viene usato tuttora nella musica contemporanea da musicisti non solo cinesi, quali Terry Riley, Philip Glass, Lou Harrison, Tan Dun, Bright Sheng, Chen Yi, Zhou Long, Bun-Ching Lam, Liu Fang e Yu Lingling. Anche la rock band statunitense Incubus ha utiliato il pipa in una loro canzone, \"Aqueous Transmission\", contenuta nell'album del 2001 \"Morning View\"\nStoria.\nI primi strumenti considerati precursori del pipa apparvero durante il periodo degli Stati Combattenti (453 al 221 a.C.), ma lo sviluppo e l'affermazione dello strumento si ebbero solo durante la successiva dinastia Han (202 a.C. - 220 d.C.).\nIl liuto piriforme \u00e8 attestato dall'iconografia cinese a partire dal III secolo d.C. Mostrato spesso nelle mani di personaggi dalle fattezze indubbiamente non-cinesi, ricorre anche come strumento impugnato dagli apsara negli affreschi. In questo periodo il pipa presenta un cavigliere fortemente inclinato all'indietro. Tale tipologia, introdotta dall'India (sebbene di origine verosimilmente persiana), era destinata a scomparire dalla Cina dopo il periodo Tang, ma si \u00e8 conservata in Giappone (biwa)."}
{"id": "2490931", "revid": "68433234", "url": "https://it.wikipedia.org/wiki?curid=2490931", "title": "Pietra d'altare a Malia", "text": "La pietra d'altare a Malia \u00e8 una lastra di pietra recante un'iscrizione in geroglifici cretesi, scavata a Malia, Creta. La pietra ha un cavit\u00e0 simile a una tazza e si \u00e8 pensato fosse una pietra d'altare minoica. Dei 16 glifi dell'iscrizione, tre si verificano ogni due volte. L'iscrizione \u00e8 il solo esempio noto di geroglifici cretesi su pietra."}
{"id": "2490932", "revid": "767487", "url": "https://it.wikipedia.org/wiki?curid=2490932", "title": "Sydney Johnson", "text": "Carriera.\nJohnson, di ruolo playmaker-guardia, ha militato in NCAA nelle file della Princeton University. Trasferitosi in Italia, ha disputato la Serie A2 prima a Gorizia poi alla Viola Reggio Calabria. Nelle stagioni seguenti ha militato in Serie A1 (poi Serie A) fino al 2002.\nDal 2002 al 2004 ha disputato la Liga ACB spagnola con il Girona, per poi fare ancora ritorno in Italia alla Mens Sana Basket per il finale di stagione 2003-04 senza mai essere convocato.\nDopo il ritiro del 2004, ha iniziato la carriera di allenatore nella NCAA: dapprima come assistente alla Georgetown University (dal 2004 al 2007), poi come capo allenatore della Princeton University."}
{"id": "2490934", "revid": "964", "url": "https://it.wikipedia.org/wiki?curid=2490934", "title": "P'ip'a", "text": ""}
{"id": "2490939", "revid": "600229", "url": "https://it.wikipedia.org/wiki?curid=2490939", "title": "Violoncello elettrico", "text": ""}
{"id": "2490940", "revid": "287204", "url": "https://it.wikipedia.org/wiki?curid=2490940", "title": "Aulnay (accampamento romano)", "text": "Il campo militare romano di Aulnay si trova nei pressi del comune francese di Aulnay nel dipartimento della Charente Marittima, ad est di La Rochelle. Fa parte di tutta una serie di fortificazioni realizzate all'epoca di Augusto, ai fini della romanizzazione della Gallia (in questo caso della trib\u00f9 dei Pictoni). Sorgeva nei pressi dell'importante strada romana di epoca imperiale costruita da Marco Vipsanio Agrippa, la via Turonensis, che congiungeva i Pirenei con Poitiers, Tours, Orl\u00e9ans e Parigi.\nStoria.\nAl tempo della conquista della Gallia (58-50 a.C.).\nIl campo potrebbe essere gi\u00e0 sorto ai tempi della conquista della Gallia da parte di Gaio Giulio Cesare, quando il proconsole romano condusse una campagna nel territorio dei Pictoni (51 a.C.) dopo la disfatta di Vercingetorige ad Alesia.\nSotto Augusto (29 ? - 19 a.C.?).\nL'accampamento di Aulany, che sorse in et\u00e0 augustea attorno al 29 a.C. con la legio XIV \"Gemina\", potrebbe essere rimasto \"aperto\" fino a quando non fu pacificata e romanizzata l'area della Gallia Aquitania e portate a termine le guerre cantabriche (29-19 a.C.), costituendo in questo caso una forma di \"riserva strategica\" per il fronte hispanico. Il \"castra\" potrebbe essere stato temporaneamente chiuso attorno al 19 a.C., e la legione inviata a Mirebeau-sur-B\u00e8ze a met\u00e0 strada tra la capitale delle Gallie, \"Lugdunum\", e il \"limes\" renano.\nAl tempo di Tiberio-Caligola (21-43 d.C.).\nIl campo potrebbe essere stato utilizzato in seguito alla rivolta di Giulio Sacroviro, scoppiata nel 21, che aveva portato alla conquista da parte dei ribelli galli aquitani dell'importante centro romano di \"Augustodunum\" (l'attuale Autun). Qui potrebbe essere risultata accampata per alcuni anni la legio XIV \"Gemina\" (forse fino al 43, poco prima della conquista della Britannia).\nSito archeologico.\nL'archeologo Jacques Dassi\u00e9 ha eseguito i primi scavi sul sito, che hanno rivelato la presenza di alcune iscrizioni della legio XIV \"Gemina\" ed un grande campo romano, situato in localit\u00e0 Rocherou. Il \"castrum\", indagato successivamente da Pierre Tronche (a partire dal 1984), fu creato per ragioni strategiche nella Gallia Aquitania. \u00c8 certamente di epoca tiberiana per la notevole monetazione del periodo rinvenuta \"in loco\" (anche se tuttavia non \u00e8 possibile escludere un suo primo utilizzo in et\u00e0 augustea), sul modello degli accampamenti romani costruiti sul fiume Lippe durante il periodo della conquista della Germania ai tempi dell'imperatore romano Augusto."}
{"id": "2490941", "revid": "1305772", "url": "https://it.wikipedia.org/wiki?curid=2490941", "title": "Shadowplay", "text": "Shadowplay \u00e8 una canzone della band inglese Joy Division pubblicata, nel 1979, all'interno dell'album \"Unknown Pleasures\"."}
{"id": "2490942", "revid": "767487", "url": "https://it.wikipedia.org/wiki?curid=2490942", "title": "Nicolae Lupescu", "text": "Era il padre di Ioan Lupescu, a sua volta nazionale della Romania.\nCarriera.\nClub.\nSvolse gran parte della sua carriera nel Rapid Bucarest, squadra in cui milit\u00f2 per dieci stagioni, concludendo poi la propria carriera in Austria, con 5 stagioni nell'Admira/Wacker.\nNazionale.\nIn Nazionale ha collezionato 21 presenze con 2 reti, partecipando ai Mondiali 1970 di Citt\u00e0 del Messico."}
{"id": "2490945", "revid": "263434", "url": "https://it.wikipedia.org/wiki?curid=2490945", "title": "PCAC", "text": ""}
{"id": "2490946", "revid": "112076462", "url": "https://it.wikipedia.org/wiki?curid=2490946", "title": "Meiderich/Beeck", "text": "Meiderich/Beeck \u00e8 un distretto urbano (\"Stadtbezirk\") della citt\u00e0 tedesca di Duisburg.\nSuddivisione amministrativa.\nIl distretto urbano di Meiderich/Beeck \u00e8 diviso in 7 quartieri (\"Stadtteil\"):"}
{"id": "2490947", "revid": "287204", "url": "https://it.wikipedia.org/wiki?curid=2490947", "title": "Pacific Life Open 2005", "text": "L'Indian Wells Masters 2005 (conosciuto anche come \"Pacific Life Open\" per motivi di sponsorizzazione) \n\u00e8 stato un torneo di tennis giocato sul cemento. \u00c8 stata la 29\u00aa edizione dell'Indian Wells Masters, che fa parte della categoria ATP Masters Series nell'ambito dell'ATP Tour 2005, e della Tier I nell'ambito del WTA Tour 2005. \nSia il torneo maschile che quello femminile si sono giocati all'Indian Wells Tennis Garden di Indian Wells in California, dal 14 al 20 marzo 2005.\nCampioni.\nSingolare maschile.\n Roger Federer ha battuto in finale Lleyton Hewitt, 6\u20132, 6-4, 6\u20134\nSingolare femminile.\n Kim Clijsters ha battuto in finale Lindsay Davenport, 6\u20134, 4-6, 6-2\nDoppio maschile.\n Mark Knowles / Daniel Nestor hanno battuto in finale Wayne Arthurs / Paul Hanley, 7-6, 7-6\nDoppio femminile.\n Virginia Ruano Pascual / Paola Su\u00e1rez hanno battuto in finale Nadia Petrova / Meghann Shaughnessy, 7-6(3), 6-1"}
{"id": "2490950", "revid": "1498232", "url": "https://it.wikipedia.org/wiki?curid=2490950", "title": "Substance", "text": "Substance \u00e8 una raccolta di singoli della band inglese Joy Division.\nIl disco.\nPubblicato l'11 luglio 1988, dall'etichetta discografica Factory Records, il disco raggiunse la posizione numero 7 nella classifica degli album pi\u00f9 venduti in Inghilterra. L'album raccoglie, tra gli altri, anche i quattro singoli (e conseguenti b-side) pubblicati dalla band, ma non apparsi su alcun album: \"Transmission\", \"Komakino\", Love Will Tear Us Apart e \"Atmosphere\".\nArtwork.\nIl designer Brett Wickens per la minimale copertina riprende il carattere tipografico \"New Alphabet\" creato dal grafico olandese Wim Crouwel nel 1967, facendolo cos\u00ec tornare in auge. Per una ragione estetica la parola visibile \u00e8 in realt\u00e0 \"Subst1mce\" anzich\u00e9 \"Substance\". La copertina della versione del 1991 \u00e8 ancora pi\u00f9 essenziale: su sfondo nero campeggia solo la grande \"s\" verde del font \"New Alphabet\"."}
{"id": "2490951", "revid": "110157", "url": "https://it.wikipedia.org/wiki?curid=2490951", "title": "Homberg/Ruhrort/Baerl", "text": "Homberg/Ruhrort/Baerl \u00e8 un distretto urbano (\"Stadtbezirk\") di Duisburg.\nHa una superficie di 37,1\u00a0km\u00b2 e una popolazione (2008) di 40.671 abitanti.\nSuddivisione amministrativa.\nIl distretto urbano di Homberg/Ruhrort/Baerl \u00e8 diviso in 4 quartieri (\"Stadtteil\"):"}
{"id": "2490958", "revid": "93556", "url": "https://it.wikipedia.org/wiki?curid=2490958", "title": "Duisburg-Mitte", "text": "Duisburg-Mitte \u00e8 un distretto urbano (\"Stadtbezirk\") di Duisburg.\nHa una superficie di 34,98\u00a0km\u00b2 e una popolazione (2008) di 105.529 abitanti.\nSuddivisione amministrativa.\nIl distretto urbano di Duisburg-Mitte \u00e8 diviso in 9 quartieri (\"Stadtteil\"):"}
{"id": "2490960", "revid": "834", "url": "https://it.wikipedia.org/wiki?curid=2490960", "title": "Love is my Religion", "text": ""}
{"id": "2490962", "revid": "109454337", "url": "https://it.wikipedia.org/wiki?curid=2490962", "title": "San Nicola", "text": ""}
{"id": "2490964", "revid": "599013", "url": "https://it.wikipedia.org/wiki?curid=2490964", "title": "George Hilsdon", "text": "Suo fratello Jack Hilsdon gioc\u00f2, come lui, nel West Ham. Durante la sua permanenza al , si guadagn\u00f2 il soprannome di \"Gatling Gun\" (\"Carroarmato\") o \"Machine Gun\" (\"Macchina da guerra\", nel senso di \"Macchina da gol\") per la sua abilit\u00e0 sotto rete.\nCarriera.\nGiocatore.\nHilsdon fece il suo esordio nel campionato inglese con la maglia del West Ham durante la stagione 1903-1904. Nel 1906, per\u00f2, il primo allenatore del neofondato , John Tait Robertson, ottenne che egli fosse ceduto per 4 sterline al suo club con la promessa di farlo divenire attaccante titolare. Nella sua partita d'esordio contro Glossop North End, segn\u00f2 5 gol, consentendo alla formazione londinese di vincere per 9-2. Nella stessa stagione, segn\u00f2 altre 6 reti in un match di FA Cup contro il Worksop Town, record ancora imbattuto nella storia del club. In quell'annata egli totalizz\u00f2 25 marcature, che consentirono al team una pronta promozione in First Division.\nNel giro di tre anni, Hilsdon segn\u00f2 76 volte in 99 presenze. Le sue ultime stagioni con la maglia dei \"Blues\" furono contrassegnate da difficolt\u00e0 nella vita privata, specialmente per problemi di alcolismo. Durante l'annata 1910-1911, segn\u00f2 comunque 19 gol. Egli divenne il primo giocatore del giovane club a totalizzare pi\u00f9 di 100 reti, e termin\u00f2 la sua avventura col Chelsea con un bilancio di 104 marcature in 164 presenze. Al momento ricopre la settima posizione nella classifica dei migliori goleador di sempre del club londinese.\nDurante la sua permanenza tra i \"Blues\", egli fu anche convocato nella nazionale inglese, realizzando una tripletta nella sua partita d'esordio (terminata per 6-0), contro l'Irlanda. Inoltre segn\u00f2 4 gol contro l'Ungheria, ed altri ancora negli incontri tra la sua nazionale e quelle irlandese, austriaca, gallese e ceca. In tutto, egli arriv\u00f2 ad un totale di 14 marcature in sole 9 gare.\nNel 1912 egli torn\u00f2 al West Ham, piazzandosi come miglior goleador del campionato 1912-1913 con 17 gol in 36 partite. In quei tempi gli fu affibbiato anche il soprannome di \"vecchio internazionale\", nonostante avesse comunque ancora 27 anni. La sua carriera al West Ham termin\u00f2 con un totale di 92 presenze e 35 reti segnate. Durante la sua permanenza negli \"Hammers\", egli si premur\u00f2 di aiutare a far emergere il giovane attaccante Syd Puddefoot, da tutti ritenuto come fosse un suo pupillo. Hilsdon, inoltre, gioc\u00f2 quattro incontri per l'East London durante la prima guerra mondiale.\nDopo la guerra, Hilsdon non riprese a giocare, bens\u00ec inizi\u00f2 a lavorare come muratore nell'East London. Mor\u00ec all'et\u00e0 di 56 anni a Leicester, e solo quattro 4 vennero al suo funerale. Ad oggi non esiste nessuna tomba per lui, a parte una suite commemorativa a Stamford Bridge, intitolata a suo nome nell'anno del centenario del Chelsea per commemorarne i tanti gol."}
{"id": "2490966", "revid": "88740", "url": "https://it.wikipedia.org/wiki?curid=2490966", "title": "Rheinhausen (distretto di Duisburg)", "text": "Rheinhausen \u00e8 un distretto urbano (\"Stadtbezirk\") di Duisburg.\nHa una superficie di 38,68\u00a0km\u00b2 e una popolazione (2008) di 77.595 abitanti.\nSuddivisione amministrativa.\nIl distretto urbano di Rheinhausen \u00e8 diviso in 5 quartieri (\"Stadtteil\"):"}
{"id": "2490972", "revid": "120848944", "url": "https://it.wikipedia.org/wiki?curid=2490972", "title": "Guzheng", "text": "Il guzheng, o anche gu zheng e gu-zheng (in cinese ), \u00e8 uno strumento musicale tradizionale cinese. Lo strumento, noto pure solamente come zheng (\"gu\" significa infatti semplicemente \"antico\"), fa parte della famiglia delle cetre. Il modello attualmente pi\u00f9 diffuso \u00e8 dotato di 21 corde, ma esistono \"zheng\" anche a 16, 18 e a 25 corde. Questo strumento \u00e8 nato nel 475 a,c per\u00f2 che nel tempo venne modificato. \nStoria, tecnica e repertorio.\nQuesta cetra veniva originariamente utilizzata nelle orchestre che suonavano alla corte imperiale, mentre risale solo al XIX secolo il suo ampio sviluppo solistico.\nSi suona con l'utilizzo di quattro plettri, o meglio unghie artificiali applicate alla mano destra, con il quale si pizzicano le corde, mentre la sinistra, tradizionalmente, viene utilizzata per premere le corde stesse ed ottenere note di diverso timbro ed altezza. \nDalla met\u00e0 del XX secolo la tecnica esecutiva \u00e8 stata per\u00f2 modificata: la mano sinistra, per esempio, pu\u00f2 pizzicare le corde, come la destra. Inoltre si \u00e8 codificato un ricco repertorio solistico per \"zheng\", derivato dal repertorio di altri strumenti, da brani composti ex-novo per la cetra e da brani antichi tipici delle diverse scuole regionali di \"zheng\".\nDiscografia.\nANTOLOGIE "}
{"id": "2490974", "revid": "287204", "url": "https://it.wikipedia.org/wiki?curid=2490974", "title": "NASDAQ-100 Open 2005", "text": "Il Miami Masters 2005 (conosciuto anche come \"NASDAQ-100 Open\",per motivi di sponsorizzazione) \n\u00e8 stato un torneo di tennis giocato sulla cemento. \n\u00c8 stata la 21\u00aa edizione del Miami Masters, che fa parte della categoria ATP Masters Series nell'ambito dell'ATP Tour 2005,\ne della Tier I nell'ambito del WTA Tour 2005. \nSia il torneo maschile che quello femminile si sono giocati al Tennis Center at Crandon Park di Key Biscayne in Florida, \ndal 21 marzo al 3 aprile 2005.\nCampioni.\nSingolare maschile.\n Roger Federer ha battuto in finale Rafael Nadal 2-6, 6-7(4-7), 7-6(7-5), 6-3, 6-1\nSingolare femminile.\n Kim Clijsters ha battuto in finale Marija \u0160arapova 6-3, 7-5\nDoppio maschile.\n Jonas Bj\u00f6rkman / Maks Mirny hanno battuto in finale Wayne Black / Kevin Ullyett 6-1, 6-2\nDoppio femminile.\n Svetlana Kuznecova / Alicia Molik hanno battuto in finale Lisa Raymond / Rennae Stubbs 7-5, 6-7(5-7), 6-2"}
{"id": "2490976", "revid": "93556", "url": "https://it.wikipedia.org/wiki?curid=2490976", "title": "Duisburg-S\u00fcd", "text": "Duisburg-S\u00fcd \u00e8 un distretto urbano (\"Stadtbezirk\") di Duisburg.\nHa una superficie di 49,84\u00a0km\u00b2 e una popolazione (2008) di 73.087 abitanti.\nSuddivisione amministrativa.\nIl distretto urbano di Duisburg-S\u00fcd \u00e8 diviso in 10 quartieri (\"Stadtteil\"):"}
{"id": "2490983", "revid": "25712066", "url": "https://it.wikipedia.org/wiki?curid=2490983", "title": "P'i p'a", "text": ""}
{"id": "2490984", "revid": "1745361", "url": "https://it.wikipedia.org/wiki?curid=2490984", "title": "Argeio", "text": "Argeio, un personaggio della mitologia greca, uno dei figli di Licimnio e di Perimede.\nMitologia.\nAveva due fratelli Eono e Mela. \nAmico e compagno di guerra insieme a Mela di Eracle and\u00f2 a combattere Eurito il re di Ecalia trovandovi la morte insieme al fratello. \nIl semidio, loro lontano parente li seppell\u00ec entrambi."}
{"id": "2490985", "revid": "287204", "url": "https://it.wikipedia.org/wiki?curid=2490985", "title": "Charqui", "text": "Il Charqui o charque (parola di origine quechua indicante gli alimenti seccati al sole) \u00e8 carne disidratata ottenuta ricoprendo la carne di sale ed esponendola al sole.\nQuesta tecnica era usata nel passato, prima dell'invenzione del frigorifero, per conservare la carne. Ancora oggi viene usata per conservare la carne per periodi di tempo prolungati.\nPreparazione.\nIl metodo di preparazione consiste nel tagliare a fette sottili la carne, toglierle il grasso e (fino a dove possibile) il sangue.\nLe fette di carne vengono poi appese in luoghi secchi, ventilati e soprattutto molto soleggiati, finch\u00e9 assumono una consistenza simile a quella del cartone o del cuoio. In questa fase \u00e8 necessario proteggere la carne dall'aggressione di mosche e altri animali con tende o retine.\nTerminato il periodo di essiccamento, si mette la carne in forni di terracotta o direttamente all'azione del fuoco per terminare la cottura. In alcune occasioni si pu\u00f2 rafforzare l'essiccamento ricorrendo all'affumicatura.\nUna volta secca la carne viene conservata in recipienti, sotto strati di sale comune e aggiungendo, a volte, spezie come pepe, peperoni e peperoncino, anch'esse precedentemente seccate. Pi\u00f9 raramente gli strati di sale sono sostituiti con miele e propoli.\nTipi di carne.\nI tipi di carne utilizzati per il \"charqui\" sono di bovino, suino, ovini, lama e altri camelidi come l'alpaca.\nConsumazione.\nSe la disidratazione \u00e8 realizzata in zone montagnose come quella dell'altipiano andino, grazie alle caratteristiche climatiche, la carne subisce un processo simile a quello della liofilizzazione e pu\u00f2 essere consumata senza altra preparazione; normalmente per\u00f2 si prepara reidratandola, per poi utilizzarla in sughi o formando il ripieno di empanadas, tamales ecc.\nNell'oriente boliviano si consuma fritto, accompagnato con manioca bollita oppure pestata assieme a platano o manioca.\nCuriosit\u00e0.\nSecondo la leggenda, nel sud del Cile i militari di Valdivia crearono il piatto chiamato valdiviano stanchi di mangiare sempre il solito \"charqui\" tutti i giorni."}
{"id": "2490988", "revid": "1442080", "url": "https://it.wikipedia.org/wiki?curid=2490988", "title": "Geoffrey Trease", "text": "Biografia.\nGeoffrey nacque a Nottingham nel 1909. La sua famiglia esercitava l'attivit\u00e0 di commercio di vini, ma in giovane et\u00e0 Geoffrey decise di non seguire l'attivit\u00e0 paterna per dedicarsi alla scrittura. Durante gli studi alla \"Nottingham High School\" egli scrisse delle storie, poemi ed una commedia in tre atti che venne rappresentata nel teatro della scuola. Vinse una borsa di studio per l'Universit\u00e0 di Oxford e, anche se amava la vita dell'universit\u00e0, trov\u00f2 l'istruzione ottusa. Dopo un anno lasci\u00f2 Oxford per Londra, con l'intenzione di divenire uno scrittore. Si avvi\u00f2 per dar seguito a questa ambizione con la pubblicazione del libro per bambini, \"Bows Against the Barons\", nel 1934.\nQuesto fu il primo dei suoi molti romanzi storici ed annunci\u00f2 un approccio a scrivere per i giovani in maniera piuttosto radicale. Attraverso trame eccitanti, caratteri forti (sia maschili che femminili) ed attenzione meticolosa ai dettagli, present\u00f2 ai suoi lettori un periodo o evento storico, abilitandoli a recepire disinvoltamente la storia. Il suo senso della bellezza ed il credere nell'uguaglianza fra le persone \u00e8 un tema esplorato in molti dei suoi libri e, all'interno delle loro trame storiche, il lettore perspicace riconoscer\u00e0 molti parallelismi con i problemi contemporanei.\nLe storie narrate vanno dall'Antica Grecia (\"The Crown of Violet\") a tempi molto pi\u00f9 recenti (fra gli altri) il Medioevo (\"Le torri di Granada\"), l'epoca elisabettiana (\"Cue for Treason\", \"Cloak for a Spy\"), la restaurazione di Londra (\"Fire on the Wind\", \"Popinjay Stairs\"), la rivoluzione francese (\"Thunder of Valmy\"), la rivoluzione bolscevica (\"The White Nights of St Petersburg\") e la seconda guerra mondiale (\"Tomorrow is a Stranger\", \"The Arpino Assignment\"). Altri storici avvenimenti del XX secolo sono illustrati nei libri \"Bring Out the Banners\", \"Shadow Under the Sea\", \"Calabrian Quest\" e \"Song for a Tattered Flag\".\nGeoffrey scrisse anche delle storie moderne incentrate sulla vita di scuola, romanzi per adulti, drammi per la radio e la televisione e le biografie. Scrisse tre autobiografie: \"A Whiff of Burnt Boats\" (1971), \"Laughter at the Door\" (1974), e nell'ultimo anno di vita , \"Farewell the Hills\". Questo fu scritto per la sua famiglia ed i suoi amici, e venne pubblicato privatamente dopo la sua morte.\nEgli pubblic\u00f2 113 libri prima di morire all'et\u00e0 di 88 anni a seguito di una malattia. Molti di essi vennero tradotti in venti lingue straniere sia in Europa che in Asia. Negli Stati Uniti vinse il premio per libri per l'infanzia del New York Herald Tribune nel 1966 per \"This is Your Century\".\nEgli visse a Colwall, localit\u00e0 di campagna dell'Hertfordshire vicino a Great Malvern e trascorse gli ultimi anni della sua vita a Bath.\nFotografie che lo ritraggono sono visibili Qui."}
{"id": "2490992", "revid": "729019", "url": "https://it.wikipedia.org/wiki?curid=2490992", "title": "De Havilland DH.81 Swallow Moth", "text": "Il de Havilland DH.81 Swallow Moth fu un economico monoplano sportivo biposto ad ala bassa, realizzato negli anni trenta dalla britannica de Havilland. Fu concepito come un velivolo a basso costo a causa dell'impatto sull'economia della Grande depressione. Non raggiunse mai la produzione in serie.\nStoria del progetto.\nIl DH.81 Swallow Moth fu realizzato come un monoplano ad ala bassa con una stretta fusoliera in compensato e dal disegno molto pulito ed aerodinamico. Le ali avevano gli alettoni posti fin sulla punta e gli impennaggi di coda erano sagomati secondo il classico disegno tondeggiante della de Havilland. I posti a sedere erano due, divisi e la cabina, prima concepita aperta fu poi modificata e resa chiusa, da notare che la velocit\u00e0 massima aument\u00f2 anche di 19\u00a0km/h (12\u00a0mph); questa modifica comport\u00f2 la nuova denominazione di DH.81A. Il carrello d'atterraggio era semplice e dal disegno pulito, unito alla fusoliera tramite una struttura rinforzata sia a poppa che a prua; questo tipo di carrello sar\u00e0 utilizzato successivamente anche sul Leopard Moth.\nIl DH.81 vol\u00f2 per la prima volta il 21 agosto 1931, pilotato da Geoffrey de Havilland. Dopo le prove di volo, l'aereo fu continuamente migliorato fino al febbraio 1932 e durante questo periodo ottenne anche i permessi di volo necessari, ma lo Swallow Moth non fu mai iscritto nel registro dei velivoli civili e non entr\u00f2 in produzione. L'esperienza alla base di questo aereo serv\u00ec come base per la realizzazione del DH.94 Moth Minor."}
{"id": "2490994", "revid": "287204", "url": "https://it.wikipedia.org/wiki?curid=2490994", "title": "Alvis", "text": "La Alvis \u00e8 stata una casa automobilistica britannica specializzata nella produzione di vetture di lusso che \u00e8 stata attiva a Coventry dal 1919 al 1967. Oltre alle automobili destinate al mercato civile, la Alvis produsse anche auto da competizione, motori aeronautici, autoblindo e vari tipi di mezzi corazzati. Nel 1965 perse la sua autonomia venendo acquistata dalla Rover che decise di far cessare, nel 1967, la produzione di automobili facendo continuare quella dei mezzi corazzati. La Alvis nel 1981 pass\u00f2 alla United Scientific Holdings plc e nel 2004 alla BAE Systems Land Systems, che decise di far terminare anche la produzione di mezzi corazzati.\nStoria.\nLa casa viene fondata nel 1919 da Thomas George John. In quell'anno John rilev\u00f2 la Holley Brothers, un'azienda di carburatori con sede a Coventry trasformandola in una azienda produttrice di automobili e motociclette. Venne cambiato anche il nome dell'azienda, che divent\u00f2 \"T.G. John\".\nNel 1921 Thomas George John cambi\u00f2 il nome dell'azienda in \"Alvis Car and Engineering\", poi mutato nel 1936 in \"Alvis\". In seguito alle lamentele della compagnia aerea Avro, il cui logo presentava somiglianze con il triangolo verde alato della Alvis, quest'ultima decise di dotarsi di un nuovo logo, ora formato da un triangolo rosso invertito verso il basso, e non pi\u00f9 verso l'alto, che incorporava il nome \"Alvis\". L'ingegnere Geoffrey de Freville, nel frattempo assunto da Thomas George John, progett\u00f2 il primo motore con marchio Alvis.\nL'origine del nome \"Alvis\" \u00e8 stata oggetto di molte speculazioni nel corso degli anni. Alcuni hanno suggerito che de Geoffrey de Freville abbia proposto il nome \"Alvis\" come un composto dei termini \"alluminio\" e \"vis\" (che significa \"forza\" in latino). Altra ipotesi vorrebbe che \"Alvis\" potrebbe essere stato derivato da Alv\u00edss, nano della mitologia norrena. De Freville respinse tuttavia tutte queste teorie. Nel 1921 dichiar\u00f2 espressamente che il nome non aveva alcun significato e che fu scelto perch\u00e9 poteva essere facilmente pronunciato in qualsiasi lingua. Ha ribadito questa posizione nei primi anni sessanta del XX secolo, affermando che qualsiasi altra spiegazione per la fonte del nome non fosse fondata.\nNel 1922 George Thomas Smith-Clarke pass\u00f2 dalla Daimler alla Alvis, dove ricopr\u00ec i ruoli di capo ingegnere e direttore di produzione. Insieme a Smith-Clarke, raggiunse la Alvis anche William Dunn, che lasci\u00f2 anch'esso la Daimler per diventare capo disegnatore della Alvis. La collaborazione di Smith-Clarke e di Dunn con la Alvis, che \u00e8 durata quasi 28 anni, \u00e8 stata responsabile della produzione di alcuni dei prodotti di maggior successo nella storia dell'azienda britannica. Smith-Clarke lasci\u00f2 la Alvis nel 1950 con Dunn che assunse la posizione di Smith-Clarke come ingegnere capo, rimanendo in Alvis fino al 1959.\nIl primo motore di De Freville fu un propulsore a quattro cilindri con pistoni in alluminio e lubrificazione a pressione, scelta tecnologica insolita per quei tempi. Il primo modello di auto che utilizzava il motore di De Freville fu la Alvis 10/30, modello che fu un successo immediato. La 10/30 diede alla Alvis una reputazione di produttrice di autovetture di qualit\u00e0 e di prestazioni elevate, per le quali l'azienda sarebbe diventata famosa negli anni successivi. Il motore della 10/30 fu migliorato, con la sua evoluzione che venne montata nel 1923 sulla Alvis 12/50, un'auto sportiva di grande successo che fu prodotta fino al 1932.\nL'azienda sub\u00ec una profonda crisi nel 1924 tanto che venne posta in amministrazione controllata, ma nel 1926 anche grazie ad un radicale rinnovamento della produzione, la crisi fu superata. Nel 1927 fu introdotta la Alvis 14/75, che aveva un motore a sei cilindri. Tale propulsore divenne la base per la lunga serie di lussuose auto con motore a sei cilindri prodotte fino allo scoppio della seconda guerra mondiale (1939). Tali modelli erano eleganti ed erano dotati di innovazioni tecnologiche. Nel 1933 sui modelli Alvis furono introdotte le sospensioni anteriori indipendenti e il cambio interamente sincronizzato, seguito da freni servoassistiti. Nel 1928 fu lanciata sul mercato la Alvis 12/75. Smith-Clarke progett\u00f2 diversi modelli negli anni trenta e quaranta, tra cui la Alvis Speed 20 a sei cilindri, la Alvis Speed 25 e la Alvis 4.3 litre.\nDurante la seconda guerra mondiale (1939-1945) la produzione automobilistica venne sospesa e l'azienda fu temporaneamente convertita alla produzione bellica realizzando motori aeronautici. Nel 1945, a guerra finita, ricominci\u00f2 la produzione di auto, con la Alvis che si colloc\u00f2 nella stessa fascia di mercato della Aston Martin e della Bentley. Tra i collaboratori dell'Alvis ci fu anche Alec Issigonis, il progettista della Mini, che per la Alvis svilupp\u00f2 un motore V8 di 3000 cm\u00b3 mai entrato in produzione. Dopo la fine della seconda guerra mondiale la Alvis inaugur\u00f2 una serie di modelli con motore 3,0 litri a sei cilindri in linea, il primo dei quali fu la Alvis TA 21.\nSimilmente ad altri produttori britannici di auto di lusso, anche la Alvis produceva telai, motori e trasmissioni, mentre le carrozzerie venivano fornite da costruttori indipendenti. Per i modelli cabriolet, come per la Alvis TB 21, le carrozzerie erano realizzate dall'AP Metalcraft, mentre le carrozzerie chiuse, come quelle della TA 21, erano prodotte dalla Mulliner Park Ward. Alla Alvis TA 21 successe nel 1953 la Alvis TC 21, che differiva tecnicamente dalla TA 21 principalmente per la presenza di un motore pi\u00f9 potente da 100 CV.\nIl progetto della Alvis TA 350, una berlina tecnicamente ambiziosa con un corpo autoportante e con un motore a V a otto cilindri, che era stato sviluppato da Alec Issigonis nel 1952, dovette essere abbandonato senza mai entrare in produzione per motivi finanziari mentre era ancora in fase sperimentale. La direzione dell'azienda inizi\u00f2 a considerare la cessazione permanente della produzione automobilistica nell'estate del 1955 per dedicarsi esclusivamente alla produzione di mezzi corazzati.\nLa Alvis riusc\u00ec poi a superare la crisi e nei successivi dieci anni la societ\u00e0 raggiunse nuovamente un buon livello produttivo di automobili. Tuttavia, l'interesse per i modelli Alvis TD 21 e Alvis TE 21 fu scarso, e ci\u00f2 caus\u00f2 nuovi problemi finanziari. Erano i motori il limite principale delle Alvis, con i suoi concorrenti che erano in grado di offrire sempre pi\u00f9 potenza perch\u00e9 nel frattempo erano passati ai motori a otto cilindri. La Alvis, a causa dei citati problemi finanziari, non riusc\u00ec a stare al passo con i tempi.\nNel 1965 perse la sua autonomia venendo acquistata dalla Rover ed entrando nel gruppo British Leyland, che decise di far cessare, nel 1967, la produzione di automobili facendo continuare quella dei mezzi corazzati. La Alvis TF 21 \u00e8 stato l'ultimo modello di autovettura prodotto con marchio Alvis.\nNel 1981 la Alvis fu rilevata da United Scientific Holdings plc, che nel 1992 cambi\u00f2 la denominazione dell'azienda in \"Alvis plc\". Nell'ottobre 2002 la \"Alvis plc\" acquist\u00f2 la Vickers Defense Systems, appartenente alla Rolls-Royce, formando la \"Alvis-Vickers\". Nel 2004 BAE Systems Land Systems ha rilevato la \"Alvis-Vickers\", facendo terminare la produzione dei mezzi corazzati con marchio Alvis. La BAE Systems Land Systems detiene ancora oggi i diritti del marchio Alvis.\nModelli da competizione.\nLe case automobilistiche britanniche protagoniste delle pi\u00f9 importanti competizioni automobilistiche organizzate dal 1920 al 1930 furono tre, la Alvis, la Bentley e la Sunbeam. Le vetture Alvis e Sunbeam erano gli unici modelli britannici ad avere le specifiche per poter partecipare ai Gran Premi. Di queste, le Alvis erano le uniche caratterizzate da trazione anteriore e sospensioni completamente indipendenti.\nLa Alvis fu pioniere della trazione anteriore nell'automobilismo. La prima vettura a trazione anteriore ad aver partecipato a una competizione automobilistica fu progettata da Walter Christie e partecip\u00f2 nel 1906 alla Coppa Vanderbilt. La successiva auto da competizione a trazione anteriore fu una Alvis 12/50 sovralimentata progettata da George Thomas Smith-Clarke e da William Dunn, che partecip\u00f2 nel 1925 alla Kop Hill Climb.\nMotori aeronautici.\nI primi motori aeronautici Alvis erano dei Gnome-Rhone radiali prodotti su licenza. Il primo motore aeronautico progettato e costruito interamente dalla Alvis fu un 14 cilindri radiale che venne realizzato nel 1936. Lo sviluppo e la costruzione dei motori aeronautici Alvis (Pelides Major, Alcides, Alcides Major e Maeonides Major) fu temporaneamente sospesa durante la seconda guerra mondiale. Il Leonides, un piccolo 9 cilindri radiale, fu l'unico ad essere sviluppato anche durante la seconda guerra mondiale. Venne utilizzato su aerei e elicotteri fino al termine della sua produzione, che avvenne nel 1966. Nel 1952 la Alvis torn\u00f2 a produrre nuovi motori aeronautici a 14 cilindri radiali grazie allo sviluppo del Leonides Major\nProduzione di mezzi corazzati.\nLa produzione di mezzi militari corazzati Alvis inizi\u00f2 nel 1936 grazie al progettista ungherese Nicholas Straussler; per realizzarli venne creata una joint venture, la Alvis-Straussler, che ebbe vita breve venendo poi assorbita dalla Alvis. I primi modelli corazzati prodotti furono l'Alvis Straussler AC1 e l'Alvis Straussler AC2, che rimasero allo stadio di prototipo. L'Alvis Straussler AC3, realizzato nel 1937, si basava sull'AC2. Dell'AC3 ne vennero prodotti ventisette esemplari, di cui dodici furono venduti alla Royal Air Force, tre all'Esercito portoghese e dodici al Reale esercito delle Indie orientali olandesi. L'AC2 fu in seguito usato come base per la realizzazione del 39M Csaba del Regio esercito ungherese, che fu utilizzato durante la seconda guerra mondiale.\nDopo la seconda guerra mondiale la Alvis progett\u00f2 e produsse alcune serie di mezzi corazzati a sei ruote come il trasporto blindato truppe Alvis Saracen, l'autoblindo Alvis Saladin e il carro armato leggero FV101 Scorpion. Altri veicoli militari prodotti dalla Alvis dopo la guerra furono l'FV604 Regimental Command Vehicle e l'FV610 Armoured Command Post. Venne anche prodotto l'Alvis Salamander, che fu utilizzato come veicolo antincendio corazzato negli aeroporti. Il Salamander venne poi usato come base per il mezzo corazzato anfibio Alvis Stalwart, mentre l'FV611 fu anche utilizzato come ambulanza corazzata. Degli anni sessanta del XX secolo sono anche i veicoli corazzati della famiglia CVR(T) FV102 Striker, FV103 Spartan, FV104 Samaritan, FV105 Sultan, FV106 Samson, FV107 Scimitar, FV4333 Stormer e l'Alvis Streaker. Il nome \"Alvis\" cess\u00f2 definitivamente di essere utilizzato, per quanto riguarda la produzione bellica, solamente nel 2004, quando la divisione aziendale \u00e8 stata acquisita dalla BAE Systems Land Systems."}
{"id": "2491001", "revid": "782461", "url": "https://it.wikipedia.org/wiki?curid=2491001", "title": "Anticucho", "text": "L'anticucho \u00e8 un piatto della cucina criolla del Per\u00f9.\nCaratteristiche.\n\u00c8 uno spiedino in bamb\u00f9 o in metallo sul quale vengono infilzate delle fette di cuore di mucca, cucinate alla brace o in un tegame. \nLa ricetta \u00e8 originaria dei paesi sudamericani appartenenti all'Impero Inca e successivamente al Vicereame del Per\u00f9.\n\u00c8 considerato uno dei piatti pi\u00f9 popolari e tipici di questo continente, particolarmente nella cucina peruviana e boliviana. Nel Per\u00f9 \u00e8 un piatto tradizionale risalente all'epoca coloniale ed \u00e8 collegato alla processione del Signore dei Miracoli\nIl contorno che accompagna usualmente gli anticuchos sono patate passate alla piastra o bollite oppure pannocchie di mais intere o tagliate a fette."}
{"id": "2491002", "revid": "287204", "url": "https://it.wikipedia.org/wiki?curid=2491002", "title": "Cronenberg (disambigua)", "text": ""}
{"id": "2491003", "revid": "287204", "url": "https://it.wikipedia.org/wiki?curid=2491003", "title": "The Wicked Lady (colonna sonora)", "text": "The Wicked Lady \u00e8 la colonna sonora firmata da Tony Banks per il film \"L'avventuriera perversa\" (1983) diretto da Michael Winner.\nLa colonna sonora vera e propria \u00e8 contenuta nel lato B, dove i brani scritti da Banks sono eseguiti dalla National Philharmonic Orchestra di Londra diretta da Stanley Black, con arrangiamento e orchestrazione di Christopher Palmer. La prima facciata presenta gli stessi temi, ordinati in modo diverso e con titoli lievemente differenti, eseguiti dal solo Banks alle tastiere o con accompagnamento di batteria elettronica, incisi a casa su un registratore a otto tracce e poi missati a The Farm, lo studio di propriet\u00e0 dei Genesis.\nTracce.\nMusiche di Tony Banks.\nLato A\nLato B"}
{"id": "2491005", "revid": "6923", "url": "https://it.wikipedia.org/wiki?curid=2491005", "title": "Zinnia acerosa", "text": "Zinnia acerosa (DC.) A.Gray, \u00e8 una pianta della famiglia delle Asteracee originaria del Messico e del Sud-ovest degli USA.\nSi tratta di una pianta perenne, alta fino a 60\u00a0cm, con fiori bianchi simili a margherite."}
{"id": "2491007", "revid": "287204", "url": "https://it.wikipedia.org/wiki?curid=2491007", "title": "Open de Tenis Comunidad Valenciana 2005", "text": "L'Open de Tenis Comunidad Valenciana 2005 \u00e8 stato un torneo di tennis giocato sulla terra rossa.\n\u00c8 stata l'11\u00aa edizione dell'Open de Tenis Comunidad Valenciana,\nche fa parte della categoria International Series nell'ambito dell'ATP Tour 2005.\nSi \u00e8 giocato nel Club de Tenis Valencia di Valencia in Spagna,\ndal 4 all'11 aprile 2005.\nCampioni.\nSingolare.\n Igor' Andreev ha battuto in finale David Ferrer 6-3, 5-7, 6-3\nDoppio.\n Fernando Gonz\u00e1lez / Mart\u00edn Rodr\u00edguez hanno battuto in finale Lucas Arnold Ker / Mariano Hood 6-4, 6-4"}
{"id": "2491009", "revid": "767487", "url": "https://it.wikipedia.org/wiki?curid=2491009", "title": "Eko Eko Azarak II - Birth of the Wizard", "text": " \u00e8 un film del 1996 diretto da Shimako Sat\u014d, tratto dal manga \"Eko Eko Azarak\", scritto e disegnato da Shinichi Koga tra il 1975 e il 1979. \u00c8 il prequel di \"\", diretto da Shimako Sato nel 1995, e il secondo lungometraggio della serie \"Eko Eko Azarak\".\nTrama.\nGiappone, tredicesimo anno dell'Era Meiji (1880): una donna compie una strage in un villaggio e scompare nel nulla, lasciando gli storici perplessi sul motivo della strage.\nGiappone, settimo anno dell'Era Heisei (1996): un archeologo e la sua assistente trovano dei cadaveri mummificati nella zona in cui sorgeva il leggendario villaggio di Saiga. Improvvisamente una delle mummie, che ha lo stesso aspetto della donna che ha compiuto la strage nel villaggio, prende vita e aggredisce l'assistente dell'archeologo, infilzando un pugnale nella sua testa e prendendo cos\u00ec possesso del suo corpo.\nMisa Kuroi \u00e8 una liceale quindicenne. Andata a casa dei suoi amici, si allontana con la compagna Shoko per andare a comprare delle birre. Le due ragazze si accorgono di essere seguite da un uomo, e incontrano il padre di Shoko, un poliziotto, la cui apparizione mette in fuga l'uomo. Tornata a casa, Misa trova tutti i suoi amici massacrati da un uomo che si comporta in modo strano, come se fosse posseduto. L'uomo le chiede se si chiama Misa Kuroi, quindi sta per ucciderla, quando arriva l'uomo che seguiva la ragazza e la salva. I due fuggono, inseguiti dall'uomo, che muore definitivamente quando viene schiacciato dalla macchina che trasporta Misa e l'uomo misterioso.\nMisa, terrorizzata, riesce a saltare fuori dalla macchina e si rifugia alla stazione di polizia, dove arriva il padre di Shoko, che \u00e8 stato posseduto toccando il cadavere dell'uomo che voleva uccidere Misa. La ragazza viene salvata ancora una volta dall'uomo misterioso, che si chiama Saiga e la porta in un appartamento dove Misa scopre alcune fotografie che la ritraggono e un orsacchiotto di peluche. Saiga le racconta una storia di incantesimi e magie, e di una donna chiamata Kirie che sub\u00ec un incantesimo per essere riportata in vita. L'incantesimo la fece rivivere, ma la trasform\u00f2 in una belva assetata di sangue, fino a quando spar\u00ec, in attesa di tornare per possedere il corpo di una ragazza chiamata Misa Kuroi. Misa si ricorda improvvisamente di Saiga, incontrato quando aveva cinque anni. L'uomo le ragal\u00f2 un medaglione, quindi spar\u00ec.\nMisa e Saiga si recano all'universit\u00e0 di Kanto, dove si trova il corpo mummificato di Kirie. I due vengono raggiunti da Shoko, che \u00e8 stata posseduta da Kirie quando ha riconosciuto il cadavere del padre. La ragazza insegue Misa e Saiga, fino a quando l'uomo crea una protezione. Saiga confessa a Misa che Kirie era sua moglie, quindi fa addormentare la ragazza e inizia a cercare Kirie. Misa si sveglia e accorre in aiuto di Saiga, aggredito da Shoko. L'uomo per\u00f2 \u00e8 stato posseduto da Kirie, che viene definitivamente distrutta da Misa, grazie a un incantesimo.\nMisa torna nell'appartamento di Saiga e raccoglie la valigia contenente le fotografie e l'orsacchiotto di peluche, quindi si allontana."}
{"id": "2491010", "revid": "767487", "url": "https://it.wikipedia.org/wiki?curid=2491010", "title": "House of 9", "text": "House of 9 \u00e8 un film del 2005 diretto da Steven R. Monroe.\nTrama.\nIl film si apre con le viste delle telecamere di sorveglianza di un palazzo e delle sue stanze; le visualizzazioni si alternano tra le immagini di nove persone rapite. Lea (Kelly Brook), una rapita, si sveglia in una camera da letto. Nota gli altri nelle camere da letto vicine e corre alla porta principale. Trova che le finestre sono tutte murate con mattoni; anche la porta del seminterrato \u00e8 bloccata. Ha un attacco di panico e sviene. Lea viene svegliata da padre Duffy (Dennis Hopper), un prete che si trova con un gruppo di sette persone. Una voce (Jim Carter) arriva da un altoparlante che annuncia che sono riuniti per giocare. I loro amici e la loro famiglia vengono \"accuditi\", quindi non verranno trovati. Inoltre, sono stati scelti \"non in base a chi sono, ma a cosa sono\". \u00c8 come un reality show, solo molto pi\u00f9 grave: le regole sono che il vincitore \u00e8 l'ultimo rimasto in vita; lui o lei sarebbero quindi stati liberati e avrebbero ricevuto anche un risarcimento di cinque milioni di dollari USA. I giocatori discutono della situazione. Cercano di sfondare la porta usando un tavolo da pranzo come un ariete, e poi cercano di scavare e sfondare altri buchi, ma niente funziona. Un suono dalla cucina attira i ragazzi, si rivela essere un montavivande con del cibo.\nNella sala da pranzo, i giocatori si presentano. Padre Duffy \u00e8 un prete. Jay \u00e8 un poliziotto con una pistola. Lea \u00e8 una ballerina vegetariana. Claire \u00e8 una tennista. Francis \u00e8 un musicista e Cynthia \u00e8 sua moglie. Al B \u00e8 un rapper ambizioso che brama la pistola di Jay e presume che tutto ci\u00f2 che viene detto su di lui sia motivato dalla razza. Shona \u00e8 una tossicodipendente con un monitor alla caviglia; alcuni giocatori sperano che questo possa attirare un aiuto esterno. Max Roy (Peter Capaldi) \u00e8 uno stilista di vestiti. Dopo cena, i giocatori scelgono le camere da letto. Cynthia e Francis ne prendono uno, e Duffy ne prende uno; gli altri vengono divisi in coppie casuali. Jay e Lea parlano delle loro famiglie, fino a quando qualcuno si intrufola e cerca di rubare la pistola di Jay. Jay e Lea sventano il tentativo e riuniscono tutti nel corridoio dove litigano. Successivamente, Jay dice a Lea che si fida solo di lei e di Duffy. I giocatori aprono un armadietto del vino e bevono, tranne Duffy, che torna nella sua stanza. Lea va a fare una passeggiata e Jay si siede nel suo letto. Francis esce con un tappo di vetro; lo rompe in bagno e nasconde alcuni frammenti sotto il coperchio del water. Shona, Claire e Max si ubriacano. Al B flirta e balla con Cynthia, fino all'arrivo di Francis. I due uomini litigano, ma quando Cynthia interviene, Al B la spinge e la sbatte con la nuca contro la ringhiera di pietra, causandone la morte. Jay \"arresta\" Al B e lo rinchiude in una stanza usando un tubo. I giocatori sono scioccati dalla morte di Cynthia. Al B urla di essere liberato. Duffy gli porta del cibo, ma lui scappa e attacca Jay e lo picchia. Con il suo ultimo respiro, Jay d\u00e0 a Duffy la sua pistola. Al B torna lentamente nella stanza e chiude la porta.\nIl giorno dopo, i sei giocatori rimasti trovano cibo e vino, insieme a una carta che dice \"Buon lavoro\". Corrono nella stanza di Al B e scoprono che si \u00e8 impiccato. Duffy e Lea rimangono scioccati, mentre gli altri giocatori vanno a mangiare. Francis si ritira e mostra segni di un crollo mentale. Shona e Claire discutono, e si intensifica al punto in cui Claire uccide Shona. Nel frattempo, Francis insegue Lea, che si sta lavando la faccia in bagno. Strappa la lampada dal muro e la getta nel lavandino, fulminandola. Claire dice a Duffy di aver ucciso Shona per legittima difesa. Duffy parte per cercare Lea e la trova sul pavimento del bagno. Francis arriva e finge di essere sorpreso. Nel frattempo, Claire va a prendere del cibo, ma vede Max. Si offre di stringere un'alleanza con lui; lui accetta. Francis attacca Duffy con l'assunto che non avrebbe reagito con la pistola, ma Duffy gli spara allo stomaco. Mentre Claire si gira al suono, Max le avvolge la cintura intorno al collo. Duffy torna nell'atrio e vede Max strangolare Claire. Max spiega che \"stava rubando del cibo\", ma rifiuta le suppliche di Duffy di fermarsi. Duffy spara a Max in testa. Lo sparo risveglia Lea, sopravvissuta all'elettrocuzione. Si barrica la porta e si precipita nella doccia, Nel coperchio del water trova i frammenti di vetro che Francis ha nascosto. Strappa una tenda da doccia e l'avvolge intorno a uno dei frammenti. Duffy chiede a Claire se sta bene, ma viene pugnalato alla schiena da Francis e lascia cadere la pistola. Francis lo recupera e spara a Claire. Duffy implora per la sua vita, ma Francis usa l'ultimo round per sparargli. Credendo di aver vinto, grida ripetutamente \"Ho vinto!\" Al piano di sopra, Lea fa accidentalmente rumore. Francis sente il rumore e va di sopra. Lea si nasconde sotto il letto quando Francis entra nella stanza. Nella conseguente lotta, Lea pugnala Francis alla gamba con il frammento e corre su un balcone. Francis la attacca e ribaltano la ringhiera. Lea atterra sopra Francis, ma quando si alza, si rende conto che il frammento ha trafitto Francis nel cuore.\nLa porta d'ingresso si apre, rivelando una luce brillante e una borsa sul pavimento. Lea va alla porta, prende la borsa e si avvia apparentemente verso l'uscita che si rivela invece essere una stanza dove altri concorrenti usciti vincitori dal gioco , come lei, stringono ferocemente la loro sacca colma di soldi con l'espressione di un lupo che difende il suo cibo . E cos\u00ec cala il sipario, con il dubbio . . .\nCuriosit\u00e0.\nIl film presenta due finali distinti: nel primo il vincitore (Lea) sviene e si ritrova in una stanza trovando il premio e un televisore in cui vede che nel resto della casa sono comparsi 9 nuovi \"concorrenti\". Nel secondo la porta d'ingresso si apre, la borsa con i soldi giace su un corridoio e oltre l'altra porta trova altre 4 persone, tutte terrorizzate, ed ognuna stringe tra le braccia una borsa simile; in quest'ultimo caso si suppone essere un nuovo livello di questo gioco al massacro in cui i vincitori di ogni gruppo di nove persone si devono scontrare tra loro."}
{"id": "2491012", "revid": "1910023", "url": "https://it.wikipedia.org/wiki?curid=2491012", "title": "Armoriale dei comuni della provincia di Bergamo", "text": "Questa pagina contiene le armi (stemmi e blasonature) dei comuni della provincia di Bergamo."}
{"id": "2491014", "revid": "599013", "url": "https://it.wikipedia.org/wiki?curid=2491014", "title": "Cristian Berra", "text": "Carriera.\nCresciuto nel Villa Mitre nel 2002 si trasferisce al Club Deportivo Maldonado nel massimo campionato uruguayano.\nLa stagione successiva fa ritorno al Villa Mitre prima di passare all'Independiente Neuqu\u00e9n (Argentino A) nella stagione 2004-2005.\nNel 2005 approda in Italia all'Hatria (Eccellenza) prima di arrivare tra i professionisti con la maglia della Valle del Giovenco. Nel 2010 ,dopo quattro anni alla Valle del Giovenco, viene acquistato dalla Pro Vasto. Con il fallimento dei vastesi torna in argentina nel Villa Mitre nel Torneo Argentino A, e nella stagione successiva, l'8 luglio 2011, viene acquistato dal . Il 2 dicembre 2011 passa alla Renato Curi Angolana."}
{"id": "2491016", "revid": "287204", "url": "https://it.wikipedia.org/wiki?curid=2491016", "title": "Ocopa", "text": "L'ocopa \u00e8 un piatto tipico della cucina peruviana, originario della citt\u00e0 di Arequipa.\nL'ingrediente principale della \"ocopa\" \u00e8 una salsa costituita da: peperoncino mirasol seccati, senza semini, e soffritti con cipolla e aglio, latte evaporato, cracker, arachidi, un rametto di huacatay, sale ed olio. Tutti gli ingredienti vengono frullati in modo da ottenere una consistenza leggermente pastosa e un colore caratteristico (molto differente dalla salsa huancaina, base di un piatto simile).\nLa salsa viene servita sopra le patate bollite. Il piatto \u00e8 infine decorato con uova sode e olive; in Arequipa viene normalmente accompagnato da patate bollite o gamberetti."}
{"id": "2491018", "revid": "89688", "url": "https://it.wikipedia.org/wiki?curid=2491018", "title": "Ongaku no Susume", "text": ""}
{"id": "2491019", "revid": "339392", "url": "https://it.wikipedia.org/wiki?curid=2491019", "title": "Matt Stifler", "text": ""}
{"id": "2491020", "revid": "1305772", "url": "https://it.wikipedia.org/wiki?curid=2491020", "title": "Elezioni parlamentari in Moldavia del 2009", "text": "Nel 2009 in Moldavia si tennero due elezioni parlamentari:"}
{"id": "2491025", "revid": "729019", "url": "https://it.wikipedia.org/wiki?curid=2491025", "title": "Bombardamento navale di Genova (1941)", "text": "Il bombardamento navale di Genova (nome in codice operazione \"Grog\", in inglese \"operation Grog\", conosciuto in Italia anche come beffa di Genova) ebbe luogo la mattina del 9 febbraio 1941 ad opera della Royal Navy.\nFu il secondo e ultimo attacco via mare che sub\u00ec Genova dopo il bombardamento navale del 1940, avvenuto il 14 giugno di quell'anno. Anche se l'obiettivo principale era Genova, l'operazione militare britannica fu per\u00f2 pi\u00f9 ampia e riguard\u00f2 anche un leggero bombardamento aereo dei porti di Pisa, Livorno e La Spezia per mano degli aerosiluranti \"Fairey Swordfish\" imbarcati sulla portaerei HMS \"Ark Royal\". Da quel giorno, fino alla fine del conflitto in Italia, la citt\u00e0 sub\u00ec altri pesanti attacchi, ma esclusivamente aerei.\nPremesse.\nCon la dichiarazione di guerra a Francia e Gran Bretagna, la penisola italiana sub\u00ec una lunga serie di attacchi alleati rivolti contro le sue citt\u00e0 industrialmente pi\u00f9 importanti per tutta la durata della seconda guerra mondiale, e nel corso del conflitto, la citt\u00e0 industriale di Genova fu pesantemente bombardata soprattutto per la presenza di importanti cantieri navali e industrie metallurgiche. Un primo attacco via mare avvenne appena quattro giorni dopo la dichiarazione di guerra, da parte di una flotta francese alla guida dell'ammiraglio Emile-Andre Duplat, che bombard\u00f2 via mare i poli industriali di Genova e Savona causando per\u00f2 pochi danni.\nSeguirono poi una serie di attacchi aerei nei mesi estivi del 1940, ma dopo la resa della Francia (24 giugno 1940), il compito di colpire i centri liguri e quelli di tutto il resto della penisola tocc\u00f2 alle forze aereo-navali britanniche. Nella logica di queste azioni di bombardamento, i comandi inglesi decisero un'azione di forza contro le coste della citt\u00e0 di Genova.\nDopo la \"notte di Taranto\" dell'11-12 novembre 1940, in cui la flotta italiana era stata pesantemente danneggiata da un attacco di aerosiluranti britannici, la flotta rimanente venne spostata a Napoli, che il successivo 8 gennaio venne a sua volta bombardata. La corazzata \"Giulio Cesare\" venne lievemente danneggiata e fu trasferita il giorno dopo a Genova per le riparazioni e quindi, alla fine di gennaio del 1941, a La Spezia.\nPoich\u00e9 gran parte della flotta italiana fu trasferita nelle basi del mar Tirreno, gli inglesi pensarono di bombardare una di tali basi per dare un segnale alla Regia Marina che neppure nell'alto mar Tirreno le navi italiane sarebbero state al sicuro. Venne scelto come obiettivo il porto di Genova, perch\u00e9 si riteneva che vi fossero in riparazione tre navi da battaglia: la gi\u00e0 citata \"Giulio Cesare\", la \"Duilio\" e la \"Littorio\". In realt\u00e0 vi era soltanto la seconda, pesantemente danneggiata nella \"notte di Taranto\", ma anche dopo essere venuti a conoscenza di questo particolare, gli inglesi decisero di procedere con l'operazione.\nIntanto il servizio segreto britannico era venuto a conoscenza che il 12 febbraio ci sarebbe stato, a Bordighera, un incontro fra Benito Mussolini e Francisco Franco, in cui il Duce avrebbe tentato di convincere Franco a entrare in guerra a fianco dell'Asse. Se la Spagna fosse entrata in guerra, Gibilterra sarebbe caduta e tutto il Mediterraneo sarebbe stato sotto il dominio dell'Asse. Per impedire a tutti i costi che il governo spagnolo facesse un tale passo occorreva dimostrare la debolezza dell'Italia, incapace persino di proteggere le proprie coste. Quindi, su ordine diretto dello stesso Churchill, nel pomeriggio del 6 febbraio da Gibilterra fu fatta salpare la Forza H verso le coste liguri. Il bombardamento di Genova, progettato come operazione militare, divenne perci\u00f2 una questione politica e per questo motivo doveva avvenire prima del 12 febbraio. Inoltre, voci raccolte dal servizio segreto inglese prospettavano un'ipotesi (rivelatasi poi falsa) di uno sbarco italiano nelle isole Baleari, che avrebbe comunque messo Gibilterra alla portata dei bombardieri a medio raggio dell'Asse.\nI primi movimenti.\nIl 2 febbraio 1941 Supermarina (l'alto comando navale italiano con sede a Roma) aveva posto in allarme la squadra che si trovava a La Spezia in conseguenza dei violenti bombardamenti cui era stato sottoposto il porto di Napoli. Intanto il 31 gennaio la Forza H, al comando dell'ammiraglio James Fownes Somerville, salp\u00f2 da Gibilterra e lo stesso 2 febbraio avvicinandosi alle coste occidentali sarde, alcuni aerei partiti dalla portaerei HMS \"Ark Royal\" attaccarono con siluri la diga del Tirso in Sardegna. La Ark Royal era equipaggiata all'epoca con 30 Fairey Swordfish, 12 Blackburn Skua, 12 Fairey Fulmar, appartenenti agli Squadrons 800, 807, 810 ed 820 della Fleet Air Arm, con l'807 dotato di bombardieri Blackburn Skua, l'810 e l'820 di bombardieri / siluranti Swordfish e l'807 di caccia /ricognitori Fairey Fulmar. L'intenzione degli inglesi era di dirigersi, la notte successiva, verso Genova, dove sarebbero dovuti arrivare il mattino dopo, ma il continuo peggioramento delle condizioni meteorologiche fino alla burrasca caus\u00f2 per\u00f2 notevoli ritardi alla navigazione. Resosi conto che, a causa del maltempo, le navi sarebbero giunte nei pressi di Genova solo nel pomeriggio (rischiando quindi di essere avvistate dalle pattuglie di ricognizione italiane,) l'ammiraglio Somerville fu costretto ad annullare l'operazione e rientrare a Gibilterra (non \u00e8 comunque improbabile che si fosse trattato di una finta in vista dell'imminente azione contro il capoluogo ligure).\nUna conseguenza delle avverse condizioni meteo fu una quantit\u00e0 rilevante di danni subiti dai cacciatorpediniere di scorta, che li costrinse a frettolose riparazioni a Gibilterra necessarie per partecipare al nuovo attacco fissato per il 20 febbraio, data scelta per conseguire per l'obiettivo politico della missione legato alla data dell'incontro tra Franco e Mussolini. Somerville non aveva molta scelta, essendo stato gi\u00e0 accusato di scarsa intraprendenza contro la flotta italiana nella precedente battaglia di capo Teulada e sottoposto al giudizio di una commissione disciplinare; l'inchiesta lo scagion\u00f2, ma senza un limpido successo la sua carriera sarebbe stata compromessa. La forza H salp\u00f2 di nuovo da Gibilterra il 6 febbraio dirigendosi verso ponente come se dovesse uscire dal Mediterraneo, poi invert\u00ec la rotta di notte, al fine di confondere gli agenti italiani in osservazione ad Algeciras. Tuttavia Supermarina intu\u00ec la manovra e il 7 fece salpare da Messina la III divisione incrociatori (\"Trieste\", \"Trento\" e \"Bolzano\") diretta verso La Spezia, e il giorno 8 chiese che venissero intensificate le azioni di ricognizione per localizzare la squadra britannica.\nAvute notizie che navi britanniche della Forza H provenienti da Gibilterra erano in avvicinamento verso le coste italiane, una forza navale comandata dall'ammiraglio Angelo Iachino e formata dalla \"Giulio Cesare\", dall\"Andrea Doria\" e dalla \"Vittorio Veneto\", con la scorta della X e XIII Squadriglia, usc\u00ec in mare alla ricerca del nemico. La flotta doveva incontrarsi il mattino seguente, presso l'Asinara a 50 miglia a ponente di capo Testa, con gli incrociatori provenienti da Messina (con la scorta dei cacciatorpediniere della XI Squadriglia). Convinta che l'obiettivo degli inglesi fosse la Sardegna, dato il fallimento dell'azione nemica di pochi giorni prima, si pensava infatti ad una ripetizione dell'attacco contro la diga del Tirso. Un'altra ipotesi era quella di un lancio di aerei verso Malta, e anch'essa presupponeva la presenza della flotta britannica a sud della Sardegna, come emerso in una conversazione telefonica tra Iachino e Inigo Campioni (sotto-capo di stato maggiore della Marina) alle 17 del giorno 7; il compito della squadra italiana rimaneva quello di \"attaccare il nemico, ma solo se in condizioni favorevoli\" e rientrare in porto in mancanza di contatto per la mattina del 9. Secondo i ricordi di Iachino, anche l'ipotesi di Genova come bersaglio venne formulata, ma lasciata cadere \"data la notte lunare e la posizione della flotta inglese a sud delle Baleari\".\nGli avvistamenti aerei italiani del giorno 8 furono poco significativi, anche perch\u00e9 la ricognizione non venne predisposta a nord delle Baleari; pertanto anche se venne segnalata la presenza di aerei da caccia in volo a sud delle Baleari e se ne dedusse la presenza della portaerei, non venne ipotizzata come possibile rotta della squadra da battaglia britannica l'alto Tirreno. Questa notizia fu quindi comunicata alla squadra italiana in navigazione, confermando la possibile presenza della Forza H a sud-ovest della Sardegna per il 9 mattina. Durante la notte fra l'8 e il 9 fu intercettato un forte traffico radiotelegrafico inglese, ma non fu possibile radiogoniometrarlo. Verso le 3 del mattino le due formazioni passarono a nord-ovest di Calvi (Corsica) a meno di 30 miglia di distanza senza avvistarsi, mentre la squadra inglese puntava indisturbata verso Genova. Stando invece al diario di guerra dell'Oberkommando der Marine (OKM \u2013 alto comando della marina) tedesco, sebbene i ricognitori italiani nella giornata dell'8 non fossero riusciti ad avvistare le navi britanniche la flotta dell'ammiraglio Iachino fu inviata da Supermarina ad incrociare ad ovest della Sardegna nord-occidentale, con l'ordine di dirigere dapprima verso occidente e poi, tornando a nord, di portarsi nel canale tra la Corsica e la costa francese, a 100 miglia ad ovest di Capo Corso, nella posizione delimitata dalle coordinate . Tali coordinate sarebbero state comunicate da Supermarina al rappresentante della marina tedesca a Roma, ammiraglio Eberhard Weichold, e da questi trasmesse all'OKM, che le riport\u00f2 nel diario di guerra.\nL'attacco alla citt\u00e0.\nNel primo mattino del 9 febbraio sui cieli della citt\u00e0 vennero avvistati alcuni aerei ricognitori; fino a quel momento Genova aveva subito tre incursioni aeree e una navale ed era stata posta in stato di allerta quarantasei volte e una ventina di volte in stato di pre-allarme. Quindi la presenza di aerei britannici atti ad azioni di ricognizione non era una novit\u00e0 per la popolazione, ma questa volta gli aerei non avrebbero scattato fotografie, bens\u00ec indirizzato il tiro delle artiglierie navali.\nAlle 5 del mattino del 9 la \"Ark Royal\", scortata dai cacciatorpediniere \"Duncan\", \"Encounter\" e \"Isis\" devi\u00f2 verso levante posizionandosi a 70 miglia dalla costa spezzina, per consentire a venti bombardieri \"Swordfish\" di raggiungere Livorno, Pisa e La Spezia; alle 07:19 il Gruppo 1 fu in vista di Portofino, e alle 07:33 venne avvistato da un motoveliero che faceva parte della catena di avvistamento antiaereo, che riferisce di \"quattro torpediniere italiane con rotta nord-ovest\" al suo comando di Genova, il quale doveva essere a conoscenza della presenza di eventuali unit\u00e0 navali amiche in quelle acque ma non rifer\u00ec niente a Supermarina; allo stesso momento gli aerei della \"Ark Royal\" iniziarono il bombardamento di Livorno e La Spezia. Il comando marina di La Spezia rifer\u00ec invece a Supermarina della presenza degli aerei imbarcati, che per\u00f2 \"non sganciano bombe\", e in effetti quelle lanciate erano mine magnetiche a deterrente dell'uscita della squadra da battaglia, che per\u00f2 era gi\u00e0 in mare; la conseguente ipotesi logica fatta dal comando marina spezzino era la presenza di una portaerei. Nessun allarme venne dato alla squadra da battaglia.\nIl resto della squadra - le corazzate \"Renown\" e \"Malaya\", l'incrociatore \"Sheffield\" e i cacciatorpediniere \"Firedrake\", \"Jupiter\", \"Jersey\", \"Fury\", \"Foresight\", \"Foxhound\" e \"Fearless\" - alle 7:50 ripieg\u00f2 a ponente e prese a defilare a una ventina di chilometri dalla costa. Alle 08:01 la formazione britannica venne avvistata a 12 miglia dalla costa dal semaforo di Portofino, che trasmise l'informazione al comando marina di Genova, il quale solo alle 08:25 ne inform\u00f2 Supermarina, mentre per informare del bombardamento ci vollero le 08:37.\nAlle 07:35 Genova venne posta in allarme, mentre tre aerei della \"Ark Royal\" si portavano sulla citt\u00e0 per guidare il tiro dei grossi calibri. Alle ore 08:14 (l'orario dell'azione \u00e8 qui riportato con l'ora italiana. Gli inglesi, a bordo, avevano l'orologio un'ora indietro e perci\u00f2 l'operazione, per loro, inizi\u00f2 alle 07:14) del 9 febbraio 1941 l'ammiraglio Somerville diede l'ordine di aprire il fuoco. Le navi britanniche del 1\u00ba gruppo della Forza H aprirono il fuoco da circa 19\u00a0km di distanza dalla citt\u00e0 di Genova, sparando 273 colpi da 381\u00a0mm, 782 colpi da 152\u00a0mm oltre a numerosi altri di minor calibro. La \"Renown\" fu la prima ad aprire il fuoco cannoneggiando dapprima il Molo Principe Umberto e quindi i cantieri Ansaldo spostando poi il tiro sulle rive del Polcevera, sparando in tutto 125 proietti calibro 381 e 450 calibro 114; la \"Malaya\" prese di mira i bacini di carenaggio e i bersagli nelle vicinanze sparando in tutto 148 colpi da 381\u00a0mm; lo \"Sheffield\" spar\u00f2 sulle installazioni industriali poste sulla riva sinistra del Polcevera in tutto 782 proiettili da 152\u00a0mm. Da terra, risposero al fuoco senza alcun risultato di rilievo a causa della nebbia, la batteria Mameli di Pegli con 14 colpi da 152/50, il treno armato T.A. 152/4/T di stanza a Voltri con 23 colpi da 152/40, il pontone armato GM-269 con 10 colpi da 190/39 e il GM-194, che a causa di un'avaria all'impianto elettrico spar\u00f2 solo 3 colpi da 381/40. L'attacco termin\u00f2 dopo appena mezz'ora, e la risposta delle difese costiere fu inefficace, con la portata dei loro calibri costieri insufficiente contro la potente gittata dei calibri delle navi britanniche.\nTerminata l'azione le navi britanniche virarono ed iniziarono tranquillamente il viaggio di rientro alla base. Alle 09:45 tutti gli aerei, tranne uno abbattuto nel cielo di Tirrenia, erano nuovamente sulla \"Ark Royal\" dopo aver bombardato Pisa e Livorno.\nI danni.\nGli obiettivi iniziali del bombardamento furono i cantieri Ansaldo e le fabbriche che si trovavano sui due lati del torrente Polcevera, ma numerosi incendi e relativo fumo costrinsero gli inglesi a spostare il tiro sul bacino commerciale; altri colpi raggiunsero poi la centrale elettrica e i bacini di carenaggio ed infine fu colpita la nave cisterna \"Sant'Andrea\" che stava entrando in porto. Furono colpiti anche moltissimi edifici civili e storici come la cattedrale di San Lorenzo - nella quale un proietto da 381\u00a0mm, dopo aver perforato due muri maestri, and\u00f2 ad adagiarsi inesploso sul pavimento - la chiesa della Maddalena, l'Accademia ligustica, l'ospedale Duchessa di Galliera - dove trovarono la morte 17 ricoverate - alcuni palazzi all'inizio di via XX Settembre e l'Archivio di Stato. Una delle zone maggiormente colpite fu quella di piazza Colombo che poco dopo mut\u00f2 il suo nome in \"piazza 9 febbraio\" per poi riprendere a guerra finita la vecchia denominazione.\nMolti proiettili inglesi caddero in acqua (circa il 50%), dei 55 piroscafi che erano nel porto ne furono danneggiati da schegge 29, mentre ricevettero colpi diretti il piroscafo Salpi (due di cui uno da 381\u00a0mm) e il piroscafo Garibaldi, che si trovava in bacino di carenaggio, che invece riport\u00f2 tre squarci nella parte prodiera della carena per effetto di un colpo esploso all'interno del bacino; il danno maggiore lo ebbe la nave scuola \"Garaventa\" che affond\u00f2; mentre le due navi militari in quel momento in porto per riparazioni, la \"Duilio\" e il cacciatorpediniere \"Bersagliere\", non furono colpite. Danni non gravi li subirono gli impianti industriali, ma riportarono danni maggiori i fabbricati civili, dove alla fine dell'attacco trovarono la morte 144 cittadini mentre i feriti furono 272.\nI danni materiali e sociali furono enormi; il comune dovette provvedere ad alloggiare presso alberghi e pensioni circa 2.500 senzatetto, erogando vitto ed alloggio per 2.781.218 lire, aiuti in denaro per 955.289 lire, vestiti, scarpe, indumenti vari per 692.044 lire, articoli da cucina e masserizie per 315.374 lire, affitti per 77.765; mentre dalla \"Cassetta del Podest\u00e0\" vennero raccolte 1.472.649 lire a cui si aggiunse un milione di lire di contributo disposto dallo stesso Mussolini. Decine di abitazioni del centro storico furono vittima di crolli anche posteriori al bombardamento.\nLa tardiva reazione italiana.\nN\u00e9 l'aeronautica n\u00e9 il sistema di difesa costiero riuscirono a contrastare l'attacco su Genova. Il comando marina di La Spezia, poi, tard\u00f2 nel diramare il segnale di avvistamento della formazione nemica e le prime informazioni sul bombardamento (\"Allarmi aerei con probabile provenienza dal largo su La Spezia e zona ligure\") raggiunsero la squadra italiana in navigazione solo alle 09:50, quando essa si trovava all'appuntamento con la III divisione a ponente dell'Asinara. Iachino si trovava in questa posizione dato che dapprima, prendendo un'iniziativa non suffragata dagli ordini ricevuti che indicavano di dirigere verso occidente, e giustificandosi con l'arrivo di un segnale che indicava \"Il Tirzo \u00e8 in allarme\", da lui poi cambiato nei suoi scritti in \"allarme aereo\", invece di raggiungere con rotta ovest il 6\u00ba meridiano aveva diretto proprio a sud-est dell'Asinara, ritenendo che la flotta britannica si trovasse da quella parte.\nLa trasmissione risaliva ad un'ora addietro, ma la cifratura e decifratura del messaggio avevano fatto perdere agli italiani un vantaggio di una trentina di miglia nella direzione giusta a vantaggio della squadra britannica, anche se portava un'informazione fondamentale: c'era una portaerei in mare entro il raggio di azione degli aerei imbarcati da La Spezia e Livorno. Ci\u00f2 nonostante, la portaerei non interruppe il silenzio radio e continu\u00f2 in rotta a ponente. Un nuovo messaggio di Supermarina alle 09:37, decifrato alle 09:50, inform\u00f2 Iachino che \nNessuna indicazione venne data sulla possibile rotta di fuga della squadra britannica. L'ammiraglio Iachino appena operato il congiungimento diresse subito verso nord, a tutta velocit\u00e0, per tagliare la strada al nemico; ma il contatto tra le due squadre navali, anche a causa delle condizioni di visibilit\u00e0 molto variabili e complicato dall'avvistamento nei dintorni di Minorca di una flotta di piroscafi francesi, non avvenne. Verso le 14:30 le due squadre navali passarono di nuovo ad una trentina di miglia senza vedersi, quella inglese con rotta ovest-sud-est e quella italiana diretta a nord-nord-est dove avrebbe dovuto trovarsi la Forza H. Questa errata segnalazione imped\u00ec l'incontro e la seguente battaglia navale; manc\u00f2 comunque anche e soprattutto l'appoggio della Regia Aeronautica che data la vicinanza delle basi avrebbe dovuto intervenire massicciamente.\nUn idroricognitore rilev\u00f2 la squadra britannica verso le ore 12 ma venne abbattuto prima di poter lanciare il segnale di scoperta, e due aerei Fiat B.R.20 del 43\u00ba Stormo avvistarono la formazione navale alle 12:20 attaccandola con le bombe senza esito, ma fecero rapporto di avvistamento solo al loro rientro alla base e la notizia venne diramata solo alle 15:30. Altri due ricognitori italiani vennero abbattuti dagli aerei della portaerei britannica, e nonostante questo, i 60 ricognitori e i 107 bombardieri italo-tedeschi utilizzati dalle potenze dell'Asse nel golfo di Genova e nel tratto di mare tra la Corsica e la costa francese all'altezza di Tolone durante quel 9 febbraio, durante l'intera giornata comunicarono solo quattro avvistamenti, per di pi\u00f9 sbagliati. Vi fu quindi una grande massa di velivoli che polarizzarono la loro attenzione nelle acque in cui si trovava la Forza H, ma, incredibilmente, si ebbero sulla stessa soltanto quattro avvistamenti da parte di nove bombardieri B.R.20 del 43\u00ba Stormo, due dei quali attaccarono, mentre gli altri sette ritennero che le navi britanniche, avvistate in tre occasioni, fossero italiane.\nIn una relazione gli errori di avvistamento degli equipaggi dei nove bombardieri B.R.20 furono giustificati dal comandante del 43\u00ba Stormo, colonnello Questa, come segue:\nIachino nel frattempo assunse rotta per 330\u00b0 alle 12:44, che vista la sua posizione attuale portava la squadra da battaglia italiana in direzione di Tolone, proprio in rotta convergente con la squadra britannica; alle 13 per\u00f2 un nuovo messaggio di Supermarina lo avvert\u00ec che era stata avvistata una squadra nemica a nord-ovest di Capo Corso, e la squadra italiana invert\u00ec la rotta con velocit\u00e0 24 nodi per intercettarla. Alle 15:38 dall'incrociatore \"Trieste\" venne avvistato il supposto nemico, ma dieci minuti dopo le navi vennero identificate come un convoglio di sette mercantili francesi la cui presenza in area era stata debitamente notificata agli italiani in ossequio alle condizioni armistiziali. A quel punto la flotta britannica era gi\u00e0 lontana e verr\u00e0 fatta oggetto di una inutile ricerca fino alle 09:07 del giorno 10, quando alla squadra italiana venne dato l'ordine di rientro per Napoli, in quanto a La Spezia erano ancora in corso le operazioni di bonifica dalle mine navali britanniche. Il convoglio francese fu oggetto anche di attacchi aerei italiani, senza alcun esito, e lo stesso accadde ai MAS \"510\" e \"525\" scambiati dagli S.M.79 dell'8\u00ba Stormo bombardieri per incrociatori nemici; anche la Luftwaffe appena arrivata in Sardegna non riusc\u00ec a trovare traccia delle navi Alleate nonostante le operazioni di ricerca effettuate.\nLe conseguenze.\nGli inglesi attribuirono il successo dell'operazione \"Grog\" alla cura meticolosa con cui avevano preparato l'azione, oltre alla loro preparazione, ma \u00e8 indubbio che a loro favore gioc\u00f2 tutta una serie di circostanze favorevoli. Sebbene i risultati militari furono scarsi, il bombardamento influ\u00ec in maniera rilevante sul morale della popolazione genovese, ma non solo. Fu dal punto di vista politico che l'operazione \"Grog\" ebbe il maggior successo ottenendo quello che probabilmente era il suo scopo principale: fare pressione al generalissimo Francisco Franco, che si sarebbe dovuto incontrare con Mussolini a Bordighera tre giorni dopo, sulla inopportuna scelta di mettersi contro la Gran Bretagna. In seguito al rifiuto del dittatore spagnolo di schierarsi a fianco dell'Asse, dovette essere sospesa la progettata operazione \"Felix\", con la quale i tedeschi volevano occupare Gibilterra.\nI fatti vennero descritti dalle parti nei rispettivi bollettini di guerra; quello italiano recitava:\nQuesta fu la narrazione finale del bollettino intitolato \"Il popolo di Genova all'ordine del giorno della Nazione\" a cui fecero coro nei giorni a seguire numerosi titoli propagandistici dei quotidiani. In ogni caso il bombardamento di Genova dest\u00f2 enorme impressione in tutta la nazione, soprattutto dopo aver appreso che l'azione non era costata al nemico la bench\u00e9 minima perdita.\nBen pi\u00f9 lungo il bollettino britannico:\nSette giorni dopo nella chiesa di San Siro venne officiata una messa in suffragio delle vittime, dove erano presenti tutte le maggiori autorit\u00e0 cittadine ed un'enorme folla che impegn\u00f2 non poco i responsabili dell'ordine pubblico. Il 18 febbraio con un treno speciale proveniente da Firenze arriv\u00f2 a Genova la principessa Maria Jos\u00e9 in divisa da crocerossina. Dopo una breve sosta a Palazzo Reale si rec\u00f2 a visitare i feriti presso gli ospedali cittadini e le zone maggiormente colpite, ma si racconta che nel corso della sua visita la principessa di Piemonte trov\u00f2 soprattutto visi chiusi e ostili tra gli ospedali e nelle strade, segno che la popolazione genovese iniziava a provare risentimento verso la guerra nonostante le ondate propagandistiche di giornali e radio che si rivers\u00f2 sulla citt\u00e0 nei giorni a seguire.\nGravi furono anche le conseguenza in seno alla Regia Marina, in quanto le prime accuse vennero formulate verso Iachino al momento stesso del rientro in porto la mattina dell'11, quando l'ammiraglio Riccardi chiese in una conversazione telefonica del perch\u00e9 Iachino non fosse riuscito ad intercettare la squadra britannica; immediatamente questi rispose che si era mosso sulla base degli ordini e delle informazioni inoltrate da Supermarina, ribaltando quindi la direzione delle accuse ed annunciando un dettagliato rapporto al pi\u00f9 presto. La relazione arriv\u00f2 nella mattina del 13, con espressioni come\nContestando inoltre come sulla base di questi ritardi almeno un'ora e mezzo fosse stata persa con la squadra da battaglia sulla rotta sbagliata e che due aerei imbarcati (che sulle navi italiane non erano recuperabili ma si dovevano dirigere verso uno scalo amico a missione conclusa) fossero stati lanciati nella direzione sbagliata. La conclusione era che \nPoich\u00e9 Riccardi non poteva ribattere in alcun modo, assolse formalmente e per iscritto Iachino da ogni accusa riconoscendo che \u00abl'operazione \u00e8 stata condotta con giusti criteri e sulla base di un razionale apprezzamento della situazione desunto dalle notizie possedute\u00bb.\nAd una successiva richiesta dello Stato Maggiore Generale presieduto all'epoca da Ugo Cavallero, inoltrata il 13, che recitava \u00ab [...] si sono verificati inconvenienti nel tempestivo riconoscimento delle unit\u00e0 avversarie. Necessita approfondire cause e responsabilit\u00e0. Mi sar\u00e0 gradito conoscere provvedimenti adottati\u00bb, Riccardi dovette rispondere addebitando la causa a condizioni meteo negative (inesistenti), alcuni inconvenienti nella catena di avvistamento e nella coordinazione tra aeronautica e marina\", di fatto evitando la ricerca di colpevoli in una versione di comodo che venne accettata dapprima da Cavallero e poi dallo stesso Mussolini, in un incontro con Riccardi e Iachino nel quale, come ammesso dallo stesso Riccardi con il suo sottoposto, Mussolini \u00abera stato preparato a dovere\u00bb. Di conseguenza nessun provvedimento venne preso per migliorare la cooperazione tra le due armi e questo ebbe un peso negli eventi successivi, a cominciare dai fatti che portarono alla battaglia di Capo Matapan.\nIl proietto nella cattedrale di San Lorenzo.\nLa cattedrale di San Lorenzo venne colpita il 9 febbraio da un proietto perforante inglese da 381 mm sparato dalla corazzata HMS Malaya, che in quel momento si trovava in navigazione a sud-ovest di Genova con rotta da est verso ovest. I danni risultanti da tale colpo, secondo una relazione del giorno seguente stilata dal soprintendente ai monumenti Carlo Ceschi, consistettero in un \u00abforo d'entrata nel tetto e nella volta della navata destra, in una considerevole breccia nel muro portante destro della navata centrale, al di sopra degli archi dei matronei, e nella caduta di un arco del matroneo di sinistra\u00bb. Il proietto, poi, urt\u00f2 contro la parete interna settentrionale ma, avendo ormai esaurito gran parte della sua forza cinetica, non riusc\u00ec a sfondarla, cadde a terra e rotol\u00f2 attraverso la navata centrale fino a fermarsi nella navata di destra senza esplodere.\nLe navi inglesi che bombardarono Genova avevano una dotazione di colpi da 381\u00a0mm ripartita in proietti APC (\"Armour Piercing Capped\", dotati di cappuccio tagliavento e di cappuccio balistico sottostante), proietti CPC (\"Common Pointed Capped\", dotati di solo cappuccio tagliavento) e proietti HE (\"High Explosive\"), ma nell'azione vennero utilizzati solamente i primi due tipi, in quanto lo scopo principale della Royal Navy era colpire le corazzate italiane Duilio, Giulio Cesare e Littorio, che i servizi segreti britannici credevano fossero in porto, o ingaggiare un'eventuale battaglia navale contro formazioni della Regia Marina in alto mare. I proietti utilizzati per bombardare la citt\u00e0 erano stati forniti dalla Hadfield's Foundry di Sheffield, che li produceva con il nome commerciale ECLON (per gli \"Armour Piercing Capped\") ed ERON (per i \"Common Pointed Capped\"), entrambi caricati con polvere nera, ed erano stati imbarcati a Malta, dove si trovavano stoccati dal 1915 per la campagna di Gallipoli. Il modello ECLON era lungo 142 centimetri, quindi 20 centimetri pi\u00f9 corto rispetto al modello ERON, che era lungo 162 centimetri. Quest'ultimo termin\u00f2 di essere prodotto intorno al 1920 e rest\u00f2 a disposizione delle autorit\u00e0 militari fino a esaurimento delle scorte.\nLa mancata detonazione del proietto in San Lorenzo venne vista come un segno miracoloso dalla popolazione e fu sfruttata dalla propaganda, ma l'alta percentuale di colpi inesplosi, fra cui proprio quello che centr\u00f2 la cattedrale, era dovuta sia alla vetust\u00e0 dei proietti (prodotti decenni prima e caricati con obsoleta polvere nera invece di moderna shellite), sia al fatto che tale tipologia di munizioni, utilizzate dalla Royal Navy principalmente contro navi da battaglia dotate di pareti d'acciaio corazzate spesse decine di centimetri, risultavano inefficaci contro strutture edilizie terrestri \"morbide\", le quali venivano facilmente trapassate senza riuscire a innescare la spoletta per l'esplosione.\nIn base alle fotografie scattate nei giorni immediatamente successivi al bombardamento, il proietto che trapass\u00f2 i muri della cattedrale era un \"Armour Piercing Capped\" ECLON. Su tale proietto circolarono poi, per molti anni, alcune notizie false, supportate anche da una lapide contenente informazioni errate posta all'interno della cattedrale stessa. Nella navata di destra, infatti, \u00e8 presente la seguente iscrizione:\nIn realt\u00e0, il proietto che colp\u00ec la cattedrale venne rimosso e scaricato in mare. Un telegramma del 17 febbraio 1941 del questore di Genova al prefetto della stessa citt\u00e0, infatti, indicava: \u00abProiettile rimosso da Duomo S.Lorenzo caricato su chiatta \u00e8 stato rimorchiato dalla Diga Foranea di Molo Galliera ove sar\u00e0 vigilato a cura autorit\u00e0 militare che ha provveduto rimozione in attesa che condizioni mare ne consentano trasporto ed affondamento in mare aperto\u00bb.\nIl giorno dopo, 18 febbraio, sul quotidiano \"Il Secolo XIX\" venne pubblicata la notizia: \u00abIeri, sotto la direzione delle autorit\u00e0 militari preposte alla difficile e pericolosa operazione, \u00e8 stato rimosso da S.Lorenzo il proiettile rimastovi inesploso la mattina del 9. A mezzo di una grue costruita appositamente da artiglieri e da operai specializzati nell'interno del Duomo, il proiettile, a cui era stata tolta la spoletta, \u00e8 stato sollevato e caricato su un carrello con le ruote di gomma, quindi trasportato fuori della Chiesa, dove, a mezzi della grue dei Vigili del Fuoco, \u00e8 stato susseguentemente trasbordato sopra un autocarro che si \u00e8 poi diretto al mare. Il micidiale ordigno \u00e8 stato poi caricato su una chiatta e trasportato al largo, dove \u00e8 stato gettato in mare. La difficoltosa operazione \u00e8 costata cinque ore di lavoro\u00bb.\nIl 31 luglio dello stesso anno, un telegramma dell'Ufficio Tecnico Armi Navali, inviato al prefetto di Genova e classificato come \"Segreto\", informava che: \u00abGiusta gli ordini dell'Altezza Reale il Duca di Spoleto \u00e8 stata spedita a questo Navalarmi una granata perforante inglese scarica da 381 ricuperata a suo tempo in questa sede. Tale granata deve essere consegnata all'Ecc. il Prefetto affinch\u00e9 ne faccia a sua volta la consegna al parroco della chiesa di San Lorenzo. Poich\u00e9 la granata \u00e8 attualmente in possesso di questo Navalarmi si prega voler comunicare le modalit\u00e0 della consegna\u00bb.\nLe autorit\u00e0 militari e religiose italiane dunque decisero, a scopo propagandistico, di posizionare all'interno della chiesa un proietto inglese - per altro di tipo diverso da quello che colp\u00ec l'edificio il 9 febbraio - spacciandolo per quello originale, probabilmente confidando che la popolazione avesse dimenticato che l'originale era stato smaltito in mare aperto. Il telegramma che annunciava l'arrivo del proietto da Navalarmi imponeva il segreto sull'operazione proprio perch\u00e9 un proietto non originale non sarebbe stato testimone del \"miracolo\" e, quindi, non avrebbe avuto lo stesso valore psicologico. Falsa \u00e8 anche la storia secondo la quale i proietti, anzich\u00e9 prodotti dalla Hadfield's Foundry di Sheffield, sarebbero stati realizzati dalla Ansaldo e venduti agli inglesi prima della guerra."}
{"id": "2491026", "revid": "287204", "url": "https://it.wikipedia.org/wiki?curid=2491026", "title": "Piet Zwart", "text": "Biografia.\nEsordisce lavorando presso lo studio di architettura di Hendrik Petrus Berlage. Successivamente si dedica alla progettazione grafica entrando in contatto col gruppo della De Stijl.\nA partire dal 1923 inizia a collaborare con la NKF di Delft, azienda olandese di cavi elettrici. Per questa ditta realizzer\u00e0 nel corso degli anni venti uno dei progetti di comunicazione globale pi\u00f9 importanti del Novecento (basandosi inizialmente sull'esclusivo impiego di elementi tipografici, e introducendo successivamente immagini fotografiche).\nZwart ha scritto su importanti riviste di grafica, ha insegnato presso l'Accademia di Rotterdam e alla Bauhaus di Dessau. Nel 1964 partecip\u00f2 all'esposizione internazionale della Documenta 3."}
{"id": "2491036", "revid": "287204", "url": "https://it.wikipedia.org/wiki?curid=2491036", "title": "Mela (mitologia)", "text": ""}
{"id": "2491038", "revid": "1281904", "url": "https://it.wikipedia.org/wiki?curid=2491038", "title": "Sinfonia n. 9 (Schubert)", "text": "La Sinfonia n. 9 in do maggiore D 944, nota anche come La Grande per distinguerla dalla sesta sinfonia, fu composta da Franz Schubert nel 1825 a Vienna. La durata di esecuzione \u00e8 attorno ai 45 minuti (con William Steinberg ca. 49, con Arturo Toscanini ca. 46, con Herbert von Karajan ca. 48), poich\u00e9 generalmente i direttori d'orchestra evitano almeno tre, se non pi\u00f9, dei sei ritornelli indicati in partitura, che invece portano la durata della sinfonia fra l'ora e cinque e l'ora e dieci minuti.\nStoria.\nSchubert compose la sua nona sinfonia nell'estate del 1825 e la port\u00f2 all'orchestra della Gesellschaft der Musikfreunde perch\u00e9 fosse eseguita. L'orchestra per\u00f2 rifiut\u00f2 l'incarico, trovandola troppo difficile. \nL'autore a questo punto accanton\u00f2 la partitura, che fu ritrovata nel 1838 da Schumann in una montagna di manoscritti accatastati in casa del fratello del compositore. \nLa prima esecuzione, un evento memorabile nella storia della musica, avvenne a Lipsia, nel 1839, con Mendelssohn alla direzione della Gewandhaus.\nStruttura.\nLa sinfonia si divide in quattro movimenti.\nOrganico.\nLa sinfonia \u00e8 strumentata per un'orchestra composta di 2 flauti, 2 oboi, 2 clarinetti, 2 fagotti, 2 corni, 2 trombe, 3 tromboni, timpani in do e sol e archi (2 sezioni di violini, viole, violoncelli e contrabbassi).\nRegistrazioni.\nDiscografia selettiva"}
{"id": "2491039", "revid": "339392", "url": "https://it.wikipedia.org/wiki?curid=2491039", "title": "Irene angelina", "text": ""}
{"id": "2491041", "revid": "1005847", "url": "https://it.wikipedia.org/wiki?curid=2491041", "title": "Elezioni parlamentari in Moldavia del luglio 2009", "text": "Le elezioni parlamentari in Moldavia del 2009 si tennero il 29 luglio. In seguito all'esito elettorale, Primo ministro divenne Vlad Filat, sostenuto da Partito Liberale Democratico di Moldavia, Partito Liberale e Partito Democratico della Moldavia."}
{"id": "2491042", "revid": "2519", "url": "https://it.wikipedia.org/wiki?curid=2491042", "title": "Hellesylt", "text": "Hellesylt \u00e8 un piccolo villaggio nel comune di Stranda, in Norvegia. Il villaggio \u00e8 in fondo al Sunnylvsfjord, che \u00e8 una diramazione dello Storfjord. Nel 2012 esso contava 259 abitanti, numero che sale a 600 se si considerano le case nelle valli circostanti.\nEconomia.\nTurismo.\nIn estate, migliaia di turisti arrivano ogni giorno a Hellesylt per visitare la regione o anche per soggiornarci. La maggior parte di loro prendono il traghetto per Geiranger, in alta stagione, che passa ogni mezz'ora. Il villaggio \u00e8 circondato da splendide montagne e valli.\nAmbiente.\nAnche Hellesylt, come Geiranger, \u00e8 sotto la costante minaccia del monte \u00c5kerneset, che sta erodendo il Geirangerfjord. Un crollo potrebbe causare uno tsunami, distruggendo la maggior parte del centro di Hellesylt. Tsunami di questo tipo sono gi\u00e0 avvenuti in passato e arrivano ad altezze incredibili, anche 150 metri, ovvero molto pi\u00f9 alti dei classici tsunami oceanici, dato che sono causati dal crollo di grandi quantit\u00e0 di terra e roccia da un lato all'altro di fiordi molto stretti."}
{"id": "2491045", "revid": "339392", "url": "https://it.wikipedia.org/wiki?curid=2491045", "title": "Paesi per sviluppo ferroviario", "text": ""}
{"id": "2491047", "revid": "339392", "url": "https://it.wikipedia.org/wiki?curid=2491047", "title": "Paesi per lunghezza della rete ferroviaria", "text": ""}
{"id": "2491049", "revid": "1924342", "url": "https://it.wikipedia.org/wiki?curid=2491049", "title": "Ultimate Santana", "text": "Ultimate Santana \u00e8 un album del chitarrista Carlos Santana, pubblicato nel 2007 arrivato in terza posizione in Nuova Zelanda, quarta in Finlandia, sesta in Australia, settima in Norvegia ed in ottava nella Billboard 200.\nIl disco.\nLa raccolta \"mette a confronto\" le due principali fasi dello stile di Santana:\n1) La prima fase (il periodo \"classico\") (dal 1966 al 1998). in questo periodo Santana sfoggia un rock latino con influenze fusion e blues.\n2) La seconda fase (il periodo \"commerciale\") (dal 1999 in poi). Inaugurata dall'album Supernatural; questa fase \u00e8 caratterizzata da collaborazioni con altri artisti di vario genere (per lo pi\u00f9 di nuova generazione), ed \u00e8 in questo periodo che Santana raggiunge alti posti nelle classifiche. \nPer la raccolta furono realizzati tre inediti (\"Into The Night\" con Chad Kroeger dei Nickelback, \"This Boy's Fire\" con Jennifer Lopez e Baby Bash e \"Interplanetary Party\") di cui i primi due furono pubblicati come singoli. \u00c8 inoltre presente una bonus track: una nuova versione di \"The Game Of Love\", questa volta interpretata dalla cantante Tina Turner. Bench\u00e9 questa versione (che doveva sostituire quella di Michelle Branch a Shaman) esistesse gi\u00e0 da tempo, non fu mai pubblicata prima."}
{"id": "2491051", "revid": "113837806", "url": "https://it.wikipedia.org/wiki?curid=2491051", "title": "Distretti urbani di Wuppertal", "text": "Wuppertal \u00e8 suddivisa in 10 distretti urbani \"(Stadtbezirk):\"\n\"(dati del 31-12-2008)\"\nSuddivisione in quartieri (\"Quartier\").\nOgni distretto \u00e8 suddiviso in pi\u00f9 quartieri.\nAd ogni quartiere \u00e8 associato un codice numerico.\nIl numero complessivo dei quartieri \u00e8 di 69:"}
{"id": "2491056", "revid": "767487", "url": "https://it.wikipedia.org/wiki?curid=2491056", "title": "Go Down Moses", "text": "Go Down Moses \u00e8 un spiritual statunitense. Descrive un evento del Libro dell'Esodo dell'Antico Testamento, in particolare il versetto 5:1: \"Dopo, Mos\u00e8 e Aronne vennero dal Faraone e gli annunziarono: \u00abDice il Signore, il Dio d'Israele: Lascia partire il mio popolo perch\u00e9 mi celebri una festa nel deserto!\u00bb.\" Il verso di apertura fu pubblicato nel 1872 dai Jubilee Singers della \"Fisk University\" di Nashville (Tennessee) anche se veniva usato gi\u00e0 nel 1862 durante la guerra di secessione americana dagli schiavi in Virginia.\nNel brano Israele rappresenta gli schiavi afro-americani, mentre il Faraone rappresenta il loro padrone.\nLa canzone divent\u00f2 popolare grazie a Paul Robeson. Il 7 febbraio 1957 la canzone viene registrata a New York da Louis Armstrong con la Sy Oliver's Orchestra\nMelodia.\n&lt;score lang=\"ABC\" vorbis=1&gt;\nM:4/4\nL:1/8\nK:G\nQ:1/4=120\nB,2 | G2 G2 F2 F2 | G2 G2 E4 | B,2 B,2 ^D D3 | E4 z2\nw:When Is -- rael was in E -- gypt land, Let my peo -- ple go,\nB,2 | G2 G2 F2 F2 | G2 G2 E4 | B,2 B,2 ^D D3 | E8 |\nw:Op -- pressed so hard they could not stand, Let my peo -- ple go.\nEE-E6 | AA-A6| (B3 A) B3 A | B2 B2 (A/G/E3) | \nw:Go down, Mo-ses, Way down in E -- gypt land,\n(G E3) (E G3) | (ED) B,2-B,3 B, | B, B,3 ^D D3 | E4 |]\nw: Tell old Pha -- raoh To let my peo -- ple go.\n&lt;/score&gt;"}
{"id": "2491058", "revid": "149727", "url": "https://it.wikipedia.org/wiki?curid=2491058", "title": "Distretti di Wuppertal", "text": ""}
{"id": "2491059", "revid": "121371653", "url": "https://it.wikipedia.org/wiki?curid=2491059", "title": "Anacleto Verrecchia", "text": "Biografia.\nNato in provincia di Frosinone, si trasfer\u00ec molto giovane a Torino, dove studi\u00f2, laureandosi in germanistica.\nNei primi anni cinquanta trascorse un certo periodo nel parco nazionale del Gran Paradiso, considerato come il pi\u00f9 formativo della sua vita. L\u00ec pot\u00e9 contemplare in modo disinteressato i fenomeni della natura. \"Ho fatto tre universit\u00e0 - era solito dire -: quella vera e propria, che non mi ha dato nulla o quasi; la collaborazione alle pagine dei quotidiani come elzevirista, che mi ha costretto a leggere libri che altrimenti non avrei mai letto; e infine l'universit\u00e0 pi\u00f9 utile in assoluto, vale a dire il soggiorno nel Gran Paradiso a contatto con la natura\". Frutto di quel soggiorno \u00e8 il libro che contiene la sua filosofia, potentemente aforistica. I manoscritti riaffiorati molto pi\u00f9 tardi spiegano la tardivit\u00e0 della sua pubblicazione, avvenuta solo nel 1997 presso F\u00f2gola - si tratta del \"Diario del Gran Paradiso\".\nVerrecchia visse poi in Germania (soprattutto a Berlino) e fu per lunghi anni addetto culturale all'Ambasciata d'Italia a Vienna; collabor\u00f2 alle pagine culturali di giornali italiani, tra cui \"Il Resto del Carlino\", \"La Stampa\", \"Il Giornale\". Grazie alla sua padronanza del tedesco, collabor\u00f2 anche con fogli stranieri (\"Die Presse\", \"Die Welt\"). Non parlava volentieri della sua vita privata perch\u00e9, diceva, \"di un filosofo o di uno scrittore ci\u00f2 che interessa sono gli scritti e non le vicissitudini personali\". Amico di Giuseppe Prezzolini, traduttore di Georg Christoph Lichtenberg, appassionato studioso di Giordano Bruno e Friedrich Nietzsche, nel suo orizzonte culturale, per\u00f2, la figura che risalta di pi\u00f9 \u00e8 senz'altro quella di Arthur Schopenhauer, da lui considerato a tutti gli effetti un maestro da tradurre e continuare.\nElementi caratteristici dei suoi scritti sono l'irriducibile vena polemica e una \"sacra bilis\", ma la sua prosa spicca anche per chiarezza ed energia. Lavor\u00f2 sempre al confine tra letteratura e filosofia: difatti, i suoi libri sono ora di carattere prettamente filosofico, ora letterario. La sua prosa - insieme a quella di Guido Ceronetti, Manlio Sgalambro e Sossio Giametta - \u00e8 stata giudicata \"la migliore prosa filosofica scritta oggi in Italia\"."}
{"id": "2491060", "revid": "149727", "url": "https://it.wikipedia.org/wiki?curid=2491060", "title": "Quartieri di Wuppertal", "text": ""}
{"id": "2491061", "revid": "1543377", "url": "https://it.wikipedia.org/wiki?curid=2491061", "title": "Lago Skaneateles", "text": "Il lago Skaneatles \u00e8 uno dei Finger Lakes, un gruppo di laghi di forma allungata, di origine glaciale, situati nello stato di New York, negli Stati Uniti. Il suo nome deriva da una parola irochese che significa \"lago lungo\".\nQuarto per estensione tra i Finger Lakes, lo Skaneatles \u00e8 in questo gruppo uno dei laghi situati pi\u00f9 a est. La sua acqua \u00e8 la pi\u00f9 pura tra quella dei Finger Lakes, tanto da essere usata per l'uso domestico senza essere filtrata dalla citt\u00e0 di Syracuse e da altre citt\u00e0 vicine, fin dalla fine del diciannovesimo secolo. Questo \u00e8 dovuto al bassa rapporto tra l'area del suo bacino idrografico e la superficie la lago stesso, che diminuisce la possibilit\u00e0 che il lago sia colpito da sostanze inquinanti.\nNel bacino del lago vivono circa 2600 persone, mentre le citt\u00e0 pi\u00f9 vicine sono Skaneatles, Manada, Borodino e Spafford. Nei mesi estivi il lago \u00e8 inoltre una meta turistica.\nNella primavera del 2007 vi \u00e8 stata una moria di pesci, soprattutto spigole, causata da una malattia trasmetta da virus, non pericolosa per la salute umana, dapprima segnalata nei Grandi Laghi nel 2005. Lo Skaneatles \u00e8 stato il secondo tra i Finger Lakes ad essere colpito da questa malattia, dopo il Conesus."}
{"id": "2491065", "revid": "173617", "url": "https://it.wikipedia.org/wiki?curid=2491065", "title": "Flash Elorde", "text": "Mancino, \u00e8 considerato tra i pi\u00f9 grandi pugili delle Filippine assieme a Manny Pacquiao e Francisco Guilledo. Fu campione mondiale dei Pesi leggeri junior dal 1961 al 1967. \nCarriera.\nInizi\u00f2 la carriera pugilistica nei pesi piuma. Il 20 luglio 1955, a Manila, batt\u00e9 ai punti il campione del mondo della categoria Sandy Saddler in un match senza titolo in palio. Saddlers fu allora costretto a incontrarlo con il titolo in palio e, il 18 gennaio 1956, a Daly City, lo respinse per knock-out tecnico al 13\u00ba round.\nIl 23 febbraio 1959, a Daly City, fu sconfitto dall'italiano Paolo Rosi, con una contrastata decisione ai punti al limite dei pesi leggeri. Nel marzo 1961, a Manila, batt\u00e9 ai punti in dieci riprese il campione italiano dei pesi piuma Giordano Campari.\nIn seguito Elorde combatt\u00e9 il match inaugurale per il titolo mondiale della categoria dei pesi leggeri junior contro l'italiano Sergio Caprari. Il 16 dicembre 1961 a Manila, batt\u00e9 il viterbese per Kot alla prima ripresa e si aggiudic\u00f2 il titolo mondiale. Domin\u00f2 incontrastato tra i leggeri junior sino al 1967, respingendo l'assalto di ben sette sfidanti.\nTent\u00f2 una prima volta la scalata alla cintura mondiale dei pesi leggeri, nel febbraio 1964, ma perse per Kot alla quattordicesima ripresa nel ring di Manila da Carlos Ortiz, gi\u00e0 avversario di Duilio Loi. \nDopo aver battuto, a Quezon City, l'ex campione mondiale dei leggeri Ismael Laguna, sfid\u00f2 nuovamente Ortiz per la cintura mondiale. Nel novembre 1966, al Madison Square Garden di New York, il portoricano stavolta lo mise KO al quattordicesimo round.\nFu costretto a consegnare la cintura mondiale dei leggeri junior nei guantoni del giapponese Yoshiaki Numata il 15 giugno 1967 al Ry\u014dgoku Kokugikan di Tokyo ma con verdetto contrastato perch\u00e9 l'arbitro filippino Villacampo aveva dato il pari. Combatt\u00e9 ancora sino al 1971, quando appese i guantoni al chiodo.\nMor\u00ec a soli cinquant'anni nel 1985. \u00c8 sepolto al Manila Memorial Park. \nLa International Boxing Hall of Fame lo ha ammesso fra i pi\u00f9 grandi pugili di ogni tempo. Nel 1994 la rivista The Ring lo ha collocato al 4\u00ba posto in una propria classifica dei migliori pesi leggeri junior della storia del pugilato. Nel 2002 la medesima rivista lo ha inserito al 78\u00ba posto in una propria classifica degli 80 migliori pugili degli ultimi 80 anni. \nSuo nipote, Bai Elorde, \u00e8 un pugile professionista."}
{"id": "2491067", "revid": "180559", "url": "https://it.wikipedia.org/wiki?curid=2491067", "title": "Torneo Acropolis 1992", "text": "Il Torneo Acropolis 1992 si \u00e8 svolto dall'8 al 10 giugno 1992.\nGli incontri si sono svolti nell'impianto ateniese \"Palasport della Pace e dell'Amicizia\"."}
{"id": "2491068", "revid": "46291", "url": "https://it.wikipedia.org/wiki?curid=2491068", "title": "Tagetes minuta", "text": "La Huacatay (Tagetes minuta L.) \u00e8 una pianta erbacea annuale della famiglia delle Asteraceae.\nEtimologia.\nIl nome comune \"huacatay\" proviene dalla lingua quechua (il nome corretto sarebbe \"huatacay\"). L'epiteto specifico \"minuta\" si riferisce ai suoi fiori di piccole dimensioni.\nDescrizione.\nPu\u00f2 raggiungere i 0,6-1,2\u00a0m di altezza; ha foglie lanceolate e dentate, un odore forte, e piccoli fiori gialli.\nDistribuzione e habitat.\n\"Tagetes minuta\" cresce allo stato selvatico nella regione costiera, andina e amazzonica di Argentina, Cile, Bolivia e Per\u00f9, nonch\u00e9 nella regione del Chaco del Paraguay..\nLa pianta ha difficolt\u00e0 a crescere in zone ombrose, ma predilige sia i suoli secchi che quelli umidi. Ha una bassa tolleranza al gelo e richiede ampie stagioni di crescita.\nPropriet\u00e0.\nL'olio essenziale di \"Tagetes minuta\", utilizzato nell'industria dei profumi, comprende oltre 27 componenti tra cui i principali sono limonene (13.0%), piperitenone (12.2%), \u03b1-terpinolene (11.0%), piperitone (6%), (E)-tagetone (5.7%) e (Z)-ocimenone (5.1%).\nUsi.\nSin dai tempi della colonizzazione spagnola fu introdotto in Europa, Asia e Africa.\nPer alcuni tempi fu utilizzata in infusi e come rimedio contro raffreddori, infiammazioni respiratorie o problemi di stomaco. Le foglie quando seccate possono essere usate come una spezia per insaporire gli alimenti.\n\u00c8 utilizzata anche nell'alimentazione come spezia (si veda a tale proposito la voce Cucina peruviana).\nLa linfa pu\u00f2 causare irritazione alla pelle e anche dermatiti."}
{"id": "2491069", "revid": "110157", "url": "https://it.wikipedia.org/wiki?curid=2491069", "title": "Vohwinkel", "text": "Vohwinkel \u00e8 un distretto urbano (\"Stadtbezirk\") di Wuppertal.\nHa una superficie di 20,4\u00a0km\u00b2 e una popolazione (2008) di 31.431 abitanti.\nSuddivisione amministrativa.\nIl distretto urbano di Vohwinkel \u00e8 diviso in 9 quartieri (\"Stadtteil\"):"}
{"id": "2491070", "revid": "276553", "url": "https://it.wikipedia.org/wiki?curid=2491070", "title": "Huacatay", "text": ""}
{"id": "2491071", "revid": "2091899", "url": "https://it.wikipedia.org/wiki?curid=2491071", "title": "Cristian Daminu\u021b\u0103", "text": "Carriera.\nCresciuto nel Politehnica Timi\u0219oara, ha esordito nella massima serie rumena il 7 giugno 2006 nella partita contro la Dinamo Bucarest.\nIl 1\u00ba settembre 2008 ha firmato un contratto di cinque anni con l' per circa 300.000 euro, che lo ha inserito nella formazione Primavera.\nPer la stagione 2009-2010 \u00e8 stato prestato al , con cui ha esordito in Serie B alla 4\u00aa giornata di campionato nel pareggio casalingo a reti bianche contro il . A gennaio \u00e8 rientrato all', squadra proprietaria del suo cartellino, che lo ha subito ceduto in prestito alla Dinamo Bucarest.\nIl 16 luglio 2010 \u00e8 stato ceduto a titolo definitivo al Milan. Il 31 agosto, ultimo giorno del calciomercato, \u00e8 stato girato in prestito dalla societ\u00e0 rossonera all'Aquila, squadra di Lega Pro Seconda Divisione, mentre l'anno successivo \u00e8 passato, sempre con la formula del prestito, alla squadra moldava del Tiraspol.\nIl 26 gennaio 2012 si \u00e8 trasferito, sempre in prestito gratuito, al Baia Mare; tuttavia non ha potuto giocare con la societ\u00e0 rumena poich\u00e9 il trasferimento non era stato convalidato per via del non corretto inserimento dei dati nel programma informatico di controllo e convalida dei trasferimenti dall'estero. Nell'estate del 2012 si \u00e8 stato nuovamente ceduto a titolo temporaneo, questa volta ai rumeni del Reca\u0219, squadra che prima dell'inizio della stagione si \u00e8 trasferita a Timi\u0219oara cambiando il proprio nome in Poli Timi\u0219oara.\nRientrato dal prestito, \u00e8 stato ceduto a titolo temporaneo ai rumeni del Viitorul Constan\u021ba.\nIl 4 luglio 2015, ormai svincolato, si \u00e8 accasato al club iracheno Zakho, allenato dal connazionale Ilie Stan.\nL'11 febbraio 2016, dopo aver risolto il contratto con lo Zakho, ritorna al FCM Baia Mare."}
{"id": "2491072", "revid": "466539", "url": "https://it.wikipedia.org/wiki?curid=2491072", "title": "Paolo Lorenzi", "text": "Nato a Roma e vissuto a Siena, risiede attualmente a Sarasota, Florida.\nNella sua longeva carriera, decollata a un'et\u00e0 relativamente avanzata, in singolo ha vinto un torneo dell'ATP Tour 250 e 21 tornei dell'ATP Challenger Tour.\nCarriera.\nI primi anni da professionista: Tornei Futures e Challengers.\nSingolare.\nLa sua carriera professionistica inizia nel 1999 al Future di Valdegno; nell'annata conquista altri due secondi turni, ai Futures di Trani e Grottaglie. Nel suo secondo anno di professionismo, Paolo inizia la stagione al Future di Viterbo, dove batte al primo turno Perucconi 6-4, 6-3 e perdendo al secondo turno da Messori 6-7(1), 6-1, 3-6; questa rester\u00e0 l'unica vittoria dell'anno. Anche nel 2001 Paolo gioca sul circuito Futures, ma ottiene migliori risultati rispetto agli anni scorsi. Dopo una partenza al rallentatore, riesce a raggiungere i quarti nel torneo Future di Trani, battendo Fracassi per 1-6, 7-6(4), 6-4 al primo turno e Aldi per 6-1, 6-4 al secondo turno. Lorenzi perder\u00e0 poi ai quarti da Matteo Colla col punteggio di 6-2, 6-3.\nPrima della fine dell'anno Paolo prender\u00e0 parte ad altri tre Futures (Jesi, Oristano, Selargius), perdendo sempre al secondo turno.\nNel 2002 continua a disputare il circuito dei Futures ottenendo alcuni buoni risultati. Al Futures di El Menzah in Tunisia raggiunge i quarti di finale ma viene sconfitto dall'iberico Guillermo Garc\u00eda L\u00f3pez con il punteggio di 2-6, 4-6. Due settimane dopo Paolo \u00e8 all\"Italy F4\" di Oristano dove raggiunge la sua prima semifinale superando Gianluca Luddi 6-1,2-6,7-6(5), Florian Mayer 2-6, 6-4, 6-3 e Rodolphe Cadart 2-6, 6-4, 6-2 e perdendo la semifinale contro connazionale Massimo Dell'Acqua per 6-3, 6-0. La settimana successiva si migliora ulteriormente nell\"'Italy F5\" di Selargius dove supera Luca Fereghino (6-2, 6-1), il tedesco Florian Jeschonek (3-6, 6-3, 6-1), Daniele Bracciali (per ritiro); in semifinale ritrova Massimo Dell'Acqua che si ritira sul 6-3, 4-3 per Lorenzi. In finale il romano incontra il transalpino Cadart, battuto la settimana precedente, perdendo col punteggio di 6-0, 6-3. La stagione 2002 lo vede avanzare di 281 posizioni nella classifica ATP. Nel 2003 Paolo debutta anche nel circuito Challenger. Inizia la stagione per\u00f2 ai Futures portoghesi nelle citt\u00e0 di Faro, Torres Vedras e Estoril, uscendo sempre al secondo turno. Seguono 6 Futures italiani dove per\u00f2 riuscir\u00e0 a passare un solo turno, a Viterbo.\nL'esordio di Paolo nei Challenger avviene a Recanati il 21 luglio, con la sconfitta rimediata da Daniele Giorgini col punteggio di 7-6(5), 6-2. La settimana successiva riuscir\u00e0 invece a raggiungere la semifinale battendo nell'ordine Carlos Cuadrado, Andr\u00e9s Dellatorre, Florin Mergea e fermandosi solo contro Francisco Fogues dal quale perder\u00e0 per 6-3, 7-6(12). Dopo questa buona prestazione Paolo gioca al Futures di Valpovo in Croazia raggiungendo la finale dove incontra un giocatore 547 posizioni pi\u00f9 indietro di lui in classifica ATP, Sebo Kiss, col quale vincer\u00e0 4-6, 6-0, 6-0, conquistando cos\u00ec il primo titolo in carriera. Nei successivi tornei raggiunge due volte i quarti di finale e cinque volte il secondo turno. A fine anno Paolo avr\u00e0 guadagnato 83 punti e 138 posizioni nella classifica ATP.\nAnche la stagione successiva inizia da alcuni tornei Futures, raggiungendo i quarti solo a Zagabria in febbraio (sconfitto dal belga Jeroen Massen), per poi dedicarsi ai tornei del circuito Challenger. Ne disputer\u00e0 venti entro la fine dell'anno. A differenza delle due stagioni precedenti non riesce per\u00f2 mai a raggiungere una finale. I migliori risultati li ottiene in estate e in Italia: a giugno raggiunge i quarti a Mantova dove viene sconfitto da Giorgio Galimberti; nel mese successivo viene eliminato ai quarti a San Benedetto del Tronto dall'argentino Cristian Villagran, raggiungendo la 211\u00aa posizione del ranking ATP. L'unica semifinale dell'anno arriva in agosto, a Cordenons dove viene fermato dall'austriaco Daniel K\u00f6llerer. I pochi risultati della parte finale di stagione lo fanno per\u00f2 uscire dai primi 300 del mondo. Ad inizio 2005 ottiene buoni risultati in alcuni Futures: in febbraio le semifinali a Zagabria e a Trento (dove viene di nuovo battuto da Giorgio Galimberti); a marzo conquista il suo secondo titolo Future a Frankston, in Australia, superando in finale per 6-4, 7-6 il greco Vasil\u012bs Mazarak\u012bs.\nIn aprile raggiunge una semifinale al Challenger di Canberra e in estate conferma i quarti a Mantova, dove viene eliminato da Carlos Berlocq; stesso risultato ottiene a Trani in agosto e a Sunderland in novembre, trovandosi in entrambi i casi a giocare contro avversari di ranking superiore, fino alle eliminazioni subite rispettivamente da Simone Bolelli nel primo e dal thailandese Danai Udomchoke nel secondo caso. Chiude la stagione al 264\u00ba posto, dopo aver raggiunto la posizione 247 in seguito al torneo di Trani.\nNel 2006 ottiene il suo primo accesso in un main draw del circuito principale superando le qualificazioni del torneo di Adelaide, battendo il francese Jean-Ren\u00e9 Lisnard, l'inglese Jamie Delgado e il canadese Fr\u00e9d\u00e9ric Niemeyer. Al primo turno incontra un giovanissimo Andy Murray che, dopo aver perso il primo set 6-3, lo batte nei due parziali seguenti per 6-0, 6-2. Tornato ai tornei Challengers, subisce cinque eliminazioni consecutive ai primi turni (Dallas e Joplin negli Stati Uniti, Sarajevo, Saint-Brieuc, Aguascalientes) prima di conquistare la finale nel torneo messicano di San Luis Potos\u00ed dove elimina in sequenza Daniel Garza, il diciottenne Juan Mart\u00edn del Potro, Mart\u00edn Vassallo Arg\u00fcello e Dick Norman. La combattuta finale con l'austriaco Rainer Eitzinger lo vede sconfitto per 6-4, 6-75, 7-5. Tornato in Europa conquista i quarti a Roma e le semifinali nei Challenger di Milano, dove la finale gli viene negata da Wayne Odesnik, e di Costanza. Dopo alterni risultati in estate, conquista a settembre il suo terzo titolo, a Tarragona: senza mai perdere un set arriva alla finale con il marocchino Younes El Aynaoui battendolo per 6-4, 7-64. La vittoria lo porta al 171\u00ba posto del ranking mondiale, posizione che migliora ulteriormente nei mesi successivi fino al 164\u00ba posto, ottenuto dopo il torneo di Barcellona, dove viene superato nei quarti da Federico Luzzi.\nDoppio.\nLa carriera doppistica di Paolo Lorenzi parte nel 1999 al Future di San Benedetto Del Tronto in coppia con Marco Danelli. L'esordio non \u00e8 dei pi\u00f9 felici, infatti i due perdono per 0-6, 1-6 da Bresolin e Stoppini. Anche al successivo torneo con Simone Teti Paolo uscir\u00e0 al primo turno. Solo con Alessandro Piccari negli ultimi due tornei stagionali Paolo riuscir\u00e0 a raggiungere il secondo turno all'Italy F17 e la semifinale all'Italy F18 dove verranno sconfitti da Eschauer e Schranz per 2-6 3-6.\nNel 2000 Paolo giocher\u00e0 solo il torneo Future \"Italy F11\" di Oristano in coppia con Cesare De Faveri raggiungendo i quarti di finale. Nel 2001 prende parte a sei tornei arrivando al secondo turno in tre occasioni. Anche nel 2002 Paolo partecipa a 6 tornei del circuito di doppio ma riuscir\u00e0 a passare un solo turno in coppia con Ismar Gorcic, al Future \"Italy F4\".\nNel 2003, come in singolare, arrivano buoni risultati anche nel doppio. Dopo due eliminazioni ai primi turni nel Future di Bergamo e al Challenger di Trani, supera un turno in coppia con Nicol\u00e1s Todero al Challenger di Budapest contro Szepvolgyi e Toth per poi perdere al secondo turno, corrispondente ai quarti di finale. Dopo la partecipazione ad altri due primi turni Challenger, chiude la stagione in coppia con Jan Min\u00e1\u0159 raggiungendo una semifinale che per\u00f2 non disputer\u00e0 per ritiro.\nNonostante nel 2004 non vada mai oltre il secondo turno, la costanza nel giocare anche il doppio permette a Lorenzi di migliorare molto la sua classifica di specialit\u00e0: durante l'anno disputa tre Futures, (raggiungendo il secondo turno a Zagabria) e venti Challengers, con otto qualificazioni ai quarti (Belgrado, Torino, Sassuolo, Mantova, Ginevra, Manerbio, Genova e Reunion Island). Riesce cos\u00ec a salire dal 754\u00ba al 373\u00ba posto, dopo aver raggiunto la 366\u00aa posizione in ottobre. Nel 2005 riduce invece l'impegno in doppio, superando il primo turno per tre volte consecutive nell'estate nei tornei di Ko\u0161ice, Mantova e Rimini e perdendo cos\u00ec circa cento posizioni nel ranking di specialit\u00e0. L'anno successivo torna a disputare numerosi tornei in doppio, conquistando i quarti (secondo turno) a Aguascalientes in Messico e nei tornei italiani di Roma, Torino, Trani e Genova. Il miglior risultato \u00e8 a Tarragona dove, oltre a vincere in singolare, raggiunge le semifinali in coppia con il ceco Pavel \u0160nobel e risale fino alla posizione 466.\n2007.\nL'ingresso tra i primi duecento del mondo gli permette di giocare le qualificazioni dei tornei del circuito principale. Viene per\u00f2 eliminato al primo turno degli International Series di Costa de Sauipe, di Buenos Aires e all'International Series Gold di Acapulco. Partecipa poi al Challeger di Salinas in Ecuador dove raggiunge la semifinale sia in singolare che in doppio con lo spagnolo Fernando Vicente. Tenta le qualificazioni prima al Master di Miami perdendo al primo turno con il sudafricano Rik de Vost per 6-0, 6-4 e poi a quello di Monte Carlo, dove viene battuto dal serbo Ilija Bozoljac 6-4, 6-2. Riesce invece ad entrare nel tabellone principale a Barcellona dove al primo turno supera in un match durato 170 minuti Stefano Galvani con il punteggio di 6-76, 6-2, 7-61, per poi essere sconfitto dall'argentino Agust\u00edn Calleri con un duplice 6-2. Dopo alcuni challenger prende parte anche alle qualificazioni del Roland Garros dove raggiunge il terzo turno battendo Frank Dancevic e Robin Vik, per poi perdere 6-2, 6-0 dall'argentino Juan Pablo Brzezicki. Supera un turno anche alle qualificazioni di Wimbledon dove viene poi estromesso dallo svizzero Michael Lammer in tre set. Ancora meno fortunate le qualificazioni degli Us Open dove viene subito battuto da Micha\u0142 Przysi\u0119\u017cny per 6-3, 6-4.\n2008.\nContinua ad alternare i tornei minori alle qualificazioni di quelli maggiori. Partecipa alle qualificazioni degli Australian Open ma viene subito eliminato da Matw\u00e9 Middelkoop. Dopo alcuni Futures in Cina, a febbraio coglie il successo in un torneo della stessa categoria in Italia battendo in finale l'austriaco Philipp Oswald. Subito dopo tenta senza fortuna l'accesso a Dubai perdendo il primo turno delle qualificazioni contro Wesley Moodie. Dopo alcuni Challenger partecipa alle qualificazioni di Roma ma viene subito battuto in tre set da Nicol\u00e1s Lapentti. Supera un turno di qualificazioni al Roland Garros ma al secondo \u00e8 battuto da Marc L\u00f3pez. Subito dopo partecipa al Challenger di Alessandria battendo in sequenza Ivan Serheev, Flavio Cipolla, Aleksandr Dolgopolov e Adrian Ungur prima di superare in finale Simone Vagnozzi per 4-6 7-6 7-6.\nAnche a Wimbledon il percorso si interrompe subito per opera del tedesco Andreas Beck, mentre agli Us Open passa il primo turno di qualificazione ai danni di Luk\u00e1\u0161 Dlouh\u00fd per poi uscire sconfitto da Kevin Kim. Alla fine dell'anno Lorenzi sfiora le prime duecento posizioni del ranking mondiale nel singolare, mentre la stagione di doppio lo vede imporsi nel Challenger di San Benedetto del Tronto in coppia con il brasiliano J\u00falio Silva e in due Futures, uno in Cina e uno in Italia, in coppia con Giancarlo Petrazzuolo, con il quale raggiunge anche la finale di un Challenger, a Roma, e di un secondo Future in Cina.\n2009.\nCome nel 2008 tenta le qualificazioni agli Australian Open subendo di nuovo l'immediata eliminazione per mano di Bjorn Rehnquist. Ma la settimana successiva ottiene il suo sesto titolo (quarto del circuito Futures) ad Abidjan grazie ad un percorso netto (nessun set perso) e alla vittoria finale contro l'ivoriano Valentin Sanon; anche la settimana successiva nel secondo Future di Abidjan raggiunge le semifinali, perdendo poi dal monegasco Benjamin Balleret che aveva superato nei quarti la settimana precedente.\nA Dubai supera un turno di qualificazioni contro Marco Crugnola per perdere al secondo turno con lo svizzero Marco Chiudinelli 7-61, 6-4. Nei mesi successivi si dedica con buoni risultati al circuito Challenger raggiungendo in aprile la semifinale a Roma e le finali a San Luis Potos\u00ed sconfitto da Santiago Giraldo 6-2, 6-73, 6-2 e a Tenerife dove perde di nuovo con Chiudinelli in due set.\nSfiora la qualificazione al Roland Garros, dove elimina l'argentino Guillermo Ca\u00f1as e lo spagnolo Daniel Mu\u00f1oz de la Nava prima che il serbo Ilija Bozoljac gli neghi l'accesso al draw principale.\nLorenzi si consola il mese successivo conquistando prima il suo sesto titolo a Reggio Emilia dove elimina in sequenza Daniele Bracciali, Alberto Brizzi (per ritiro), Flavio Cipolla e Sebastian Decoud prima di superare in finale il monegasco Jean-Ren\u00e9 Lisnard per 7-5, 1-6, 6-2 e subito dopo vincendo il Challenger di Fiume dove, superato al secondo turno lo spagnolo n\u00ba 68 del mondo Iv\u00e1n Navarro, vince la finale con lo sloveno Bla\u017e Kav\u010di\u010d in due set.\nA luglio arriva ai quarti sia a Recanati che ad Orbetello dove conquista anche il secondo titolo Challenger (quarto totale) in doppio, di nuovo in coppia con Giancarlo Petrazzuolo con il quale aveva vinto gi\u00e0 i primi Futures l'anno precedente. Dopo le semifinali a Como centra il terzo titolo dell'anno a Lubiana vincendo in rimonta la finale con lo sloveno Grega \u017demlja per 1-6, 7-6(4), 6-2.\nLa successiva finale raggiunta a Tarragona e persa in due set contro Daniel Gimeno Traver, gli consente comunque di entrare per la prima volta nei primi 100 del ranking ATP, e di essere ammesso al tabellone principale del torneo 250 di Lione dove viene per\u00f2 eliminato al primo turno dal tedesco Benjamin Becker con un duplice 6-2.\nI buoni risultati gli permettono di toccare a fine anno il suo best ranking con l'84\u00ba posto mondiale in singolare.\n2010.\nLa migliorata situazione di classifica permette per la prima volta a Lorenzi di accedere ai tabelloni principali del circuito ATP.\nTuttavia non riesce mai a superare il primo turno dei tornei a cui partecipa. A Doha viene sconfitto da Chiudinelli, a Auckland, superati i tre turni di qualificazione, viene sconfitto dal tedesco Simon Greul 6-3, 6-3.\nAccede anche per la prima volta in carriera al tabellone principale di uno Slam ma la sua avventura agli Australian Open termina subito per mano di Marcos Baghdatis che lo batte 6-2, 6-4, 6-4. Lorenzi ritocca per\u00f2 il suo best ranking ATP in singolare arrivando alla posizione n\u00ba83. Partecipa anche al torneo di doppio in coppia con il belga Christophe Rochus ma al primo turno i due vengono eliminati dagli australiani Hensel/Jones per 6-7(3), 6-3, 6-7(2).\nA febbraio partecipa a quattro tornei 250: a Santiago del Cile perde al primo turno dall'argentino Eduardo Schwank 6-4, 6-7(3), 3-6; al Brasil Open viene sconfitto al debutto dall'atleta di casa Ricardo Mello in due set; a Buenos Aires \u00e8 nettamente battuto, di nuovo al primo turno, da Marcos Daniel; infine a Delray Beach \u00e8 il finlandese Jarkko Nieminen ad eliminarlo al primo incontro.\nIl mese di marzo lo vede debuttare nei Master 1000, prima di Indian Wells, dove viene battuto da Michael Russell per 6-3, 6-4, e poi in quello di Miami, dove viene superato da Juan Ignacio Chela al tiebreak del terzo set.\nIl primo passaggio di turno importante lo ottiene a Roma dove al debutto ha la meglio sullo spagnolo Albert Monta\u00f1\u00e9s per 2-6, 6-4, 6-3. Nel secondo turno viene invece battuto da Robin S\u00f6derling in due set.\nA maggio viene convocato per la prima volta da Corrado Barazzutti per la Coppa Davis a completare la squadra composta da Simone Bolelli, Potito Starace e Daniele Bracciali per l'incontro di secondo turno del Gruppo I del Girone euro-africano contro i Paesi Bassi. Lorenzi debutta nella competizione a risultato acquisito e porta agli azzurri il quarto punto battendo Igor Sijsling per 6-4, 6-3.-\nA maggio debutta anche allo Slam Parigino, dove perde 6-4, 3-6, 2-6, 2-6 con il tedesco Andreas Beck. Come in Australia, anche qui si iscrive al torneo di doppio in coppia con il kazako Andrej Golubev con il quale riesce a superare il primo turno (contro i colombiani Falla e Giraldo) per poi concludere la propria avventura contro la coppia francese Ascione/Recouder per 6-4, 3-6, 4-6.\nDopo questo risultato tocca il vertice stagionale nella classifica di doppio arrivando al 267\u00ba posto ATP.\nIl mese successivo gioca lo Slam inglese, quello di Wimbledon, dove incontra di nuovo Albert Monta\u00f1\u00e9s, dal quale viene stavolta superato per 6-3, 7-6(5), 6-2. Sull'erba aveva gi\u00e0 debuttato ai Queens di Londra dove aveva superato al primo turno Pere Riba per poi incontrare Novak \u0110okovi\u0107, allora numero tre del mondo, dal quale viene battuto con un duplice 6-3.\nNella seconda met\u00e0 dell'anno l'unico 250 a cui prende parte \u00e8 quello di Umago dove viene sconfitto al debutto da Aleksandr Dolgopolov. Per il resto \u00e8 impegnato soprattutto in tornei Challenger: \u00e8 a Rimini, a luglio, che conquista l'unico trofeo in singolare dell'anno, battendo nettamente in finale l'argentino Federico Delbonis 6-2, 6-0. Ad ottobre vince anche un titolo di doppio, il quinto della carriera, al Challenger di Asunci\u00f3n in Paraguay in coppia con Fabio Fognini in una finale vinta 6-3, 6-4 contro gli argentini Carlos Berlocq e Brian Dabul.\n2011.\nPartendo da una classifica peggiore rispetto a dodici mesi prima, non ha molte occasioni di giocare i tornei del circuito maggiore. Tenta le qualificazioni al 500 di Dubai ma, superato Illja Mar\u010denko al primo turno, viene battuto al secondo dall'altro ucraino Bubka 7-6(1), 6-4. A marzo torna a Miami dove, superate le qualificazioni ai danni di Jo\u00e3o Souza e di Daniel Mu\u00f1oz de la Nava, supera anche il primo turno battendo Ivan Ljubi\u010di\u0107 7-6(7), 6-1, prima di arrendersi al numero 18 del mondo, Richard Gasquet per 6-2, 6-3.\nLa primavera gli regala due successi: il primo in doppio, a Barranquilla in coppia con Flavio Cipolla, grazie al successo in finale con gli atleti di casa Alejandro Falla e Eduardo Struvay. Il secondo in singolare, sempre in Colombia, a Pereira, dove conquista il suo settimo titolo Challenger (e undicesimo totale), superando in finale il brasiliano Rog\u00e9rio Dutra da Silva.\nA maggio supera i due turni di qualificazione degli Internazionali d'Italia ai danni di Pablo And\u00fajar e di Gianluca Naso per poi eliminare al primo turno anche Thomaz Bellucci per 7-6(5), 6-3. Al secondo turno il tabellone gli riserva lo scontro con Rafael Nadal al quale Lorenzi riesce a strappare il primo set 7-6(5) per poi perdere i restanti due 6-4, 6-0.\nRinfrancato dal buon torneo capitolino affronta anche il Roland Garros dove per\u00f2 supera solo il primo turno di qualificazione prima di perdere con il francese Romain Jouan.\nSempre a maggio conquista le semifinali al Challenger di Fiume, dove, in coppia con J\u00falio Silva si aggiudica il titolo di doppio senza mai perdere un set.\nA Wimbledon partecipa senza successo alle qualificazioni del singolare, dove viene subito eliminato dall'australiano Greg Jones; iscritto anche al torneo di doppio, in coppia con Flavio Cipolla, supera i turni di qualificazione per poi perdere al primo turno contro Grigor Dimitrov e Dmitrij Tursunov 3-6, 4-6. Sempre in doppio, questa volta con Fabio Fognini, partecipa anche al torneo di Stoccarda perdendo al primo turno contro Melzer/Petzschner. Il successivo raggiungimento delle semifinali al Challenger di Orbetello, in coppia con Matteo Baldi gli permette di salire al 169\u00ba posto nel ranking di questa specialit\u00e0.\nIn estate la trasferta negli Stati Uniti lo vede impegnato prima a Washington (sconfitta al primo turno contro Michael Berrer) poi nelle qualificazioni degli US Open dove, superato il primo turno contro V\u00edctor Estrella, perde al secondo contro il monegasco Jean-Ren\u00e9 Lisnard.\nL'ultimo risultato di rilievo dell'anno arriva in settembre, nel Challenger di Lubiana dove, senza mai perdere un set, bissa il successo del 2009 conquistando il dodicesimo titolo di singolare della sua carriera. Alla fine dell'anno Lorenzi risale cos\u00ec al 108\u00ba posto del ranking ATP.\n2012.\nTorna a disputare gli Australian Open dopo un anno di assenza, ma il sorteggio gli oppone subito Novak \u0110okovi\u0107, futuro vincitore del torneo dal quale subisce una netta sconfitta, rimediando solo due giochi in tre set. La settimana successiva conquista l'unica finale di doppio dell'anno, in coppia con Miguel Lopez Jean, al Challenger colombiano di Bucaramanga. Eliminato da Frederico Gil nel primo turno del 250 di Vi\u00f1a del Mar, disputa il Challenger di Salinas raggiungendo la finale, perdendo con Guido Pella 6-1, 5-7, 3-6. I punti conquistati gli consentono per\u00f2 di rientrare nei primi cento del mondo. Successivamente supera i due turni di qualificazione a Indian Wells, ma al primo turno perde con Robby Ginepri 6-1, 3-6, 4-6. Subito dopo raggiunge ancora una finale Challenger a Guadalajara ma il successo gli viene negato da Thiago Alves che lo batte 6-3, 7-64.\nAl successivo Master 1000, a Miami, perde il combattuto match di secondo turno di qualificazioni con Roberto Bautista Agut per 7-5, 4-6, 5-7. Di nuovo raggiunge la finale al Challenger di San Luis Potos\u00ed ma non riesce a conquistare la vittoria, questa volta battuto da Rub\u00e9n Ram\u00edrez Hidalgo 6-3, 3-6, 4-6.\nNel 250 di Houston supera al primo turno Wayne Odesnik in tre set ma al secondo turno viene eliminato dal n\u00ba15 del mondo Feliciano L\u00f3pez per 6-4, 7-6(4). Raggiunge la terza Finale Challenger dell'anno a Sarasota fallendo la vittoria finale contro Sam Querrey che lo batte 1-6, 7-6(3), 3-6.\nAl 500 di Barcellona perde al primo turno il derby con Flavio Cipolla per 6-0, 6-3; sulla terra dell'Estoril supera invece al primo turno \u00c9douard Roger-Vasselin prima di perdere col futuro finalista del torneo, Richard Gasquet (6-1, 6-1 il risultato).\nAnche al Foro Italico \u00e8 Gasquet a interrompere il percorso di Lorenzi al secondo turno, dopo che l'italiano aveva superato all'esordio Nikolaj Davydenko in tre set.\nSi interrompe subito la partecipazione al Roland Garros dove al primo turno esce sconfitto dall'incontro con Nicol\u00e1s Almagro per 6-3, 7-5, 6-4. La stagione sull'erba lo vede eliminato al primo turno al Queen's (sconfitto dal giapponese Tatsuma It\u014d) mentre, superato il primo turno contro Ivan Dodig, esce al secondo turno di 's-Hertogenbosch perdendo 7-6(3), 6-2 contro Xavier Malisse. A Wimbledon \u00e8 costretto a cedere al primo turno nei confronti di Nicolas Mahut dopo quasi quattro ore di gioco, con il punteggio di 3-6, 7-5, 7-6(3), 5-7, 2-6. Dopo le eliminazioni all'esordio nei 250 di Umago e di Atlanta, coglie finalmente il primo successo dell'anno nel Challenger di Cordenons grazie al successo in finale contro Daniel Gimeno Traver per 7-6(5), 6-3. Il sorteggio degli US Open gli mette di nuovo subito di fronte il futuro finalista del torneo e numero due del mondo Novak \u0110okovi\u0107, contro il quale anche questa volta Lorenzi riesce a vincere solo due game. A settembre raggiunge la sesta finale di stagione al Challenger di Todi ma \u00e8 costretto al ritiro nella finale contro Andrej Kuznecov quando era in svantaggio 6-3, 2-0.\nCostretto al ritiro anche al secondo turno al 250 di San Pietroburgo, a Vienna supera prima la testa di serie n\u00ba7 Beno\u00eet Paire 6-4, 6-4 poi il canadese Vasek Pospisil 6-4, 6-4, prima di arrendersi ai quarti contro Gilles M\u00fcller per 6-3, 6-4. Il secondo titolo stagionale giunge nel Challenger di Medellin dove, dopo tre ore di gioco, Lorenzi ha la meglio in finale sull'argentino Leonardo Mayer per 7-6(5), 6-7(4), 6-4. Sar\u00e0 proprio Mayer a negargli la settimana successiva l'ennesima vittoria nel Challenger ecuadoregno di Guayaquil: l'argentino ha infatti la meglio in questa seconda finale consecutiva per 6-2, 6-4. Per Lorenzi la soddisfazione di toccare il suo best ranking (63\u00aa posizione) e di partecipare come testa di serie n\u00ba2 alla seconda edizione dell'ATP Challenger Tour Finals dove per\u00f2 vince solo il primo incontro del suo girone (contro Gast\u00e3o Elias); le successive sconfitte subite contro Victor H\u0103nescu e Alja\u017e Bedene non gli consentono la qualificazione alle semifinali del torneo.\n2013 \u2013 Il primo titolo ATP in doppio.\nInizia l'anno raggiungendo i quarti a Doha dove, dopo aver eliminato Albert Ramos e Luk\u00e1\u0161 Rosol, viene sconfitto da David Ferrer per 6-3, 6-0. Dopo l'immediata eliminazione ad Auckland, arriva agli Australian Open da numero 59 del mondo; qui incontra al primo turno Kevin Anderson al quale cede dopo quasi tre ore di gioco con il punteggio di 3-6, 7-63, 6-3, 6-4. I buoni risultati degli ultimi mesi gli valgono la terza convocazione della sua carriera in Coppa Davis per il primo turno del World Group contro la Croazia. Lorenzi viene sconfitto nel primo incontro in programma da Marin \u010cili\u0107 per 6-1, 6-76, 4-6, 6-3, 6-2. \nTorna a raggiungere i quarti di finale nel 250 di Vi\u00f1a del Mar dove, eliminati Gianluca Naso e Tommy Robredo, perde con J\u00e9r\u00e9my Chardy per 6-2, 6-3. Nello stesso torneo ottiene per\u00f2 la vittoria in doppio in coppia con Potito Starace, battendo in finale Rafael Nadal, al suo rientro dopo l'infortunio e vincitore in singolare, e Juan M\u00f3naco per 6-2, 6-4.\nDopo le sconfitte al primo turno a San Paolo e a Buenos Aires, disputa il primo 500 dell'anno ad Acapulco: supera al primo turno la testa di serie numero 7 Beno\u00eet Paire in tre set 4-6, 6-3, 6-4 e poi lo spagnolo Pablo And\u00fajar per 6-4, 6-3, prima di perdere ancora contro David Ferrer, numero uno del torneo, per 6-3, 6-1. Nello stesso torneo coglie ancora un buon risultato in doppio, raggiungendo la semifinale in coppia con Thomaz Bellucci.\nGrazie a questo risultato entra, sebbene per poco, nei primi cinquanta del mondo; raggiunge il secondo turno a Indian Wells (sconfitto da Gilles Simon 3-6, 6-3, 7-5) ma perde al primo turno al successivo Master 1000 di Miami contro Nikolaj Davydenko per 6-0, 2-6, 6-0.\nRaggiunge poi i quarti di finale a Houston, dove viene eliminato da Nicol\u00e1s Almagro, il secondo turno nell'ATP 500 di Barcellona e nel 250 all'Estoril mentre non va oltre il primo turno agli Internazionali d'Italia, a Nizza, al Roland Garros, a Wimbledon, Amburgo, a Umago, agli US Open e a San Pietroburgo. In questa fase centrale dell'anno dunque l'unico turno superato \u00e8 stato il primo di 's-Hertogenbosch (contro Thiemo de Bakker) e la discesa in classifica gli impone di giocare le qualificazioni prima, senza successo, a Pechino e poi a Shanghai dove approda al primo turno e viene eliminato da Fabio Fognini in tre set. Chiude la stagione ATP a Mosca, dove supera Filippo Volandri per ritiro 3-6, 7-5, 4-1, ma poi perde da Andreas Seppi 6-3, 6-2; nemmeno nei restanti tornei Challenger ottiene risultati di rilievo e chiude l'anno fuori dai primi cento del mondo.\n2014 \u2013 La prima finale ATP in singolare.\nApre la stagione con due tornei Challenger: la finale raggiunta a Bucaramanga in Colombia e persa contro Alejandro Falla in due set e la semifinale di Chitr\u00e9. Il debutto annuale nel circuito ATP avviene a Vi\u00f1a del Mar dove viene eliminato al secondo turno da Guillermo Garc\u00eda L\u00f3pez e non riesce quindi a difendere i quarti di finale dell'anno precedente. \nRaggiunge la prima finale ATP della sua carriera a San Paolo, dove elimina lo spagnolo Pere Riba 7-5, 6-3, il brasiliano Rogerio Dutra Silva 6-4, 6-3, prima di eliminare la testa di serie numero 4 del torneo, l'argentino Juan M\u00f3naco per 7-66, 6-74, 6-4. In semifinale incontra la testa di serie numero 1, il tedesco Tommy Haas e, dopo aver vinto il primo set per 6-3, gode del ritiro per infortunio dell'avversario quando era in vantaggio per 3-2. In finale incontra l'argentino Federico Delbonis che lo supera in rimonta dopo oltre due ore di gioco, con il punteggio di 4-6, 6-3, 6-4; grazie a questo buon risultato risale alla posizione numero 100 del ranking mondiale.\nPassando dalle qualificazioni accede anche al main draw di Indian Wells, dove batte al primo turno Pablo Carre\u00f1o Busta 3-6, 6-2, 6-1, per poi cedere al secondo contro Marin \u010cili\u0107 con un duplice 6-2. Eliminato al primo turno delle qualificazioni del Master 1000 di Miami, torna in campo nel Challenger di San Luis Potos\u00ed raggiungendo per la quarta volta in carriera la finale e riesce per la prima volta ad aggiudicarsi il trofeo, battendo in finale lo spagnolo Adri\u00e1n Men\u00e9ndez Maceiras con un agevole 6-1, 6-3. Grazie a questa vittoria scala 22 posizioni nel ranking mondiale fino alla posizione 85. In maggio ottiene una wild card per gli Internazionali d'Italia ma viene subito estromesso dal torneo per mano dello spagnolo Pere Riba. Successivamente disputa e supera le qualificazioni per il Roland Garros ma perde al primo turno contro Roberto Bautista Agut 6-3, 7-5, 6-2.\nLa sua stagione sull'erba lo vede prima impegnato ai Queen's (sconfitta al debutto in tre set contro Vasek Pospisil) e successivamente nelle qualificazioni di 's-Hertogenbosch, che vince, trovandosi poi opposto al portoghese Jo\u00e3o Sousa che lo elimina al primo turno in tre set. A Wimbledon il sorteggio gli pone di fronte Roger Federer che lo batte in tre set (6-1,6-1, 6-3).\nAgli US Open successivi, sconfiggendo il giapponese Yoshihito Nishioka che si ritirer\u00e0 nel terzo set dopo aver perso i primi due, vince il suo primo incontro in un torneo del Grande Slam dopo tredici eliminazioni al primo turno. In seguito supera un turno a Metz contro la wild card francese Laurent Lokoli prima di perdere con Philipp Kohlschreiber; in ottobre conquista il secondo titolo dell'anno a Cali, in Colombia, dove, da numero due del tabellone, supera in finale il numero tre del torneo Estrella Burgos per 4-6, 6-3, 6-3.\n2015 \u2013 ATP Challenger Tour Finals.\nDopo due eliminazioni al primo turno a Doha e Auckland, ottiene la prima vittoria agli Australian Open dove supera per la prima volta in carriera un turno grazie al successo su Dolgopolov, numero 23 del mondo, per 6-4, 6-3, 6-2; nel turno successivo viene per\u00f2 estromesso dal torneo dal canadese Pospisil in quattro set, dopo aver vinto al tie-break il primo. \nSi spinge fino ai quarti a Quito, superando Menendez-Maceiras e Falla prima di arrendersi a Verdasco con un pesante 6-1, 6-2. A San Paolo viene eliminato al primo turno in singolare, ma raggiunge la seconda finale della sua carriera in doppio in un torneo del circuito maggiore, in coppia con l'argentino Schwartzman; torna alla vittoria a Buenos Aires dove supera al debutto Bellucci in tre set, ma perde nel secondo turno con il tennista di casa Delbonis (6-4, 6-2 i parziali). Eliminato al primo turno di Miami da Kli\u017ean, vola in Messico per difendere il titolo di San Luis Potos\u00ed, ma viene fermato in semifinale dall'irlandese McGee. \nPerde al primo turno sia a Barcellona che a Roma, dove viene battuto da Pablo Cuevas per 6-3, 6-2. Conquista il primo titolo della stagione al Challenger turco di Eski\u015feir superando in finale lo spagnolo Cervantes con due tie-break. Perde al primo turno sia al Roland Garros, dove viene battuto da M\u00fcller dopo cinque combattuti set, che a Wimbledon, sconfitto da Vesel\u00fd. Torna a superare un turno in un torneo del circuito maggiore a Umago, dove batte in tre set Matteo Trevisan prima di perdere con Kohlschreiber. Dopo un'altra negativa apparizione nel 250 di Gstaad (eliminazione da parte di Giraldo) \u00e8 di nuovo in un challenger che Lorenzi torna al successo: ad inizio agosto infatti vince a Cortina d'Ampezzo, battendo in finale M\u00e1ximo Gonz\u00e1lez per 6-3, 7-5, e conquistando anche il titolo di doppio in coppia con Matteo Viola. \u00c8 di nuovo il ceco Vesel\u00fd a sbarrargli la strada nell'ultimo Slam di stagione, battendolo agli US Open con un triplo 6-4.\nIn settembre torna a giocare per la nazionale italiana di Davis battendo, nell'ultimo (e ininfluente) match di spareggio contro la Russia, Krav\u010duk. A Metz batte al primo turno Darcis, poi viene eliminato di nuovo da Kohlschreiber 6-3, 6-3. \u00c8 il preludio al periodo migliore dell'anno: a ottobre infatti conquista due titoli challenger consecutivi in Colombia. A Pereira batte in finale e in rimonta il tennista di casa Gonz\u00e1lez per 4-6, 6-3, 6-4 e a Medell\u00edn supera il cileno Gonzalo Lama che si ritira durante il secondo set della finale. Sempre in Colombia raggiunge la quinta finale della stagione, perdendo a Bogot\u00e0 al cospetto del colombiano Eduardo Struvay per 3-6, 6-4, 4-6. \nChiude la stagione disputando le ATP Challenger Tour Finals a San Paolo del Brasile: nel Round Robin conquista una vittoria contro Dustov, ma subisce due sconfitte contro gli spagnoli Cervantes (che poi si aggiudicher\u00e0 il trofeo) e Mu\u00f1oz-De la Nava, non riuscendo ad accedere alle semifinali.\n2016 \u2013 Il primo titolo ATP in singolare e numero 1 italiano.\nInizia la stagione a Doha da numero 68 del mondo, dove perde al primo turno con And\u00fajar in tre set. La settimana successiva conquista il suo diciassettesimo trofeo Challenger a Canberra superando in finale il croato Dodig per 6-2, 6-4. Al primo turno degli Australian Open incontra invece Dimitrov, dal quale viene superato in tre set. Si sposta quindi in sudamerica esordendo sulla terra rossa al Challenger di Bucaramanga, in Colombia: raggiunge per la seconda volta la finale del torneo (come nel 2014) ma viene di nuovo sconfitto all'atto conclusivo, stavolta dall'austriaco Gerald Melzer per 6-3, 6-1. Conquista i primi successi nel circuito maggiore a Quito dove, da testa di serie numero sei, si spinge fino alle semifinali, battendo nei quarti il numero venti del mondo Tomi\u0107 per perdere poi contro il brasiliano Bellucci in tre set. A Buenos Aires trova di nuovo And\u00fajar e poi Schwartzman e supera entrambi in tre set, prima di incontrare nei quarti il numero 5 del mondo Nadal, che lo supera per 7-63 6-2. Nel torneo argentino Lorenzi raggiunge la finale di doppio (la terza in carriera nel circuito ATP) in coppia con I\u00f1igo Cervantes; il trofeo viene per\u00f2 vinto dalla coppia colombiana Farah - Cabal che si impone in finale per 6-3, 6-0.\nDopo questo torneo Lorenzi tocca di nuovo la posizione numero 50 nella classifica mondiale, quasi tre anni dopo essere arrivato cos\u00ec in alto per la prima volta (marzo 2013). Il primo 500 della stagione, quello di Rio, lo vede affrontare il derby con Marco Cecchinato, dal quale esce vincitore in tre set, prima di perdere nettamente al secondo turno con Delbonis. Subito eliminato al primo turno del torneo di San Paolo, \u00e8 tra i protagonisti della fortunata sfida Davis di Pesaro contro la Svizzera: batte infatti Marco Chiudinelli nella prima giornata contribuendo poi al 5-0 finale la nazionale italiana ai quarti di finale anche con il successo, a risultato acquisito, su Antoine Bellier. Archiviato con una sconfitta al debutto il 250 di Houston, Lorenzi vola a Monte Carlo per il secondo derby di stagione: avversario del primo turno \u00e8 infatti il numero uno italiano Fognini che Lorenzi supera per la prima volta in carriera per 2-6, 6-0, 6-1; al secondo turno perde per\u00f2 in due set con il numero 16 del mondo Monfils.\nSi spinge di nuovo fino ai quarti a Bucarest, eliminando ancora Schwartzman e poi il giapponese Taro Daniel prima di cedere a Pouille in tre set. All'Estoril supera al primo turno lo svedese Ymer, ma perde al secondo contro Mayer. Sconfitto all'esordio degli Internazionali d'Italia da Bautista Agut, torna a giocare un challenger a Mestre, arrivando alla semifinale. Partecipa per la sesta volta agli Open di Francia e, per la sesta volta, viene eliminato al debutto, stavolta per opera di Berlocq. Vista la prematura eliminazione, si iscrive al challenger di Caltanissetta e conquista il diciottesimo titolo di categoria, superando, tra gli altri, Giannessi in semifinale e Donati in finale.\nNei tre tornei sull'erba a cui prende parte non riesce a conquistare nessun successo; se a Nottingham esce al secondo turno grazie al bye ottenuto come testa di serie, ad Halle e Wimbledon viene eliminato al primo turno. A luglio viene confermato titolare di Davis giocando il doppio con Fognini nel quarto di finale contro l'Argentina: il duo italiano viene per\u00f2 sconfitto dalla coppia Del Porto - Pella in cinque combattuti set.\nIl 23 luglio 2016 Lorenzi diventa il pi\u00f9 anziano giocatore ad aggiudicarsi per la prima volta in carriera un torneo del circuito ATP. Sulla terra rossa di Kitzb\u00fchel, dopo aver superato Roberto Carball\u00e9s Baena, Jan-Lennard Struff e Gerald Melzer, sconfigge in finale Nikoloz Basilashvili con il punteggio di 6-3, 6-4. Diventa cos\u00ec il 22\u00ba giocatore italiano ad aggiudicarsi un trofeo del circuito maggiore. In virt\u00f9 di questo risultato raggiunge anche la 41\u00aa posizione del ranking ATP. Il 1\u00ba agosto migliora ulteriormente la sua classifica, salendo al 40\u00ba posto, diventando per la prima volta il nuovo n\u00b0 1 italiano scavalcando Fabio Fognini.\nPaolo disputa gli Internazionali di Tennis del Friuli Venezia Giulia come prima testa di serie grazie a una Wild card, seppur con qualche difficolt\u00e0, supera i primi turni sconfiggendo Walter Trusendi 6-4, 3-6, 6-1, Edoardo Eremin 4-6, 6-1, 6-1, per aggiudicarsi poi la rivincita nei confronti di Filip Krajinovi\u0107, stavolta battuto 6-2, 4-6, 6-1. La sua corsa termina per\u00f2 in semifinale dove viene battuto dallo spagnolo Daniel Gimeno-Traver 6-3, 3-6, 7-64.\nAgli Us Open di New York raggiunge per la prima volta in carriera il terzo turno in uno Slam: dopo aver battuto in tre set l'argentino Carlos Berlocq, supera in una maratona di 4 ore e 54 minuti, la testa di serie numero 30 Gilles Simon: 3-6, 6-2, 6-2, 61-7, 7-63 il risultato finale. Successivamente viene eliminato dalla seconda forza del torneo e del ranking mondiale, lo scozzese Andy Murray, vincitore per 7-64, 5-7, 6-2, 6-3.\nIn seguito partecipa al torneo di San Pietroburgo, dove raggiunge i quarti di finale per la quinta volta in stagione nel circuito maggiore, dopo aver superato Mi\u0161a Zverev 3-6, 7-66, 6-0, Alexandre Sidorenko 7-66, 6-4, prima di arrendersi al numero 9 del mondo il ceco Tom\u00e1\u0161 Berdych 6-3, 6-4. Lorenzi parte poi per la tourn\u00e9e asiatica; a Chengdu sconfigge al primo turno John Millman, ma poi perde da Schwartzman; nell'ATP 500 di Pechino viene sconfitto all'esordio dal numero 4 del mondo lo spagnolo Rafael Nadal. Poi prende parte al Master 1000 cinese, lo Shanghai Rolex Masters, superando il primo turno in rimonta lo spagnolo Garc\u00eda L\u00f3pez con il punteggio di 5-7, 7-62, 6-3, per poi perdere al secondo turno contro il numero 6 del mondo il canadese Milos Raonic per 6-2, 6-4.\nTornato in Europa \u00e8 presente alla Kremlin Cup, dove affronta due derby: prima supera il faentino Federico Gaio, grazie ad un duplice 6-4, poi contro Fabio Fognini, dal quale perde invece in tre set. Lorenzi partecipa per la prima volta in carriera a Basilea, allo Swiss Indoors, batte in due set 6-4, 7-64 il francese Nicolas Mahut, prima di cedere al numero 5 del mondo il giapponese Kei Nishikori 7-63, 6-2. Nel torneo di Parigi-Bercy ultimo Master 1000 dell'anno, sconfigge il tennista di casa Beno\u00eet Paire, ma poi viene eliminato da Pablo Cuevas. Chiude la stagione al quarantesimo posto del ranking mondiale, mantenendo il primo posto tra i tennisti italiani.\n2017 \u2013 Ottavi agli US Open e best ranking.\nInizia l'anno a Doha, dove viene eliminato al primo turno da Almagro in tre set. Nel torneo di Sydney, vince il primo turno dopo una dura battaglia contro Floriar Mayer con il punteggio 7-64, 4-6, 7-65, ma viene poi sconfitto dal campione in carica Viktor Troicki 6-3, 6-4. Agli Australian Open, supera il primo turno contro l'australiano Duckworth per 6-4, 7-64, 6-74, 6-4, al secondo turno si trova di fronte di nuovo Troicki che lo sconfigge ancora al termine di un incontro durato 3 ore e 52 minuti in cinque set molto lottati: 6-3, 1-6, 7-63, 3-6, 6-3 il risultato finale. In Coppa Davis, nella trasferta sudamericana contro l'Argentina, vince l'incontro contro Pella con il punteggio di 6-3, 6-3, 6-3 regalando all'Italia il primo punto di una sfida poi vinta dagli azzurri, che accedono cos\u00ec ai quarti di finale.\nIn seguito partecipa al torneo dell'Ecuador Open, accreditato dalla teste di serie numero 3 che gli vale un bye al primo turno; nel secondo, affronta l'australiano Matthew Ebden 6-4, 6-4, ai quarti di finale si scontra con lo statunitense Rajeev Ram battendolo 6-3, 6-4 e in semifinale gioca contro la testa di serie numero 2 del torneo, ovvero lo spagnolo Albert Ramos Vi\u00f1olas, costringendolo alla resa per 6-1, 6-4. In finale \u00e8, invece, costretto a cedere, dopo un match molto combattuto ed equilibrato durato 2 ore e 36 minuti, a V\u00edctor Estrella Burgos campione in carica con il risultato finale di 62-7, 7-5, 7-66. Per Lorenzi si tratta della terza finale ATP raggiunta durante la sua carriera. Nei tornei successivi di Buenos Aires e Rio esce al primo turno. Torna a vincere un match ad Acapulco contro Lu, e poi perde in maniera netta da Nadal.\nPartecipa al primo Master 1000 di Indian Wells, supera il primo turno battendo Robin Haase 6-4, 6-3, ma cede al turno successivo contro lo svizzero numero 3 del mondo Stan Wawrinka, che prevale 6-3, 6-4. A Miami usufruisce di un bye al primo turno in quanto testa di serie numero 32, al secondo turno esce di scena, sconfitto da Mannarino in tre set. Prende parte alla trasferta di Coppa Davis contro il Belgio valevole per un posto in semifinale, perdendo in quattro set il singolare con Steve Darcis e in tre set quello con David Goffin. Alla fine la squadra belga prevale per 3 punti a 2. Al Grand Prix Hassan II di Marrakech raggiunge i quarti di finale battendo lo spagnolo Guillermo Garc\u00eda L\u00f3pez 7-64, 7-5, e il marchigiano Gianluigi Quinzi 7-65, 2-6, 6-4, ma poi dopo un match molto equilibrato cede a Ji\u0159\u00ed Vesel\u00fd 3-6, 6-3, 7-6(5). Al Master 1000 di Monte Carlo supera Marcel Granollers 6-2, 6-4, prima di essere eliminato con il medesimo punteggio dal francese Lucas Pouille, testa di serie numero 11. Partecipa alla prima edizione del Gazprom Hungarian Open di Budapest, dove batte in successione Michail Kuku\u0161kin 6-4, 7-5, Serhij Stachovs'kyj 6-4, 3-6, 6-3, Andrej Kuznecov 6-4, 6-4, ma la sua corsa si ferma in semifinale sconfitto nuovamente da Lucas Pouille, numero uno del torneo in due set 6-2, 7-5.\nIl 15 maggio raggiunge la sua migliore classifica in carriera salendo al n\u00b0 33.\nAlla vigilia degli Internazionali d'Italia Lorenzi \u00e8 costretto ad annunciare il proprio forfait a causa di problemi fisici. Torna in campo a Ginevra ma viene sconfitto al primo turo da Kevin Anderson in due set. Al Roland Garros riesce a vincere il suo primo incontro in carriera, superando Ri\u010dardas Berankis col punteggio di 6-0, 6-2, 6-4, per poi cedere al secondo turno contro John Isner 3-6, 63-7, 62-7. In doppio raggiunge inoltre i quarti di finale in coppia con Rog\u00e9rio Dutra da Silva.\nDopo l'esperienza al Roland Garros partecipa al torneo italiano challenger di Caltanissetta di cui era il detentore. Al primo turno si impone per 7-5, 6-4 sul tennista Marcelo Ar\u00e9valo, al secondo supera Laslo \u0110ere 66-7, 6-3, 6-2, nei quarti Guido Andreozzi 6-2, 3-6, 6-4 e in semifinale Radu Albot con un doppio 6-4. Raggiunge quindi la seconda finale consecutiva, dove batte Alessandro Giannessi per 6-4, 6-2. La settimana successiva ad Halle viene sconfitto al primo turno 6-3, 6-2 da Alexander Zverev. Non va meglio ad Adalia, dove viene sorpreso all'esordio da Radu Albot 6-3, 6-4.\nA Wimbledon, supera per la prima volta in carriera il primo turno, battendo 7-63, 4-6, 7-68, 7-5 Horacio Zeballos. Al secondo turno viene sorpreso da Jared Donaldson per 4-6, 60-7, 7-60, 2-6. Torna in campo a Umago, dove dopo aver superato Alja\u017e Bedene, Ji\u0159\u00ed Vesel\u00fd e Alessandro Giannessi raggiunge la sua quarta finale in carriera, dove viene sorpreso da Andrej Rubl\u00ebv col punteggio di 6-4, 6-2. La settimana seguente a Gstaad batte Marco Chiudinelli al primo turno, ma viene poi sconfitto da Ernests Gulbis al secondo. A Kitzb\u00fchel, dove difendeva il titolo, viene sorpreso all'esordio, al secondo turno, da Jo\u00e3o Sousa.\nApre la stagione sul veloce americano a Montreal superando il giovane emergente Tiafoe per perdere al secondo turno contro Kyrgios; esce poi al primo turno a Cincinnati, dove viene superato con un doppio 6-3 da Carre\u00f1o Busta. A Wiston-Salem, da testa di serie numero sette, dopo il bye del primo turno, batte il brasiliano Monteiro in tre set ma perde agli ottavi con la wild card Fritz, cedendo in entrambi i set al tie break.\nAgli Us Open batte al primo turno il portoghese Jo\u00e3o Sousa in 4 set, per poi sconfiggere Gilles M\u00fcller al secondo turno. Nel terzo turno incontra il connazionale Thomas Fabbiano, che sconfigge abilmente in tre set. Viene eliminato al quarto turno, pi\u00f9 anziano giocatore ad esordire in un quarto turno di uno slam, da Kevin Anderson in 4 set dopo 2 ore e 57 minuti di gioco.\n2018 \u2013 L'uscita dalla Top 100, due titoli Challenger.\nInizia la stagione a Doha, dove perde al primo turno in tre set da Ga\u00ebl Monfils, che poi si aggiudicher\u00e0 il torneo. Gioca successivamente il torneo di Sydney, dove batte Jordan Thompson e Albert Ramos Vi\u00f1olas, prima di essere eliminato ai quarti di finale da Daniil Medvedev, che sar\u00e0 poi il vincitore del torneo.\nAgli Australian Open esce al primo turno dopo essere stato in vantaggio per due set a zero contro D\u017eumhur, testa di serie n. 28 del seeding, con il punteggio di 3-6 2-6 7-6 6-2 6-4. A Quito, dove \u00e8 accreditato della testa di serie numero 4 e dove difendeva la finale dell'anno precedente, gode di un bye al primo turno ma nel secondo viene battuto da Carball\u00e9s Baena in due set; la precoce eliminazione porta Lorenzi ad uscire dalle prime cinquanta posizioni del ranking per la prima volta dal giugno 2016. \nAnnullate le previste partecipazioni a Buenos Aires, Rio, Dubai, Indian Wells e Miami a causa del persistere di un problema al piede, Lorenzi rientra in campo al Challenger di San Luis Potos\u00ed, torneo in cui in carriera ha conquistato quattro finali con una vittoria nel 2014, nel tentativo di guadagnare punti utili a disputare al meglio la stagione sulla terra rossa. Ampiamente accreditato del numero uno del tabellone in quanto unico partecipante tra i primi cento del mondo, subisce una cocente sconfitta per 7-62,1-6, 6-3 al debutto contro lo statunitense Austin Krajicek.\nNonostante la convocazione, non disputa nessun incontro nei quarti di Davis di Genova contro la Francia ma il digiuno di vittorie continua ad allungarsi con le sconfitte al primo turno contro Mi\u0161a Zverev a Marrakech, contro Pierre-Hugues Herbert a Montecarlo e contro Nikoloz Basila\u0161vili a Budapest. A Istanbul arriva ai quarti, dove viene battuto da Laslo \u0110ere per 7-6, 5-7, 6-7. Anche al Madrid Masters esce al primo turno battuto in due set da Fernando Verdasco. Per il dolore al piede salta i tornei successivi, tra cui Roma, e si ripresenta al Roland Garros perdendo nettamente al primo turno da Anderson. Dopo l'ennesima uscita stagionale al primo turno al Challenger Citt\u00e0 di Caltanissetta, che l'aveva visto vincitore nelle ultime due edizioni, perde la finale del nuovo Challenger dell'Aquila contro Facundo Bagnis.\nIn luglio supera Laslo \u0110ere al primo turno a Wimbledon e perde in 4 set al secondo contro Ga\u00ebl Monfils. Subito dopo esce al primo turno al torneo di Umago, perde quindi i punti guadagnati con la finale dell'anno precedente ed esce dalla top 100, prima volta dall'aprile 2014. Vi rientra due settimane dopo vincendo la prima edizione del Challenger di Sopot, battendo in finale Daniel Gimeno Traver per 7\u20136, 6\u20137, 6\u20133. Sempre ad agosto si impone anche nel Challenger di Cordenons vincendo la finale contro l'ungherese Valkusz. Riesce cos\u00ec ad entrare nel tabellone degli US Open dove al primo turno elimina in quattro set Kyle Edmund ma viene eliminato al secondo turno da Guido Pella che lo batte per 7-5, 6-0, 6-2. Si tratta dell'ultimo incontro nel circuito maggiore di una stagione che prosegue solo sui campi del circuito Challenger senza risultati di particolare rilievo. Un andamento che porta Lorenzi a chiudere la stagione oltre la centesima stagione per la prima volta dal 2013.\n2019 \u2013 Terzo turno agli US Open.\nLa nuova stagione si apre con le qualificazioni di Doha dove, pur battuto nel secondo turno di qualificazione da Berankis, viene ripescato e torna a giocare in un torneo ATP contro Fernando Verdasco dal quale viene per\u00f2 battuto in due partite. Anche agli Australian Open arriva fino all'ultimo turno delle qualificazioni, ma, di nuovo, viene sconfitto, stavolta da Daniel Evans: per Lorenzi si tratta della prima assenza in un torneo Slam dagli Australian Open del 2014. Battuto all'esordio, al secondo turno del ricco Challenger di Newport Beach, accede, ancora come \"lucky loser\", al tabellone della prima edizione del torneo di Cordoba, dove era stato superato da Giannessi in tre combattuti set nell'ultimo turno di qualificazione. Ma il match inaugurale del torneo, contro Pella, si risolve a favore dell'argentino per 6-1, 6-3.\nLa prima vittoria in stagione giunge nell'ATP 250 di New York, dove al primo turno supera in tre set la testa di serie n\u00ba 8 Tennys Sandgren. Negli ottavi sconfigge sempre in tre partite Ryan Harrison, prima di arrendersi nel set decisivo al qualificato statunitense Brayden Schnur. Nel 250 di Delray Beach esce agli ottavi di finale contro la testa di serie n\u00ba 4 Steve Johnson, dopo aver superato al primo turno il qualificato Tim Smyczek. Dopo tre sconfitte consecutive al primo turno, tra cui quella di Wimbledon per mano di Daniil Medvedev, torna al successo al primo turno del 250 di Umago, a spese del qualificato tedesco Peter Torebko, per poi inchinarsi in tre set alla testa di serie n\u00ba 3 Laslo \u0110ere. Nel 250 di Gstaad si ferma all'esordio, sconfitto da Roberto Carball\u00e9s Baena, testa di serie n\u00ba 6.\nA Flushing Meadows prende parte al torneo di qualificazioni dove, dopo aver superato i primi due turni a spese dello spagnolo Enrique L\u00f3pez P\u00e9rez e del francese Enzo Couacaud viene eliminato da Ji\u0159\u00ed Vesel\u00fd al tie-break del set decisivo. Grazie al forfait di Kevin Anderson, viene ripescato come \"lucky loser\" ed entra nel tabellone principale. All'esordio rimonta uno svantaggio di due set per eliminare il sedicenne statunitense Zachary Svajda, in tabellone grazie a una wild card. Al secondo turno si impone, sempre in cinque partite, su Miomir Kecmanovi\u0107 dopo 4 ore e 47 minuti. Viene sconfitto al terzo turno da Stan Wawrinka, dopo tre set combattuti e conclusi col punteggio di 6-4, 7-6, 7-6.\n2020.\nSi arrende all'esordio nel Bangkok Challenger per mano di Sasikumar Mukund. Nelle qualificazioni degli Australian Open supera Adri\u00e1n Men\u00e9ndez Maceiras per poi arrendersi in tre set a Luk\u00e1\u0161 Rosol. Perde al primo turno del Maharashtra Open contro il futuro finalista Jahor Herasima\u016d. Supera le qualificazioni dell'ATP 250 di New York (New York Open) sconfiggendo in due set Guillermo Garc\u00eda L\u00f3pez e Noah Rubin, nel tabellone principale supera nettamente Danilo Petrovi\u0107, per poi perdere contro Miomir Kecmanovi\u0107 6-3 6-3. Esce al primo turno degli ATP 250 di Delray Beach e Santiago del Cile. Nel Monterrey Open supera all'esordio James Ward e poi si arrende in tre parziali a Ulises Blanch. Agli Us Open viene sconfitto da Brandon Nakashima al primo turno con il punteggio di 6-3 6-2 7-6.\nAl Roland Garros, spostato a settembre a causa della pandemia di COVID-19, perde al primo turno di qualificazioni contro Botic van de Zandschulp 7-6 6-3.\n2021 \u2013 Il ritiro.\nAgli Australian Open viene sconfitto al primo turno di qualificazioni dalla wild card John-Patrick Smith con il punteggio di 7-5 6-1. A marzo disputa il Miami Open, il primo Masters 1000 dell'anno dopo la posticipazione di Indian Wells. Partendo dalle qualificazioni, supera Jo\u00e3o Menezes in rimonta, poi elimina Jason Jung 6-4 6-4, qualificandosi per il tabellone principale ma viene sconfitto al primo turno da Ernesto Escobedo in due set.\nAd aprile raggiunge la finale in doppio al Challenger di Roma I con il peruviano Juan Pablo Varillas, perdendo da Sadio Doumbia e Fabien Reboul in due set combattuti.\nDopo aver perso al primo turno di qualificazioni anche al Roland Garros e a Wimbledon e aver avuto in bilancio negativo di vittore-sconfitte nei Challenger senza risultati notevoli il trentanovenne Lorenzi annuncia l'intenzione di ritirarsi dopo gli US Open. Nello Slam di New York batte al primo turno delle qualificazioni il portoghese Jo\u00e3o Sousa 7-6, 1-6, 7-5 al termine di una partita lunga e lottata. Chiude la carriera al termine di una sconfitta contro Maxime Janvier nel match successivo con il punteggio di 6-4, 6-3.\nVita privata.\nIl 17 dicembre 2016 ha sposato a Siena Elisa Braccini.\n\u00c8 un appassionato di basket e calcio e tifa rispettivamente la Mens Sana Basket 1871 e la Fiorentina."}
{"id": "2491073", "revid": "117604688", "url": "https://it.wikipedia.org/wiki?curid=2491073", "title": "Kafka sulla spiaggia", "text": " \u00e8 un romanzo di Haruki Murakami.\nLa prima edizione originale \u00e8 stata pubblicata nel 2002. La traduzione italiana, di Giorgio Amitrano, \u00e8 stata pubblicata da Einaudi nel 2008. Lo stile del romanzo \u00e8 riconducibile al genere del realismo magico.\nTrama.\nIl romanzo vede l'intrecciarsi di due storie parallele. La narrazione \u00e8 alterna, parlando di ciascuna storia a capitoli alterni.\nI capitoli dispari raccontano la storia di Tamura Kafka, un ragazzo quindicenne. Abbandonato dalla madre e dalla sorella all'et\u00e0 di quattro anni, decide di scappare di casa il giorno del suo compleanno; fugge da una profezia di tipo edipico, pronunciatagli dal padre: \"ucciderai tuo padre e giacerai con tua madre e tua sorella\". Tamura ha un alter ego, il ragazzo chiamato \"Corvo\" (un altro riferimento a Franz Kafka e al termine \"taccola\", un uccello appartenente alla famiglia dei corvidi, che in ceco si scrive \"kavka\"), il quale comunica spesso con lui telepaticamente. Per scappare, Tamura prende un autobus. A fianco a lui si siede una signorina, Sakura, che cerca di fare conoscenza con lui.\nSuccessivamente, durante una sosta, lei gli lascia il suo numero, da usare in caso di bisogno. Kafka nella sua fuga si dirige verso lo Shikoku, e, incerto sul dove andare, passa le giornate in una biblioteca privata di Takamatsu, la biblioteca K\u014dmura, dove conosce il bibliotecario factotum \u014cshima, un personaggio che, nonostante le apparenze, si riveler\u00e0 essere fisicamente una donna. Tamura alloggia in un albergo, e una sera, dopo essere andato a cenare, perde coscienza. Si risveglia in un posto ignoto 4 ore dopo, con delle macchie di sangue sulla t-shirt. Istintivamente chiama Sakura, la ragazza incontrata in autobus il primo giorno che era scappato di casa. Nonostante sia notte fonda, lei lo accoglie a casa sua, e tra i due c'\u00e8 un momento di intimit\u00e0. La mattina dopo Tamura si sveglia trovandosi da solo a casa, e decide di andarsene per non essere di peso a Sakura.\nCos\u00ec va in biblioteca e racconta la sua storia ad \u014cshima, che propone di dargli ospitalit\u00e0 e un piccolo salario in cambio di aiuto nella biblioteca. La coordinatrice della biblioteca \u00e8 la signora Saeki, una donna non pi\u00f9 giovane ma molto attraente, dal passato alquanto misterioso: da giovanissima era stata una cantautrice famosa grazie a una sola canzone da lei composta, dal titolo \"Kafka sulla spiaggia\" (da cui poi il nome del romanzo), ma poi scomparve dalle scene e si ritir\u00f2 a vita privata. La canzone era dedicata al suo ragazzo, ucciso perch\u00e9 scambiato per un'altra persona, considerato la sua anima gemella. Tamura se ne innamora e crede di vedere in lei la propria madre. Una sera vede un fantasma entrare nella stanza dove dorme (precedentemente occupata dal ragazzo della signora Saeki), e riconosce la signora Saeki della sua et\u00e0. Il fantasma fissa il quadro appeso al muro, raffigurante il suo ragazzo sulla spiaggia, e poi se ne va. Ogni notte questo evento si ripete, e Tamura si innamora, inconsapevole se del fantasma quindicenne o della vera signora Saeki. Una notte la signora Saeki torna in biblioteca, entra nella stanza di Tamura, come il fantasma prima di lei, e ha con lui un rapporto d'amore. Quando entrava in quella stanza, lei tornava metaforicamente quindicenne e trattava Tamura come fosse il suo ragazzo. Ricercato dalla polizia perch\u00e9 sospettato dell'omicidio del padre, Tamura si mette in viaggio con \u014cshima verso la baita del fratello, situata in una foresta fitta e misteriosa.\nLa notte stessa Tamura, in un sogno tra il surreale e la realt\u00e0, si ritrova nell'appartamento di Sakura. Ha con lei un rapporto d'amore, contro il suo volere e contro l'opinione del ragazzo chiamato \"Corvo\". In questo modo infrange la profezia, avendo ucciso il padre e avendo avuto un rapporto sessuale sia con la madre che con la sorella. Il giorno dopo decide di avventurarsi nella foresta. Arrivato a un certo punto, lascia il suo equipaggiamento e trova due soldati, ritenuti dispersi anni prima durante una spedizione, che sorvegliano l'\"entrata\". Decide di passare e dopo diverse ore di cammino arriva in un villaggio situato in una vallata. Gli viene assegnata una casa e l\u00ec trova la signora Saeki quindicenne che sbriga le faccende di casa per lui. Il giorno successivo, dopo l'arrivo della signora Saeki quindicenne, entra in casa la vera signora Saeki, che lo invita a uscire immediatamente dalla citt\u00e0 tramite l'\"entrata\" dalla quale \u00e8 entrato, prima che sia troppo tardi. Titubante, esegue i suoi ordini. Appena uscito dall'\"entrata\", si dirige verso la baita di \u014cshima. Successivamente lo viene a prendere Sada, il fratello di \u014cshima, e i due tornano alla biblioteca. Tamura decide che la cosa migliore per lui \u00e8 tornare a Tokyo e proseguire gli studi. Non prima, per\u00f2, di aver preso il quadro raffigurante \"\"Kafka sulla spiaggia\", lasciatogli nel testamento dalla signora Saeki. Prende il primo autobus per Tokyo, e, in una giornata piovosa, si addormenta.\nI capitoli pari raccontano la storia di Nakata, un vecchietto rimasto un po' stupido a seguito di un misterioso incidente avuto da bambino: durante una gita di montagna con la scuola nel novembre del 1944, tutti i bambini erano caduti per alcuni minuti in una misteriosa trance; solo Nakata non si era svegliato che due settimane dopo. Successivamente si scopre che la maestra che aveva portato la scolaresca in montagna aveva picchiato Nakata, e lei si ritiene colpevole della sua disabilit\u00e0. Questo incidente gli ha portato come conseguenza l'incapacit\u00e0 di leggere e scrivere, anche se nel corso della storia si verr\u00e0 a conoscenza di svariate capacit\u00e0 paranormali di Nakata, come quella di parlare con i gatti e far piovere animali dal cielo. Un giorno, dopo che gli \u00e8 affidato il compito di cercare la gatta Goma, si imbatte in uno strano personaggio di nome Johnnie Walker, che rapisce i gatti per ucciderli e rubare la loro anima: questi chiede a Nakata di ucciderlo, e in cambio lui la smetter\u00e0 di torturare i gatti. Nakata, pur mantenendo la sua innocenza, lo uccide.\nSuccessivamente si viene a scoprire che Johnnie Walker \u00e8 un famoso scultore giapponese, nonch\u00e9 padre di Tamura Kafka. Nakata si consegna subito alla polizia, ma il giovane poliziotto di turno non gli crede. Nakata decide cos\u00ec di andare via dal suo luogo natio, Nakano, andando verso posti a lui sconosciuti, accompagnato dal giovane camionista Hoshino. Nakata non si allontana da Nakano per sfuggire alla polizia, ma perch\u00e9 sente di avere un compito da svolgere: cos\u00ec si ritrova a viaggiare verso lo Shikoku, in cerca di una misteriosa \"pietra dell'entrata\"\". Hoshino, grazie all'aiuto del Colonnello Sanders, trova la pietra in un vecchio santuario abbandonato, e la porta all'hotel dove pernottava con Nakata. La sera successiva, mentre Nakata dorme, Hoshino va in giro per la citt\u00e0. Si ritrova in un piccolo bar, e prende un caff\u00e8, che risulta essere \"buonissimo\". Nel bar si sente in sottofondo il Trio dell'Arciduca, di Beethoven, e cos\u00ec Hoshino inizia a chiacchierare con il barista, appassionandosi di musica classica, da lui sempre odiata.\nDa quel giorno Hoshino cambia completamente visione della sua vita, ritenendosi un \"\"essere vuoto\". I due prendono a noleggio una Mazda Familia per cercare \"qualcosa che sa di cercare solo quando lo trover\u00e0\"\". Per due giorni girano per le vie della citt\u00e0, finch\u00e9 per colpa di un errore di guida Hoshino si perde. Arrivano casualmente alla biblioteca K\u014dmura, e Nakata rivela ch\u00e8 \u00e8 quello il luogo cercato. Aspettano il giorno dopo, marted\u00ec, per assistere alla visita guidata tenuta dalla signora Saeki. Quando Nakata la vede, sente un impellente bisogno di parlarle. I due parlano della \"pietra dell'entrata\", e del fatto che Nakata l'abbia aperta. Saeki rivela che a suo tempo aveva fatto la stessa cosa. Allora consegna dei fogli a Nakata, nei quali la signora Saeki ha scritto tutti gli avvenimenti della sua vita dalla morte del ragazzo, e gli chiede di disfarsene bruciandoli. I due si trovano in sintonia, come se si conoscessero da moltissimi anni; Nakata le prende la mano, e tutti i particolari malvagi nei ricordi scompaiono, lasciandoli innocui e candidi. Allora Saeki chiede a Nakata di andarsene, e si immerge completamente in essi. Quando \u014cshima entra nella stanza per assicurarsi che lei stia bene, la trova con la testa poggiata sulla scrivania, morta. Nakata e Hoshino tornano a casa, ma prima di chiudere la \"pietra dell'entrata\" Nakata non riesce a resistere al sonno e si mette a dormire nel futon.\nLa mattina dopo Hoshino cerca di svegliarlo e lo trova morto. L'incarico di chiudere l'entrata passa a lui come fosse un'eredit\u00e0, ma prima di chiuderla deve aspettare un segnale. Il giorno dopo compare Toro, un gatto nero, e i due parlano in \"una lingua comune\". Toro gli dice che verso la sera un essere, del quale non conosce n\u00e9 forma n\u00e9 dimensione, si diriger\u00e0 verso l'\"entrata\". Il compito di Hoshino \u00e8 di ucciderlo a tutti i costi. Durante la notte, sente dei rumori nella stanza nella quale si trova Nakata, morto. Hoshino si fa coraggio e decide di entrare, armato di un coltello da cucina e un martello, e vede un essere bianco, sottile e lungo uscire dalla bocca di Nakata. Allora Hoshino cerca di ucciderlo, inutilmente, perch\u00e9 l'essere si rigenera. Avanza inesorabilmente e lentamente verso la pietra dell'entrata, e Hoshino capisce che l'unico modo per impedire all'essere di raggiungere l'\"entrata\" \u00e8 chiuderla. Concentra tutte le sue forze e riesce finalmente a ribaltare la pietra, chiudendo l'\"entrata\". Prende il coltello e fa a pezzi l'essere simile al serpente, assicurandosi che sia morto. Lo chiude in un sacco della spazzatura, e il giorno dopo lo brucia in un fal\u00f2.\nAnche se Tamura e Nakata non si incontrano mai, le loro vicende sono legate in maniera complessa da eventi fantastici e misteriose coincidenze basate sul tema della memoria e dei ricordi; i due si rivelano poi essere la stessa persona. Ci\u00f2 si evince da diversi episodi: per esempio, la sera dell'omicidio di Johnnie Walker Tamura ha un vuoto di memoria di quattro ore e si risveglia sporco di macchie di sangue. Parallelamente, Nakata uccide lo scultore giapponese con un coltello da cucina. Come diceva la profezia lanciata da lui a Tamura, \"\"ucciderai tuo padre e giacerai con tua madre e tua sorella\".\"\nTematiche.\n\"Kafka sulla spiaggia\" dimostra una miscela tipica di Murakami di cultura popolare, realismo magico, suspense, umorismo, una trama coinvolgente mista a una sessualit\u00e0 potente ed espressiva. Presenta inoltre una maggiore enfasi sulle tradizioni religiose giapponesi, in particolare lo shintoismo. Il potere e la bellezza della musica come mezzo comunicativo sono uno dei temi centrali del romanzo \u2014 il titolo stesso deriva da una canzone che Tamura Kafka ha ascoltato su un disco in biblioteca. La musica di Beethoven, in particolare il Trio dell'Arciduca, \u00e8 usata molte volte come metafora.\nIl filosofo Hegel ha un'influenza sul racconto e viene anche citato direttamente. La dialettica hegeliana (tesi, antitesi e sintesi) ha un ruolo fondamentale nel romanzo.\nCritica.\nIl romanzo ha ricevuto l'approvazione del 79% dal sito iDreamBooks, basato su 31 recensioni. Il New York Times lo ha messo nella classifica dei 10 migliori libri del 2005."}
{"id": "2491074", "revid": "287204", "url": "https://it.wikipedia.org/wiki?curid=2491074", "title": "Grand Prix Hassan II 2005", "text": "Il Grand Prix Hassan II 2005 \u00e8 stato un torneo di tennis giocato sulla terra rossa. \u00c8 stata la 21\u00aa edizione del Grand Prix Hassan II, che fa parte della categoria International Series nell'ambito dell'ATP Tour 2005. Si \u00e8 giocato al Complexe Al Amal di Casablanca in Marocco, dal 4 aprile all'11 aprile 2005.\nCampioni.\nSingolare.\n Mariano Puerta ha battuto in finale Juan M\u00f3naco 6-4, 6-1\nDoppio.\n Franti\u0161ek \u010cerm\u00e1k / Leo\u0161 Friedl hanno battuto in finale Mart\u00edn Garc\u00eda / Luis Horna 6-4, 6-3"}
{"id": "2491076", "revid": "79520", "url": "https://it.wikipedia.org/wiki?curid=2491076", "title": "Martin Shaw", "text": ""}
{"id": "2491079", "revid": "110157", "url": "https://it.wikipedia.org/wiki?curid=2491079", "title": "Barmen", "text": "Barmen \u00e8 un distretto urbano (\"Stadtbezirk\") di Wuppertal.\nHa una superficie di e una popolazione (2008) di abitanti.\nGeografia antropica.\nSuddivisioni amministrative.\nIl distretto urbano di Barmen \u00e8 diviso in 10 quartieri demografici \"(Quartier):\""}
{"id": "2491081", "revid": "599013", "url": "https://it.wikipedia.org/wiki?curid=2491081", "title": "Bob Foster", "text": "La carriera.\nInizi.\nTexano, soprannominato \"il Vicesceriffo\", Foster combatt\u00e9 per la prima volta da professionista il 27 marzo 1961 a Washington, contro Duke Williams, vincendo per KO alla seconda ripresa. I primi 12 incontri della sua carriera li combatt\u00e9 nella costa orientale degli Stati Uniti e in Canada. Al decimo incontro, sub\u00ec la sua prima sconfitta, per knockout all'ottavo round, per mano di Doug Jones gi\u00e0 sfidante al titolo mondiale dei mediomassimi ma proveniente dalla categoria superiore.\nDopo altre due vittorie, nel 1963 combatt\u00e9 a Lima, in Per\u00f9, dove perse contro il campione sudamericano Mauro Mina ai punti in dieci riprese. Dopo aver vinto per KO altri tre combattimenti negli Stati Uniti, nel 1964 fece il tentativo di combattere nei pesi massimi, venendo sconfitto per KO al settimo round dal futuro campione mondiale WBA Ernie Terrell, che gli rendeva nove kg di peso e sette cm in altezza. Concluse l'anno da mediomassimo, conseguendo altre tre vittorie per KO. L'11 novembre 1964 affront\u00f2 l'ex sfidante del titolo mondiale Henry Hank, mandandolo KO al decimo round.\nNel 1965, combatt\u00e9 cinque volte, vincendone quattro e perdendone uno. Batt\u00e9 nuovamente Henry Hank ai punti in 12 riprese, ma fall\u00ec il tentativo di entrare nella top ten dei pesi massimi perdendo ai punti in dieci riprese contro Zora Folley, futuro avversario di Muhammad Ali. L'anno dopo sconfisse Leroy Green in due round.\nNel 1967 Foster, essendo andati delusi i suoi tentativi di avere successo nei pesi massimi, decise di rinunciare per il momento al passaggio nella categoria superiore e vinse tutti e sette gli incontri disputati nei mediomassimi, di cui sei prima del limite. Tra gli sconfitti c'erano Eddie Cotton, Eddie Vick e Sonny Moore; alla fine dell'anno fu classificato come sfidante numero uno al titolo mondiale dei mediomassimi.\nCampione del mondo dei mediomassimi.\nFoster conquist\u00f2 il titolo mondiale dei mediomassimi il 24 marzo 1968 al Madison Square Garden di New York, abbattendo un \"mostro sacro\" come Dick Tiger per KO al quarto round. La ripresa fu premiata come \"Round of the year\" per il 1968 dalla rivista specializzata Ring Magazine.\nDopo di ci\u00f2, tent\u00f2 nuovamente di combattere nei pesi massimi, sconfiggendo Charlie Polite per knockout tecnico alla terza ripresa. Batt\u00e9 poi, al limite degli 81 chili, ancora Eddie Vick e poi il suo futuro sfidante Roger Rouse, entrambi per knockout tecnico.\nNel 1969, mise in palio il titolo mondiale con Frank DePaula che lo sorprese, atterrandolo in apertura del primo round. Foster si rialz\u00f2 e, nello stesso round, mand\u00f2 al tappeto lo sfidante per il conto totale, conservando la cintura di campione del mondo. Il successivo combattimento con il titolo in palio fu contro Andy Kendall, che sconfisse per KO al quarto round. Concluse gli anni '60 con altre due vittorie prima del limite.\nFrazier-Foster.\nNel 1970, Foster fece altre due incursioni nei pesi massimi. Nel primo combattimento batt\u00e9 per KO Lee Wallace in sei round. Poi torn\u00f2 nei mediomassimi per respingere l'assalto di Roger Rouse, il cui manager aveva messo in dubbio la precedente vittoria di Foster, ottenuta per Kot, senza che Rouse fosse stato atterrato. Il 4 aprile 1970 Foster sconfisse nuovamente Rouse per Kot alla quarta ripresa ma, stavolta, dopo averlo atterrato cinque volte. Segu\u00ec un'altra vittoriosa difesa del titolo contro Mark Tessman, conseguita per knockout tecnico alla decima ripresa.\nGli fu quindi finalmente data la possibilit\u00e0 di sfidare per il titolo mondiale dei pesi massimi il detentore Joe Frazier. Sfortunatamente, il 18 novembre 1970, a Detroit, di fronte a 18.036 spettatori, Frazier lo mise KO in due soli round.\nDopo aver sconfitto Hal Carroll per knockout tecnico alla quarta ripresa con il titolo in palio, la WBA lo priv\u00f2 del titolo e allest\u00ec un incontro tra il venezuelano Vicente Rond\u00f3n e Jimmy Dupree. Vinse Rond\u00f3n ma Foster continu\u00f2 ad essere riconosciuto campione del mondo dalla WBC. \nFoster difese ancora vittoriosamente il suo titolo con Ray Anderson, Tommy Hicks e Brian Kelly. Di questi tre, solo Anderson riusc\u00ec a resistere alla distanza dei 15 round ma perse comunque ai punti.\nAl\u00ec-Foster.\nIl 7 aprile 1972, a Miami, fu organizzato l'incontro per la riunificazione del titolo mondiale dei mediomassimi tra Foster e Rond\u00f3n. A Foster bastarono soltanto due round per spedire l'avversario al tappeto per il conto complessivo e tornare ad a essere l'indiscusso campione del mondo.\nNel combattimento successivo conserv\u00f2 il titol\u00f2 per KO alla quarta ripresa, mandando al tappeto Mike Quarry con quello che molti critici hanno definito uno dei migliori pugni della storia. La sua successiva difesa del titolo, contro Chris Finnegan, terminata vittoriosamente per KO al quattordicesimo round, \u00e8 stato definito il miglior incontro del 1972 dalla rivista Ring Magazine.\nSuccessivamente, Foster sal\u00ec di peso per affrontare l'ex e futuro campione mondiale dei pesi massimi Muhammad Ali ma perse per knockout all'ottavo round, dopo essere stato atterrato sette volte.\nNel 1973, Foster mantenne il titolo contro il sudafricano Pierre Fourie, in due incontri vinti entrambi ai punti. Il secondo match, disputato in Sudafrica all'epoca dell'apartheid, fu il primo combattimento di boxe allestito nel paese tra un bianco contro un nero.\nFoster difese per l'ultima volta il titolo mondiale dei mediomassimi nel 1974, quando fu costretto al pareggio dall'argentino Jorge Ahumada, che riusc\u00ec anche a mandarlo al tappeto anche se non per il conto complessivo. Successivamente, annunci\u00f2 il suo ritiro, lasciando vacante il titolo mondiale da lui detenuto, come i grandissimi del pugliato. \nFoster torn\u00f2 alla boxe nel 1975, con risultati alterni, prima di ritirarsi definitivamente dallo sport nel 1978 all'et\u00e0 di 40 anni.\nLa rivista Ring Magazine lo ha classificato al 17\u00ba posto in un proprio elenco dei primi 100 picchiatori di ogni epoca e, nel 2002, al 55\u00ba posto in una propria classifica degli 80 migliori pugili degli ultimi 80 anni. La International Boxing Hall of Fame lo ha ammesso fra i pi\u00f9 grandi pugili di ogni tempo."}
{"id": "2491082", "revid": "729019", "url": "https://it.wikipedia.org/wiki?curid=2491082", "title": "Filematologia", "text": "La filematologia \u00e8 una scienza che studia le funzioni e tutti gli aspetti del bacio in una coppia.\nRicerche.\nAlcuni scienziati hanno studiato la funzione del bacio, in alcuni casi particolari utile per la produzione di anticorpi (in \"Medical Hypotheses\" di Colin Hendrie, Universit\u00e0 di Leeds). Per esempio, secondo lo scienziato inglese Colin Hendrie, lo scopo del bacio \u00e8 trasmettere i germi, in particolare il Cytomegalovirus, il quale viene trasmesso dall'uomo alla donna per preservarne la salute e la futura prole.\nSecondo una ricerca di Wendy Hill del Lafayette College di Easton, in Pennsylvania, il bacio fa cambiare il livello di ossitocina e cortisolo nella saliva: in particolare, dopo il bacio il livello di cortisolo si riduce sia negli uomini sia nelle donne, provocando una diminuzione dello stress, mentre il livello dell'ossitocina, che influenza la disponibilit\u00e0 all'innamoramento, aumenta negli uomini e diminuisce nelle donne. Secondo Helen Fisher della Rutgers University del New Jersey, inoltre, gli uomini tendono a considerare il bacio un preludio al rapporto sessuale e preferiscono i baci con la saliva, attraverso la quale pu\u00f2 essere trasferito testosterone alle donne.\nSecondo uno studio del ricercatore tedesco Onur G\u00fcnt\u00fcrk\u00fcn della Ruhr-Universit\u00e4t di Bochum, pubblicato sulla rivista \"Nature\", inoltre, due persone su tre baciano inclinando la testa verso destra. Secondo G\u00fcnt\u00fcrk\u00fcn, che ha osservato alcune coppie in luoghi pubblici analizzandone il primo bacio con contatto delle labbra in posizione \"faccia a faccia\", baciare da destra o da sinistra non dipende dall'essere o meno mancini, ma dalla tendenza a spostare la testa verso destra o sinistra nell'utero durante le ultime settimane della gestazione e nei primi sei mesi dopo la nascita, per effetto delle differenze funzionali fra le due parti del cervello."}
{"id": "2491083", "revid": "373458", "url": "https://it.wikipedia.org/wiki?curid=2491083", "title": "Permian Basin", "text": ""}
{"id": "2491087", "revid": "79968", "url": "https://it.wikipedia.org/wiki?curid=2491087", "title": "Ucodep", "text": ""}
{"id": "2491088", "revid": "287204", "url": "https://it.wikipedia.org/wiki?curid=2491088", "title": "Mauritia flexuosa", "text": "Il burit\u00ed (Mauritia flexuosa ), anche detta moriche, canangucha, mirit\u00ed o aguaje, \u00e8 una pianta della famiglia delle Arecacee, diffusa in America centrale e Sud America.\nDescrizione.\n\u00c8 una palma con tronco di altezza variabile tra i 20 e i 35 m e un diametro di 3-4 dm, di colore caff\u00e8 chiaro.\nLa corona \u00e8 formata da 11-14 foglie di 2,5 m di lunghezza, nelle cui ampie ascelle si formano raccolte di acqua piovana (fitotelmi).\nL'infiorescenza \u00e8 costituita da un peduncolo di 1 m e rachide di 1,5 m di lunghezza. I grappoli hanno pi\u00f9 di mille frutti, ognuno di 5\u20137\u00a0cm di lunghezza e 4,5\u20135\u00a0cm. di diametro, di colore rosso scuro o violetto, con mesocarpo carnoso arancione o giallo e seme color marrone.\nBiologia.\nQuesta palma occupa un posto importante nelle catena alimentare dei boschi tropicali in quanto rappresenta un alimento importante per diverse specie di mammiferi come il paca (\"Cuniculus paca\"), il pecari dal collare (\"Pecari tajacu\"), il pecari labiato (\"Tayassu pecari\"), il tapiro sudamericano (\"Tapirus terrestris\") e di numerose specie di uccelli tra cui l'ara gialloblu (\"Ara ararauna\") e l'ara panciarossa (\"Orthopsittaca manilata\"). Le larve del punteruolo nero delle palme (\"Rhynchophorus palmarum\") compiono il loro ciclo vitale all'interno dei fusti di \"M. flexuosa\"\nI fitotelmi che si formano nelle ascelle foliari ospitano una ampia comunit\u00e0 di invertebrati.\nDistribuzione e habitat.\n\u00c8 ampiamente distribuita in Sud America (Bolivia, Brasile, Per\u00f9, Ecuador, Colombia, Guyana, Guyana francese, Venezuela, Suriname, Trinidad e Tobago)."}
{"id": "2491089", "revid": "767487", "url": "https://it.wikipedia.org/wiki?curid=2491089", "title": "To Travel for Evermore", "text": "To Travel for Evermore \u00e8 il secondo album in studio del gruppo danese Wuthering Heights, pubblicato nel 2002 dall'etichetta Lucretia Records."}
{"id": "2491095", "revid": "6579", "url": "https://it.wikipedia.org/wiki?curid=2491095", "title": "Thuja orientalis", "text": ""}
{"id": "2491096", "revid": "88740", "url": "https://it.wikipedia.org/wiki?curid=2491096", "title": "Ruhrort", "text": "Ruhrort \u00e8 un quartiere (\"Stadtteil\") di Duisburg, appartenente al distretto urbano (\"Stadtbezirk\") di Homberg/Ruhrort/Baerl."}
{"id": "2491100", "revid": "729019", "url": "https://it.wikipedia.org/wiki?curid=2491100", "title": "Far from the Madding Crowd (album)", "text": "Far from the Madding Crowd \u00e8 il terzo album in studio del gruppo danese Wuthering Heights, pubblicato nel 2004 dall'etichetta Locomotive Records."}
{"id": "2491101", "revid": "282851", "url": "https://it.wikipedia.org/wiki?curid=2491101", "title": "Lille Molla", "text": ""}
{"id": "2491103", "revid": "1543377", "url": "https://it.wikipedia.org/wiki?curid=2491103", "title": "Jos\u00e9 Torres", "text": "Inizi\u00f2 la sua carriera pugilistica nei superwelter, per passare poi a pesi medi. Combatt\u00e9 nei mediomassimi gli ultimi nove incontri, conquistando il titolo mondiale e detenendolo dal 1965 al 1966. La International Boxing Hall of Fame lo ha riconosciuto tra i pi\u00f9 grandi pugili di ogni epoca.\nBiografia.\nCarriera dilettantistica.\nDa dilettante partecip\u00f2 ai giochi olimpici di Melbourne del 1956 mentre era impegnato nel servizio militare. Vinse la medaglia d'argento, gareggiando per gli Stati Uniti d'America, nella categoria superwelter -71, perdendo in finale contro il plurimedagliato pugile ungherese L\u00e1szl\u00f3 Papp.\nCarriera da professionista.\nDa professionista collezion\u00f2 una serie iniziale di 27 incontri senza sconfitte, conseguendo un solo pareggio contro Benny Paret, futuro campione mondiale dei pesi welter, il 26 settembre 1959 a San Juan. Tra le sue vittime, il futuro sfidante di Sandro Mazzinghi al titolo mondiale dei superwelter, Tony Montano, che mise KO alla sesta ripresa. \nPerse l'imbattibilit\u00e0 il 25 maggio 1963 contro il cubano Florentino Fernandez in un incontro al limite della categoria dei pesi medi per Kot alla quinta ripresa. Si rifece sconfiggendo ai punti Don Fullmer (futuro sfidante di Nino Benvenuti al titolo mondiale dei medi) e il campione olimpico dei superwelter a Roma, Wilbert McClure.\nTorres esord\u00ec nella categoria dei mediomassimi il 27 novembre 1964 al Madison Square Garden di New York, mandando al tappeto per il conto complessivo, dopo soli 2'51\" della prima ripresa, l'ex campione mondiale dei pesi medi, Bobo Olson. La ripresa fu premiata come \"Round of the year\" per il 1964 dalla rivista specializzata Ring Magazine. Tale indiscussa vittoria gli permise di sfidare l'italo-americano Willie Pastrano per il titolo mondiale dei medio-massimi.\nIl 30 marzo 1965, al Madison Square Garden, Torres conquist\u00f2 la cintura mondiale, battendo Pastrano per Kot alla nona ripresa. Anche la sesta ripresa di questo match fu premiata come \"Round of the year\" per il 1965 dalla rivista specializzata Ring Magazine.\nDifese il titolo battendo ai punti prima Wayne Thornton, allo Shea Stadium di New York, poi Eddie Cotton, a Las Vegas. Questo match \u00e8 stato definito Fight of the year 1966 dalla rivista specializzata Ring Magazine.\nAlla terza difesa del titolo, mise KO al secondo round Chick Calderwood, il 15 ottobre 1966, nel ring casalingo di San Juan.\nIl 16 dicembre 1966, al Madison Square Garden, fu costretto a cedere la cintura mondiale, ai punti e con verdetto unanime, al nigeriano Dick Tiger. Il 16 maggio 1967, sempre al Madison, tent\u00f2 la rivincita con Tiger. Perse ugualmente ai punti, ma con verdetto contrastato. Mentre uno dei due giudici aveva visto vincitore Torres per una ripresa, l'arbitro e l'altro giudice attribuirono la vittoria a Tiger, sempre per una sola ripresa.\nTorres combatt\u00e9 vittoriosamente altri due incontri poi, a trentatr\u00e9 anni, si ritir\u00f2 dalla carriera pugilistica con alle spalle soltanto quarantacinque incontri e tre sconfitte.\nAttivit\u00e0 di scrittore.\nHa scritto il libro \"Fire and Fear: The Inside Story di Mike Tyson,\" adattato nel 1995 per la televisione da Uli Edel nel film Tyson."}
{"id": "2491104", "revid": "1543377", "url": "https://it.wikipedia.org/wiki?curid=2491104", "title": "Fly High (Shaggy)", "text": "Fly High \u00e8 una canzone scritta da Orville Burrell, Marc F. Jackson e Sonja Raith ed interpretata dal cantante Shaggy in collaborazione con Gary \"Nesta\" Pine, pubblicata come singolo il 5 giugno 2009.\nIl video.\nIl video musicale prodotto per \"Fly High\" \u00e8 stato diretto dal regista Norman Hafezi, e mostra Shaggy e Gary Pine, insieme ad alcune ragazze in diverse location a Miami."}
{"id": "2491105", "revid": "180559", "url": "https://it.wikipedia.org/wiki?curid=2491105", "title": "Torneo Acropolis 1993", "text": "Il Torneo Acropolis 1993 si \u00e8 svolto dall'8 al 10 giugno 1993.\nGli incontri si sono svolti nell'impianto ateniese \"Palasport della Pace e dell'Amicizia\"."}
{"id": "2491107", "revid": "121496146", "url": "https://it.wikipedia.org/wiki?curid=2491107", "title": "Monte Carlo Masters 2005", "text": "Il Monte Carlo Masters 2005 \u00e8 stato un torneo di tennis giocato sulla terra rossa. \u00c8 stata la 99\u00aa edizione del Monte Carlo Masters, che fa parte della categoria ATP Masters Series nell'ambito dell'ATP Tour 2005. Si \u00e8 giocato al Monte Carlo Country Club di Roquebrune-Cap-Martin in Francia vicino a Monte Carlo, dall'11 al 17 aprile 2005.\nCampioni.\nSingolare.\n Rafael Nadal ha battuto in finale Guillermo Coria 6-3, 6-1, 0-6, 7-5\nDoppio.\n Leander Paes / Nenad Zimonji\u0107 hanno battuto in finale Bob Bryan / Mike Bryan per walkover"}
{"id": "2491111", "revid": "110157", "url": "https://it.wikipedia.org/wiki?curid=2491111", "title": "Kothen", "text": "Kothen \u00e8 un quartiere (\"Quartier\") di Wuppertal, appartenente al distretto urbano (\"Stadtbezirk\") di Barmen."}
{"id": "2491112", "revid": "6579", "url": "https://it.wikipedia.org/wiki?curid=2491112", "title": "Platycladus", "text": ""}
{"id": "2491115", "revid": "767487", "url": "https://it.wikipedia.org/wiki?curid=2491115", "title": "The Shadow Cabinet", "text": "The Shadow Cabinet \u00e8 il quarto album in studio del gruppo danese Wuthering Heights, pubblicato nel 2006 dall'etichetta Locomotive Records.\nTracce.\nUSA bonus-disc: Roaming Far From Home \u2013 Live at ProgPower USA 2004"}
{"id": "2491116", "revid": "204012", "url": "https://it.wikipedia.org/wiki?curid=2491116", "title": "Sabbiatrici", "text": ""}
{"id": "2491117", "revid": "263434", "url": "https://it.wikipedia.org/wiki?curid=2491117", "title": "Pillola abortiva Ru486", "text": ""}
{"id": "2491118", "revid": "767487", "url": "https://it.wikipedia.org/wiki?curid=2491118", "title": "Extreme Honor", "text": "Extreme Honor \u00e8 un film statunitense del 2001 diretto da Steven Rush.\nTrama.\nUn ufficiale della Marina \u00e8 costretto a ritirarsi per salvare la vita di suo figlio e dare giustizia all'uomo colpevole di aver distrutto la sua carriera."}
{"id": "2491119", "revid": "1987129", "url": "https://it.wikipedia.org/wiki?curid=2491119", "title": "Alfajor", "text": "Alfajor \u00e8 un nome comune a diverse forme di dolci elaborati in Spagna e Sudamerica, che hanno le proprie origini nella tradizione culinaria araba, come testimonia anche il suo nome, che in arabo significa 'ripieno' (\"al-has\u00fa\").\nDiffusione e preparazione.\nSpagna.\nIn Spagna, gli \"alfajor\" sono dolci tipicamente natalizi, propri dell'Andalusia e di Murcia, realizzati a partire da una pasta a base di mandorle, noci e miele, similmente ad altri dolci di tradizione araba, come il torrone o il marzapane. Possono essere a forma di cilindro compatto, fatto con la massa agglomerata con pane grattugiato, o anche con pasta di miele come ripieno.\nArgentina.\nI pi\u00f9 noti sono gli \"alfajores\" delle montagne (chiamate Sierras de C\u00f3rdoba) della Provincia di C\u00f3rdoba e le cui \"tapas\" (coperture) sono leggermente satinate con glassa o con \"fondant\", una crema a base di zucchero fuso o fondente, e i cui ripieni sono composti con vari dolci di frutta e marmellate, tra i quali, ad esempio, mele cotogne, pere, fichi e gocce di vodka argentina. Gli \"alfajores\" della citt\u00e0 di Rosario, in Provincia di Santa Fe, sono glassati e generalmente ripieni di \"Dulce de leche\" (dolce di latte). Nella Provincia di Santa Fe si producono anche \"alfajores\" di pasta sfoglia a vari piani che ricordano il \"dulce rogel.\" Gli \"alfajores\" della citt\u00e0 di Mar del Plata e zone costiere vicine sono invece cosparsi di cioccolato dolce e ripieni di \"dulce de leche\". Sono comunemente apprezzati in tutta l'Argentina anche gli \"alfajores\" con coperture di maizena, quasi sempre ripieni di \"dulce de leche,\" decorato con cocco grattato. Nella Provincia di C\u00f3rdoba (Argentina) pi\u00f9 precisamente in La Falda (La Gonna) si realizza tradizionalmente la Festa Nazionale dell'Alfajor.\nSud America.\nIn Bolivia, Cile, Paraguay, Per\u00f9, Uruguay e altri paesi del Sudamerica, l'\"alfajor\" \u00e8 composto da due biscotti uniti da un ripieno dolce (solitamente \"dulce de leche\") e generalmente bagnati nel cioccolato, glassa o zucchero in polvere.\nEsistono anche \"alfajor\" di frutta, \"mousse\" di cioccolato e differenti ripieni."}
{"id": "2491120", "revid": "2175", "url": "https://it.wikipedia.org/wiki?curid=2491120", "title": "Pallinatrici", "text": ""}
{"id": "2491121", "revid": "767487", "url": "https://it.wikipedia.org/wiki?curid=2491121", "title": "Inserzione pericolosa", "text": "Inserzione pericolosa (\"Single White Female\") \u00e8 un film del 1992 diretto da Barbet Schroeder tratto dal racconto \"S.W.F. Seeks Same\" di John Lutz.\nTrama.\nNew York, Allie, dopo aver cacciato di casa il fidanzato Sam, cerca qualcuno con cui dividere l'appartamento. Al suo annuncio risponde la timida e insicura Hedy che agli occhi di Allie sembra la coinquilina ideale. Dopo circa un mese Allie e Sam si riconciliano. Col passare del tempo Hedy cerca di assomigliare il pi\u00f9 possibile ad Allie indossando gli stessi abiti e adottando lo stesso taglio di capelli. Allie \u00e8 turbata da questo comportamento e cercando nel suo armadio non solo scopre che Hedy le aveva nascosto una lettera di scuse di Sam, ma anche che il suo vero nome \u00e8 Ellen Besch e che quando aveva nove anni la sorella gemella mor\u00ec in un incidente. Allie decide di confidarsi con il vicino di casa, il suo amico Graham, ma Hedy sente la conversazione e successivamente entra nell'appartamento di Graham e lo aggredisce. Una sera Ellen, fingendosi Allie, va a trovare Sam nella sua camera d'albergo con l'intento di sedurlo. Questi s'accorge dell'identit\u00e0 della ragazza e prova a chiamare la fidanzata, ma prima che abbia il tempo di farlo Ellen lo uccide con il tacco a spillo di una scarpa. Allie riceve la terribile notizia guardando un notiziario in televisione; sentendosi male va in bagno e l\u00ec scopre la scarpa insanguinata. Capisce quindi che Ellen \u00e8 l'assassina. Hedy ora vuole scappare e lega Allie a una sedia. In suo soccorso arriva il collega Mitch che la libera ma anch'egli viene ucciso da Ellen. Dopo una lunga lotta Allie riesce a uccidere Ellen con un cacciavite.\nSequel.\nNel 2005 \u00e8 uscito il sequel \"Inserzione pericolosa 2\" (\"Single White Female 2: The Psycho\").\nA \"Inserzione pericolosa\" si \u00e8 inoltre ispirato il film del 2011 \"The Roommate - Il terrore ti dorme accanto\"."}
{"id": "2491122", "revid": "161374", "url": "https://it.wikipedia.org/wiki?curid=2491122", "title": "Force a\u00e9rienne belge", "text": ""}
{"id": "2491123", "revid": "119568036", "url": "https://it.wikipedia.org/wiki?curid=2491123", "title": "Sinfonia per archi n. 9 (Mendelssohn)", "text": "La Sinfonia n. 9 in Do Minore di Felix Mendelssohn, terminata il 12 marzo 1823, quando il compositore aveva quattordici anni, rientra nelle giovanili sinfonie per archi. Viene definita \"Svizzera\" poich\u00e9 il giovane autore la scrisse sotto l'influsso del viaggio in Svizzera con i familiari, avvenuto fra il luglio e l'ottobre del 1822.\nMendelssohn poi don\u00f2 la sinfonia all'amico violinista Eduard Rietz il Natale del 1823, aggiungendo indicazioni solistiche nella parte del primo violino appositamente per lui.\nIl terzo movimento della sinfonia, che Mendelssohn intitol\u00f2 \"La Suisse\", riecheggia deliberatamente la musica popolare svizzera. Come ebbe a dire lo stesso Mendelssohn in una lettera al maestro Zelter:\n\"Non si pu\u00f2 negare che questo modo di cantare risuoni rauco e spiacevole se ascoltato in una stanza. Ma quando stai camminando in una valle e senti l'urlo di gioia del popolo svizzero per la loro regione risuonare per boschi e montagne, \u00e8 veramente una cosa meravigliosa\"\nOrchestra.\nLa sinfonia \u00e8 per orchestra d'archi, separata fra primi violini, secondi violini, prime viole, seconde viole, violoncelli e contrabbassi."}
{"id": "2491124", "revid": "219110", "url": "https://it.wikipedia.org/wiki?curid=2491124", "title": "Zona di Fresnel", "text": "In ottica la zona di Fresnel \u00e8 uno degli infiniti ellissoidi che definiscono il \"volume di radiazione\" di un'onda elettromagnetica. Essa prende il nome dal fisico Augustin-Jean Fresnel, studioso di ottica e dei principali fenomeni quali la rifrazione, riflessione, diffrazione e noto anche per la lente di Fresnel. \nIl calcolo delle \"zone di Fresnel\" \u00e8 particolarmente utile nell'ambito delle radiocomunicazioni per la definizione della bont\u00e0 di un collegamento a radiofrequenza (come ad es. un ponte radio), definendo il disturbo causato da eventuali ostacoli nel cammino fisico tra trasmettitore e ricevitore.\nDescrizione.\nPrincipio.\nUn'onda elettromagnetica si propaga in un mezzo lungo la direttrice tra trasmettitore e ricevitore. Durante il percorso essa incontra ostacoli che generano multipath fading ovvero una serie di riflessioni e attenuazioni che causano ritardi e sfasamenti che vanno a influenzare (in maniera costruttiva o distruttiva) il segnale finale che giunge al ricevitore. Ostacoli presenti nella prima zona causano ad esempio ritardi da 0\u00b0 a 180\u00b0, nella seconda zona da 180\u00b0 a 360\u00b0, e cos\u00ec via. In pratica le zone \"dispari\" causano interferenza costruttiva, mentre le \"pari\" causano interferenza distruttiva.\nDeterminazione della zona di Fresnel n-esima.\nUna volta tracciata la linea di vista, cio\u00e8 il segmento che congiunge il dispositivo trasmettitore con il ricevitore, la formula_1-esima \"zona di Fresnel\" si calcola con la seguente formula:\ndove:\nIl raggio della sezione circolare della prima zona di Fresnel (formula_10) al centro della linea di vista \u00e8\ndove:\nNella pratica questo significa che un ostacolo che si trova all'interno della zona di Fresnel, posto al di sotto (o al di sopra) della linea di vista, pur non ostruendo visivamente la visione tra trasmettitore e ricevitore, \u00e8 comunque in grado di causare alterazioni della trasmissione di segnali in radiofrequenza."}
{"id": "2491126", "revid": "282834", "url": "https://it.wikipedia.org/wiki?curid=2491126", "title": "Sinfonia n. 9 (Mendelssohn)", "text": ""}
{"id": "2491127", "revid": "2519", "url": "https://it.wikipedia.org/wiki?curid=2491127", "title": "Carta di Aalborg", "text": ""}
{"id": "2491128", "revid": "599013", "url": "https://it.wikipedia.org/wiki?curid=2491128", "title": "Jimmy Bivins", "text": "Non gli fu mai concessa l'occasione di combattere per un titolo mondiale, ma \u00e8 considerato uno dei pi\u00f9 forti pesi massimi e mediomassimi di sempre.\nCarriera.\nIn 15 anni di carriera da professionista, iniziata nel 1940, incontr\u00f2 ben 11 futuri o ex campioni mondiali sconfiggendone otto almeno una volta.\nNel 1940, agli inizi della carriera, batt\u00e9 ai punti in 10 round il gi\u00e0 quotatissimo Anton Christoforidis, che l'anno seguente sarebbe divenuto campione mondiale dei mediomassimi. Bivins perse ai punti la rivincita, disputata il mese seguente, ma lo batt\u00e9 nuovamente ai punti nel 1943. Nel 1941 batt\u00e9 ai punti in 10 round Teddy Yarosz, che era stato campione mondiale dei medi nel 1934/1935. Pochi mesi pi\u00f9 tardi fu sconfitto ai punti da Melio Bettina, gi\u00e0 campione mondiale del mediomassimi nel 1939, che Bivins avrebbe poi battuto ai punti nel 1943 e con cui avrebbe pareggiato nel 1945.\nNel 1942 batt\u00e9 ai punti Billy Soose, fortissimo peso medio che aveva detenuto solo alcuni mesi prima il titolo mondiale della categoria. Due mesi dopo batt\u00e9 ai punti anche Gus Lesnevich, campione mondiale dei mediomassimi dal 1941 al 1948, senza che il titolo fosse messo in palio, infliggendogli anche un KD al 2\u00ba round. Nello stesso anno sconfisse ai punti Joey Maxim, che avrebbe detenuto il titolo mondiale dei mediomassimi dal 1950 al 1952.\nNel 1943 Bivins sconfisse ai punti il futuro campione mondiale dei pesi massimi Ezzard Charles, contro il quale avrebbe perso i quattro incontri successivi, disputati dal 1946 al 1952, tre dei quali ai punti. \nNel 1945 sconfisse per KO al 6\u00ba round il grande Archie Moore, futuro campione mondiale dei mediomassimi dal 1952 al 1962. Bivins incontr\u00f2 Moore altre quattro volte perdendo sempre prima del limite, ma riuscendo a sfiorare una nuova vittoria per KO nell'incontro del 1948. Nel 1946 fu sconfitto ai punti dal futuro campione mondiale dei pesi massimi Jersey Joe Walcott. Nel 1949 venne sconfitto ai punti da Harold Johnson, futuro campione mondiale dei mediomassimi dal 1961 al 1963. \nNel 1951 Bivins incontr\u00f2 anche Joe Louis perdendo ai punti in 10 riprese.\nLa International Boxing Hall of Fame lo ha riconosciuto tra i pi\u00f9 grandi pugili di ogni tempo. Nel 1998 la rivista specializzata Ring Magazine lo ha collocato al 6\u00ba posto in una propria classifica dei migliori pesi mediomassimi della storia del pugilato e al 26\u00ba in quella dei migliori pesi massimi. "}
{"id": "2491130", "revid": "6923", "url": "https://it.wikipedia.org/wiki?curid=2491130", "title": "Melchor Li\u00f1\u00e1n y Cisneros", "text": "Biografia.\nStudi\u00f2 teologia presso l'Universit\u00e0 di Alcal\u00e1, dove consegu\u00ec il dottorato. In seguito divenne cappellano di Buitrago. Fu anche censore (\"calificador\") del Sacro Ufficio dell'inquisizione.\nGiunse nelle Americhe nel 1664, come vescovo di Santa Marta. Nel 1666 divenne vescovo di Popay\u00e1n e poi arcivescovo di Charcas nel 1667.\nFu mandato come ispettore (\"visitador\") nel Nuovo Regno di Granada, l'odierna Colombia, nel 1671 a causa dell'inattivit\u00e0 di Diego de Villalba y Toledo, presidente della locale audiencia. Sostitu\u00ec Villabla in questo incarico il 2 giugno 1671. Contemporaneamente fu governatore e capitano generale \"ad interim\" del Nuevo Reino de Granada.\nEra arcivescovo di Lima nel 1678, quando fu nominato vicer\u00e9 del Per\u00f9. Da vicer\u00e9 miglior\u00f2 le fortificazioni del porto di Callao per difenderlo dagli attacchi dei filibustieri olandesi. Represse le ribellioni del clero, che si opponeva alla nomina dei prelati da parte della Spagna, soprattutto dei francescani di Cuzco e dei domenicani di Quito.\nAlla morte dell'astronomo peruviano Francisco Ruiz Lozano, concesse (con l'approvazione della corona) alla matematica una presenza definitiva nell'Universit\u00e0 di San Marcos. La matematica fu associata alla cattedra di cosmografia. Fu Juan Ram\u00f3n Koening, un belga, ad assumere la cattedra.\nCome ricompensa per i servizi resi, la corona spagnola concesse a Li\u00f1\u00e1n y Cisneros il titolo di \"conde de la Puebla de los Valles\". Scrisse anche l'opera \"Ofensa y defensa de la libertad eclesi\u00e1stica\" (Offesa e difesa della libert\u00e0 ecclesiastica).\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2491131", "revid": "287204", "url": "https://it.wikipedia.org/wiki?curid=2491131", "title": "Monte Settepani", "text": "Il Monte Settepani (1.386 ) \u00e8 una montagna delle Prealpi Liguri nelle Alpi Liguri. Si trova nella Provincia di Savona in Liguria.\nCaratteristiche.\nIl monte Settepani si trova non lontano dalla linea spartiacque costituita dalla catena principale alpina, e il suo punto culminante \u00e8 situato sul crinale secondario che divide la valle della Bormida di Pallare da quella dell'Osiglietta. Si tratta di una delle prime cime alpine di quota superiore a 1.000\u00a0m s.l.m. che si incontrano a partire dal Colle di Cadibona in direzione Ovest. \nVerso la sua cima convergono ben cinque creste: quella che se ne distacca verso sud-est, comprende il Bric Gettina e divide tra loro la valle Maremola, ad ovest, da quella del Pora; quella che si spinge verso est, appartenente alla spartiacque ligure/padano, e che dopo Pian dei Corsi si dirige verso la Bocchetta di Altare; a nord-est la costiera del Ronco di Maglio separa la valle dell'Osiglietta da quella della Bormida di Pallare; a nord-ovest parte ancora dal Settepani il costolone divisorio tra la valle dell'Osiglietta e il solco principale della valle della Bormida di Millesimo, con il Monte Camulera; infine a sud-ovest lo spartiacque ligure/padano prosegue con il Bric Bad\u00f2 verso il monte Carmo. \nSul Settepani convergono i territori comunali di Osiglia, Bormida, Calizzano, Magliolo e Rialto. Nella classificazione SOIUSA la montagna d\u00e0 il nome al \"Gruppo Galero-Armetta\" al \"Gruppo del Monte Settepani\", uno dei tre che costituiscono le Prealpi Liguri.\nSulla cima del Settepani si trova un radar meteorologico della Regione Liguria in compropriet\u00e0 con la Regione Piemonte, costruito tra quanto rimane delle installazioni militari settecentesche e pi\u00f9 recenti. Poco a sud della cima \u00e8 tuttora operativo un \"teleposto\" dell'Aeronautica militare italiana, destinato alle telecomunicazioni sia analogiche che digitali..\nStoria.\nLa zona del monte Settepani fu coinvolta, assieme ai rilievi circostanti, nelle ostilit\u00e0 legate alla campagna d'Italia di Napoleone Bonaparte.\nNel corso della II guerra mondiale attorno al Settepani si svolsero nuovamente scontri armati, questa volta tra i partigiani italiani e le truppe nazifasciste.\nIl monte Settepani sarebbe stato la sede di una ex base militare statunitense, alloggiata in vari cunicoli scavati a circa 60 metri di profondit\u00e0 sotto le pendici della montagna. La base sarebbe anche stata utilizzata dall'Organizzazione Gladio, una forza paramilitare italiana attiva nella seconda met\u00e0 del XX secolo a supporto delle politiche statunitensi in Italia. Dopo l'abbandono della base e la sua esplorazione da parte di speleologi gli accessi alla ex-base militare sono stati murati a cura dell'aviazione militare italiana.\nAccesso alla vetta.\nLa cima della montagna \u00e8 raggiunta da una stradina asfaltata chiusa al pubblico che collega il colle di Melogno con le installazioni militari collocate sul dosso poco a sud del punto culminante. Quest'ultimo pu\u00f2 essere raggiunto per sentiero, ad esempio partendo dalla Colla Baltera.\nNei pressi del Monte Settepani (Colle del Melogno) passa inoltre il sentiero denominato Alta Via dei Monti Liguri. Dalla sua sommit\u00e0 si gode di un ottimo panorama, che nelle giornate pi\u00f9 limpide consente di intravedere le cime della Corsica e tutto l'arco alpino occidentale. \nTutela naturalistica.\nLa montagna e l'area circostante fanno parte del SIC \"(Sito di importanza comunitaria)\" denominato \"Monte Carmo - Monte Settepani\" (codice: IT1323112)."}
{"id": "2491132", "revid": "287204", "url": "https://it.wikipedia.org/wiki?curid=2491132", "title": "Melchor Linan y Cisneros", "text": ""}
{"id": "2491133", "revid": "19933", "url": "https://it.wikipedia.org/wiki?curid=2491133", "title": "Melchor de Li\u00f1\u00e1n y Cisneros", "text": ""}
{"id": "2491134", "revid": "599013", "url": "https://it.wikipedia.org/wiki?curid=2491134", "title": "Walt Ader", "text": "Tra il 1950 e il 1960 la 500 Miglia faceva parte del Campionato mondiale di Formula 1, per questo motivo Ader ha all'attivo anche 1 Gran Premio in F1.\nAder \u00e8 stato sepolto presso il cimitero di Fairmount, New Jersey. "}
{"id": "2491135", "revid": "287204", "url": "https://it.wikipedia.org/wiki?curid=2491135", "title": "Melchor de Linan y Cisneros", "text": ""}
{"id": "2491136", "revid": "122897621", "url": "https://it.wikipedia.org/wiki?curid=2491136", "title": "Naraka (buddhismo)", "text": "Naraka \u0928\u0930\u0915 (Sanscrito; P\u0101li: Niraya \u0928\u093f\u0930\u092f; cinese \u90a3\u843d\u8fe6, variante grafica: \u637a\u843d\u8fe6, \"N\u00e0l\u00f9oji\u0101\" o \u5730\u7344 \"D\u00ec Y\u00f9\"; coreano \u5730\u7344 \"Ji-ok\", giapponese \u5730\u7344 \"Jigoku\" o \u5948\u843d \"Naraku\"; birmano: \"nga-ye\"; tibetano: \u0f51\u0f58\u0fb1\u0f63\u0f0b\u0f56\u0f0b \"dmyal ba\"; thailandese: \u0e19\u0e23\u0e01 \"n\u00e1r\u00f3k\"; malese: \"neraka\") \u00e8 il nome attribuito nel buddhismo ai mondi sotterranei in cui gli esseri senzienti sono condannati, dalle loro azioni volontarie negative precedenti, alla sofferenza.\nSpesso tradotti, utilizzando una terminologia tratta da altre religioni, come \"inferno buddhista\" o \"purgatorio\", i Naraka si differenziano sotto vari aspetti: i condannati non sono giudicati da una entit\u00e0 esterna e superiore, ma vi si trovano per la legge del karma, vista come un principio di causa-effetto dall'inesorabilit\u00e0 quasi meccanica; i Naraka non sono eterni , ma condizionati e la pena stessa \u00e8, per ferocia e durata, sempre limitata (per quanto temporalmente enorme) e commisurata all'azione compiuta. I Naraka, inoltre, possono essere considerati sia come luoghi fisici che come stati mentali.\nLe sofferenze degli abitanti dei Naraka spesso assomiglino a quelle dei Preta, con cui spesso sono facilmente confusi. Ci\u00f2 che gli distingue \u00e8 che gli esseri dei Naraka sono confinati nel loro mondo sotterraneo, mentre i Preta sono liberi di muoversi.\nLa festa buddhista di Ullambana \u00e8 rivolta al guadagnare meriti karmici che vengano poi trasferiti agli esseri senzienti prigionieri dei Naraka in modo da diminuire il loro tempo di sofferenza.\nCategorizzazioni.\nNelle varie tradizioni buddhiste fisicamente i Naraka sono pensati come una serie di strati cavernosi che si estendono al di sotto di Jambu-dv\u012bpa (il mondo umano). Esistono varie categorizzazioni dei Naraka, con la descrizione dei loro tormenti. Alcune fonti elencano cinquecento o addirittura centinaia di migliaia di differenti Naraka. La pi\u00f9 comune \u00e8 quella dell'Abhidharma-kosa (\"Il Tesoro dell'Abhidharma\"), che prevede invece otto Naraka Freddi e otto Naraka Caldi.\nAl confine di questi vi sono altri inferni isolati, chiamati \"Pratyeka Naraka\" (Pali: \"Pacceka-niraya\") e \"Lokantarikas\". \nNaraka caldi.\nCiascun inferno ha una durata otto volte pi\u00f9 lunga del precedente."}
{"id": "2491147", "revid": "712828", "url": "https://it.wikipedia.org/wiki?curid=2491147", "title": "Mr. 2 Bonkurei", "text": ""}
{"id": "2491148", "revid": "767487", "url": "https://it.wikipedia.org/wiki?curid=2491148", "title": "Regnano (Viano)", "text": "Regnano (\"Argn\u00e2n\" in dialetto reggiano) \u00e8 una frazione del comune italiano di Viano, nella provincia di Reggio Emilia, in Emilia-Romagna.\nGeografia fisica.\nRegnano si sviluppa lungo lo spartiacque collinare a cavallo delle valli dei torrenti Crostolo e Tresinaro. La frazione \u00e8 costituita da una serie dalle borgate sparse di C\u00e0 de Rozzi, C\u00e0 de Vezzosi, C\u00e0 di Regnano, C\u00e0 Paulli, Cavazzone, Cortevedola, Fondiano e Mizzone. Regnano \u00e8 situata a 5\u00a0km ad est del capoluogo comunale Viano e a 15\u00a0km a sud di Reggio Emilia.\nLa localit\u00e0 \u00e8 celebre per i \"vulcanetti\" o \"salse\" dovuti alla presenza di idrocarburi gassosi che affiorano in superficie in conetti fangosi. Al contrario degli altri vulcani, questa variante non emana calore poich\u00e9 il fango \u00e8 di natura fredda con striature nerastre dovute alla presenza di petrolio.\nStoria.\nLa chiesa di Regnano, dedicata a San Prospero gi\u00e0 dal XII secolo, risulta appartenere alla pieve di Paullo da un documento del 1302. La frazione appartenne assieme alle localit\u00e0 circostanti al feudo di Querciola.\nInfrastrutture e trasporti.\nRegnano sorge lungo la strada provinciale 63 che unisce Albinea a Casina."}
{"id": "2491151", "revid": "1573940", "url": "https://it.wikipedia.org/wiki?curid=2491151", "title": "Cyborg oretachi", "text": " \u00e8 il terzo album discografico del gruppo musicale giapponese HALCALI, pubblicato il 18 luglio 2007. \u00c8 il primo album pubblicato dal duo con una major quale la Epic Records, controllata dalla Sony Music. Al CD \u00e8 stato allegato un DVD, contenente cinque videoclip e un making of."}
{"id": "2491152", "revid": "62004", "url": "https://it.wikipedia.org/wiki?curid=2491152", "title": "Gilles Yapi", "text": ""}
{"id": "2491153", "revid": "599013", "url": "https://it.wikipedia.org/wiki?curid=2491153", "title": "Dedric Willoughby", "text": ""}
{"id": "2491154", "revid": "599013", "url": "https://it.wikipedia.org/wiki?curid=2491154", "title": "Myron Fohr", "text": "Partecip\u00f2 alla 500 Miglia di Indianapolis nelle edizioni 1949 e 1950, classificandosi rispettivamente quarto ed undicesimo a fine gara.\nTra il 1950 e il 1960 la 500 Miglia faceva parte del Campionato mondiale di Formula 1, per questo motivo Fohr ha all'attivo anche 1 Gran Premio in F1."}
{"id": "2491155", "revid": "1982", "url": "https://it.wikipedia.org/wiki?curid=2491155", "title": "Jambe", "text": ""}
{"id": "2491156", "revid": "486946", "url": "https://it.wikipedia.org/wiki?curid=2491156", "title": "Distretto di Mo\u02bbynoq", "text": ""}
{"id": "2491157", "revid": "107831", "url": "https://it.wikipedia.org/wiki?curid=2491157", "title": "L\u00e1szl\u00f3 Papp", "text": "Considerato il pi\u00f9 grande pugile ungherese, \u00e8 stato riconosciuto, dalla International Boxing Hall of Fame, tra i pi\u00f9 grandi, in assoluto, di ogni tempo.\nMancino, come dilettante vinse 3 Olimpiadi.\nDivenuto professionista nel 1957, il 16 marzo 1962 Papp conquist\u00f2 il titolo di campione europeo dei pesi medi, battendo il danese Christian Christensen per KOT al 7\u00ba round.\nDopo aver difeso la cintura di campione d'Europa per 9 volte, il Governo ungherese non gli concesse la possibilit\u00e0 di disputare il titolo mondiale, ritenendo il pugilato professionistico contrario ai principi della dottrina socialista.\nUn anno dopo la morte, avvenuta nel 2003, gli venne intitolato il palazzetto dello sport multifunzionale di Budapest, la \"Papp L\u00e1szl\u00f3 Budapest Sportar\u00e9na\"."}
{"id": "2491158", "revid": "25715250", "url": "https://it.wikipedia.org/wiki?curid=2491158", "title": "Mandora", "text": ""}
{"id": "2491159", "revid": "767487", "url": "https://it.wikipedia.org/wiki?curid=2491159", "title": "Grandmaster Flash", "text": "Biografia.\nSi trasfer\u00ec da Barbados agli Stati Uniti dove frequent\u00f2 la Samuel Gompers Vocational High School. Affascinato dalla collezione di dischi di suo padre, dopo le scuole superiori inizia ad essere coinvolto nella scena DJ di New York, frequentando le feste dove si esibisce DJ Kool Herc. Inizia pochi anni dopo una collaborazione con Mean Gene, fratello maggiore di DJ Grand Wizard Theodore.\nEbbe come maestro Pete DJ Jones e grazie a lui ide\u00f2 la \"Clock Theory\", ovvero segnare il vinile in un punto esatto per trovare facilmente la porzione di suono su cui fare scratch.\nGrand Wizard Theodore lavora come tecnico di sala, con Cowboy, i fratelli Melle Mel e Kid Creole crea i Grandmaster Flash And The 3 MCs With The Beat Box nel 1976, gruppo a cui si aggiunge Scorpio (aka Mr. Ness) il nome verr\u00e0 cambiato in Rennaissance, poi Savoy Manner,Grandmaster Flash and the Furious Four e Younger Generation.\nNel 1977 il gruppo si divide e Flash continua la sua carriera trovando avversari come DJ Tex e Afrika Bambaataa, e lavorando con Kurtis Blow.\nAlla fine del 1978 Flash ed i Furious Four tornano assieme e unitamente a Raheim formano i Grandmaster Flash and The Furious Five. Nel 1979 pubblicano il loro primo singolo su etichetta Brass Records dal titolo \"We Rap More Mellow\" sotto lo pseudonimo di Younger Generation. L'anno successivo viene registrato con la Enjoy Records \"Superappin'\", singolo uscito in 12\". In seguito passarono alla Sugar Hill Records, dove nel 1980 incisero il singolo \"Freedom\".\nNel 1981 \u00e8 la volta di \"Adventures of Grandmaster Flash on the Wheels of Steel\" in cui per la prima volta vengono registrate le performance di un DJ.\nNel 1982 il gruppo pubblica l'album \"The Message\", che contiene l'omonima canzone di grande successo. Giunto al 1983, visti i problemi con l'etichetta, il gruppo si divide in due e ne approfitta per firmare un contratto con Elektra Records. Lavorando con Mr. Broadway, Lavon, Shame e Larry Love nel 1985 produce \"Larry's Dance Theme\".\nNel 1988 ritorna al gruppo precedente ma solo per pubblicare l'album \"On Tha Strenght\".\nCondurr\u00e0 poi uno show su Sirius Satellite Radio chiamato \"The Flash Mash Show\" e creer\u00e0 una sua linea di abbigliamento la \"G.Phyre\".\nNel 2007 \u00e8 stato inserito nella Rock and Roll Hall of Fame, diventando il primo artista hip hop a guadagnare questa onorificenza."}
{"id": "2491163", "revid": "21880", "url": "https://it.wikipedia.org/wiki?curid=2491163", "title": "Cigni", "text": ""}
{"id": "2491164", "revid": "599013", "url": "https://it.wikipedia.org/wiki?curid=2491164", "title": "Carlos Ortiz (pugile)", "text": "Fu campione mondiale dei pesi welter junior dal 1959 al 1960 e dei pesi leggeri dal 1962 al 1965 e dal 1965 al 1968.\nLa carriera.\nProfessionista dal 1955. Conquist\u00f2 il primo titolo mondiale nei pesi welter junior, allora vacante, il 12 giugno 1959, a ventitr\u00e9 anni, battendo lo statunitense Kenny Lane, al Madison Square Garden di New York, per Kot alla seconda ripresa.\nMise poi in palio il titolo mondiale contro Duilio Loi, all'epoca campione europeo dei pesi welter. Il 15 giugno 1960, sul ring del Cow Palace di Daly City, nei pressi di San Francisco, il triestino fu costretto ad arrendersi con verdetto non unanime. Ortiz, tuttavia, offr\u00ec la rivincita al suo avversario e accett\u00f2 di battersi su un ring italiano.\nIl 1\u00ba settembre 1960, a Milano, di fronte al pubblico di uno stracolmo Stadio San Siro, Ortiz fu costretto a cedere all'italiano la cintura mondiale dei pesi welter junior. \nAnche la vittoria di Loi, tuttavia, non era stata unanime, in quanto un giudice statunitense si era pronunciato per il pari. Il portoricano riusc\u00ec quindi a ottenere facilmente l'organizzazione di un terzo incontro che si disput\u00f2 nuovamente a San Siro, il 10 maggio 1961. In tale occasione, il verdetto ai punti fu unanime e l'italiano mantenne il titolo riuscendo anche ad atterrare Ortiz alla sesta ripresa. \nLa sconfitta, tuttavia, non interruppe la brillante carriera del portoricano che, nemmeno un anno dopo, affront\u00f2 l'italiano Paolo Rosi, al Madison Square Garden di New York, nella semifinale per il titolo mondiale dei pesi leggeri. Ortiz si aggiudic\u00f2 la vittoria ai punti in dieci riprese, pur essendo finito al tappeto al 9\u00ba round sino al conto di otto. \nIl portoricano conquist\u00f2 il titolo mondiale dei leggeri WBA il 21 aprile 1962 al primo tentativo battendo Joe Brown, che era stato eletto \"Fighter of the year\" (pugile dell'anno) dalla rivista statunitense \"Ring Magazine\" nel 1961. Lo difese vittoriosamente al Ry\u014dgoku Kokugikan di Tokyo, mettendo KO al quinto round il giapponese Teruo Kosaka. \nOrtiz riunific\u00f2 il titolo mondiale (WBA e WBC) battendo il cubano Doug Vaillant per Kot alla tredicesima ripresa. Respinse l'attacco al suo titolo da parte del campione del mondo dei pesi superpiuma Flash Elorde, battendolo per Kot alla quattordicesima ripresa nel ring di Manila a lui non favorevole. \nDopo un'altra vittoriosa difesa perse temporaneamente la cintura nel 1965 a Panama City da Ismael Laguna, per poi riconquistarla sette mesi pi\u00f9 tardi nella rivincita combattuta a San Juan. Subito dopo concesse il pari a Nicolino Locche, in un incontro sulle 10 riprese, nella categoria superiore, al Luna Park di Buenos Aires.\nDifese ancora vittoriosamente il titolo a Pittsburgh contro Johnny Bizzarro; due volte contro il cubano ex campione del mondo dei pesi piuma Sugar Ramos, sconfiggendolo prima del limite sia a Citt\u00e0 del Messico che a San Juan; nuovamente contro Flash Elorde (KO al quattordicesimo round al Madison Square Garden di New York) e contro Ismael Laguna (netta vittoria ai punti allo Shea Stadium). La sesta ripresa fu del suo primo incontro con Sugar Ramos fu premiata come \"Round of the year\" per il 1966 dalla rivista specializzata Ring Magazine.\nOrtiz perse il titolo ai punti il 29 giugno 1968 a Santo Domingo, contro il pugile locale Carlos Teo Cruz, con verdetto non unanime, all'et\u00e0 di trentadue anni.\nCombatt\u00e9 per l'ultima volta nel 1972, sconfitto per l'unica volta in carriera prima del limite dall'ex campione del mondo Ken Buchanan, per abbandono al 6\u00ba round.\nLa International Boxing Hall of Fame lo ha riconosciuto fra i pi\u00f9 grandi pugili di ogni tempo. Nel 2001 la rivista The Ring lo ha collocato al 7\u00ba posto in una propria classifica dei migliori pesi leggeri della storia del pugilato. Nel 2002 la medesima rivista lo ha inserito al 60\u00ba posto in una propria classifica degli 80 migliori pugili degli ultimi 80 anni."}
{"id": "2491165", "revid": "1389251", "url": "https://it.wikipedia.org/wiki?curid=2491165", "title": "Serdab", "text": "Il serdab (cella in Arabo) \u00e8 una struttura presente nelle tombe dell'Antico Egitto costituita da una camera destinata alla statua raffigurante il Ka, o \"spirito vitale\", del defunto.\nDurante l'Antico Regno il serdab era costituito da una camera sigillata dotata di un foro, o piccola fessura, che permetteva all'anima del defunto di muoversi liberamente.\nQuesti fori permettevano anche l'introduzione di offerte."}
{"id": "2491168", "revid": "216538", "url": "https://it.wikipedia.org/wiki?curid=2491168", "title": "Campionati del mondo di nuoto 2009", "text": ""}
{"id": "2491170", "revid": "709565", "url": "https://it.wikipedia.org/wiki?curid=2491170", "title": "Justice (DC Comics)", "text": "Justice \u00e8 una miniserie a fumetti di 12 numeri, pubblicata dalla DC Comics dall'agosto 2005 al giugno 2007, scritta da Alex Ross e Jim Krueger, disegnata sempre da Ross e da Doug Braithwaite. La storia coinvolge la squadra di supereroi noti come Justice League of America in un confronto con i supercriminali conosciuti come Legion of Doom, altrimenti noti come Lega dell'Ingiustizia. Tutto questo dopo che ogni supercriminale fu motivato da un sogno comune che sembra essere la fine del pianeta Terra, che essi intendono evitare.\nSviluppo dell'opera.\nFinito con il loro precedente progetto, \"Earth X\" della Marvel Comics, Alex Ross, Jim Krueger e Doug Braithwaite cominciarono a lavorare su \"Justice\". Ross descrisse la serie come una guerra di supereroi, i Superamici contro la Lega dell'Ingiustizia, fino alla morte. Per certi versi, Justice \u00e8 il seguito di \"The World's Greatest Super Heroes\" di Ross e Paul Dini. Proprio come per \"Marvels\" e \"Kingdom Come\", Alex Ross porta il realismo nei suoi disegni e l'esplorazione del mito dei supereroi nella storia.\nRoss afferm\u00f2 che, dopo \"Kingdom Come\", voleva staccarsi dalla fissazione per le guerre tra superumani degli anni novanta, e concentrarsi su \"The World's Greatest Heroes\". Solo dopo di ci\u00f2 ritorn\u00f2 alle storie di guerra tra superumani, come \"Kingdom Come\", per cui \u00e8 conosciuto.\nTrama.\nLe bombe cadono verso le citt\u00e0 in tutto il mondo. E nonostante i loro poteri, Superman, Flash, J'onn J'onnz ed ogni altro membro della Justice League of America non riescono a salvare nessuno. Appena Superman guarda la Terra dallo spazio, questa esplode. I supercriminali si svegliano: \u00e8 solo un sogno, ma tutti i supercriminali lo hanno avuto uguale.\nAquaman sente qualcosa di malvagio in fondo al mare e dopo aver scoperto una gigantesca sfera nera sul fondale marino, viene attaccato e catturato da Black Manta. Portato all'interno della sfera gli viene dato il benvenuto da Lex Luthor. A Gotham City, l'Enigmista e i suoi scagnozzi hackerano la rete informatica di Batman nella Wayne Tower proprio mentre Batman arriva. Dalla Torre, ad un inseguimento con la Batmobile, ad un combattimento in una discoteca, infine al cimitero, l'Enigmista viene battuto e portato al manicomio di Arkham. Mentre Superman e Red Tornado sono in cerca di Aquaman, Flash scopre che Capitan Cold ha dato ai popoli del deserto un proprio mare e che Poison Ivy dona cibo gratuitamente ad una citt\u00e0 affamata.\nIn seguito Brainiac utilizza Aquaman per i suoi esperimenti. Nel momento in cui J'onn J'onnz trova Aquaman, viene attaccato psichicamente da Gorilla Grodd. Luthor libera l'Enigmista, e ignora il Joker. Mentre il Giocattolaio crea arti sintetici e protesi per i bisognosi, i media di tutto il mondo diffondono la notizia dell'aiuto arrivato dai supercriminali su tutto il pianeta. Nel frattempo, il satellite della Justice League viene manomesso, Red Tornado viene distrutto, e le identit\u00e0 segrete dei supereroi vengono svelate. Luthor, Black Manta, l'Enigmista e Poison Ivy fanno il loro annuncio al mondo: essi stanno aiutando in un modo in cui la Justice League non ha mai fatto.\nAll'avvenire di questo annuncio, Bizzarro attacca Clark Kent, Sinestro manda Hal Jordan nel nulla attraverso un boomdotto, Freccia Verde e Black Canary subiscono un'imboscata da parte di Clayface e dello Spaventapasseri, Cheetah attacca Wonder Woman, Ray Palmer viene ferito da un colpo di fucile sparato a distanza da Giganta e tanti altri subiscono attacchi dalle loro nemesi. Quando anche Solomon Grundy, Metallo e il Parassita si uniscono a Bizzarro, Superman chiede aiuto.\nElongated Man capisce che qualcosa non funziona, quando Luthor viene informato delle sfere scure di Brainiac. Superman viene salvato dall'intervento di Capitan Marvel. Wonder Woman sconfigge Cheetah, ma rimane ferita in modo grave.\nAltri eroi vengono salvati, eccetto Lanterna Verde e Batman. Superman e Marvel capiscono che Batman e Alfred Pennyworth sono controllati da microscopici vermi meccanici. Per aiutare Superman, ormai pieno di vermi, Marvel lo getta nel Sole, essendo l'unico modo per l'Uomo d'Acciaio di liberarsene. Flash intanto ingerendo i vermi per errore, nel tentativo di rispondere alla chiamata di aiuto di Superman non pu\u00f2 smettere di correre e arriva ad una velocit\u00e0 tale che doppia se stesso. Luthor vede le sfere nere salire dall'acqua e divenire intere citt\u00e0. Giganta fallisce nel tentativo di uccidere Ray Palmer mentre questi \u00e8 in ospedale. Luthor ordina a Gorilla Grodd di mandare un sogno apocalittico anche a Black Adam, e nel frattempo milioni di persone si trasferiscono nelle sfere-citt\u00e0, e tra di loro un Joker travestito. Wonder Woman si reca fino alla Batcaverna, sconfigge Poison Ivy e salva Batman, proprio nel momento in cui i Metal Men, la Doom Patrol e Zatanna trovano Red Tornado e localizzano Aquaman. I criminali continuano col loro piano, attaccando a tradimento i supereroi e i loro cari. Hawkman e Hawkwoman trovano e distruggono il laboratorio del Giocattolaio che veniva utilizzato per costruire i robot per Brainiac, nel frattempo Superman e Capitan Marvel salvano Flash.\nTutti gli eroi si ritrovano infine alla Fortezza della solitudine. Black Manta rapisce qualcun altro per fare avanzare il piano di Brainiac: il figlio di Aquaman. Catturando Capitan Cold, Batman svela a tutti il sogno avuto dai criminali. Wonder Woman racconta a Capitan Marvel che gli artigli di Cheetah erano avvelenati, cos\u00ec che le ferite infertele da Cheetah la stanno tramutando in creta. Lanterna Verde intanto viene riportato nel nostro mondo dallo Straniero Fantasma e fanno ritorno alla Fortezza della solitudine giusto in tempo per la ripresa di Aquaman dalle sue ferite.\nCapitan Marvel e una squadra d'attacco attaccano la tana di Grodd e quindi anche Black Adam. A Gotham Bruce Wayne porta Clark Kent dalla dottoressa Leslie Thompkins per apprendere che gli aiuti dei criminali verso gli umani erano avvenuti per il solo scopo di tramutare gli esseri umani in macchine organiche. Col ritorno degli eroi, i Metal Men formano delle armature da battaglia anti-vermi e ingaggiano il combattimento. La JLA combatte la Lega dell'Ingiustizia in due combattimenti: una parte combatte al piano superiore contro i criminali, gli altri combattono nel piano inferiore per salvare i propri cari. Quando i civili e le spalle dei supereroi vengono liberati, e la maggior parte dei criminali \u00e8 sconfitta, Brainiac prende il controllo di tutte le armi nucleari presenti sulla Terra, ma Aquaman lo ferma in tempo. Superman sconfigge il Giocattolaio, Batman e Martian Manhunter sconfiggono Luthor e Gorilla Grodd, il Corpo delle Lanterne Verdi ferma tutti i missili nucleari e Aquaman riesce a trovare Black Manta, sconfiggendolo e salvando suo figlio. Nel frattempo il Joker distrugge le citt\u00e0 aliene dall'interno e sconfigge lo Spaventapasseri.\nPer trovare l'ubicazione di Brainiac, Zatanna usa una formula magica che porta lei e altri eroi nello spazio aperto. In quell'istante Superman congela la nave spaziale di Brainiac e subito porta Zatanna sulla Terra per evitarle i danni collaterali causati dall'esposizione all'assenza di gravit\u00e0 e ossigeno dello spazio. Il combattimento giunge alla fine. Su Themyscira, le preghiere della Regina Hippolyta agli dei fanno s\u00ec che Wonder Woman rinasca sana e forte, Batman riflette sui cambiamenti da loro apportati al mondo e prevede che un giorno il mondo diventer\u00e0 un posto migliore. Appena Superman si cambia e diventa Clark Kent, viene scrutato dalla Legione dei Super-Eroi del XXXI secolo.\nContinuity.\nRispetto alla \"continuity\" dell'universo DC \"Justice\" ha luogo al di fuori del continuum spazio-temporale \"classico\", dato che molti dei personaggi protagonisti della serie si rifanno agli eroi della Silver Age (per esempio, sono presenti come Flash Barry Allen e come Lanterna Verde Hal Jordan al posto di Wally West e Kyle Rayner, in carica al momento della realizzazione della miniserie). Per di pi\u00f9 la serie ha connotazioni simili alla serie animata degli anni settanta \"I Superamici\".\nIn un'intervista, Alex Ross scherzando fece un paragone tra i fumetti \"All Star Batman e Robin\" e \"All Star Superman\", due fumetti che come \"Justice\" hanno luogo al di fuori della principale continuit\u00e0 dell'universo DC. Tutte e tre le testate sono state lanciate nello stesso periodo come parte di un'onda di libere incarnazioni delle propriet\u00e0 dell'universo DC, sebbene Justice non abbia il prefisso \"All-Star\" di fronte al nome.\nPersonaggi.\nNonostante sia una storia tipica della Justice League, sono presenti diversi personaggi dell'intero universo DC.\nJustice League of America.\nQuesti sono i personaggi che compongono la formazione vista negli anni settanta, comunemente definita l'era del Satellite della Justice League of America.\nLa Lega dell'Ingiustizia.\nLa squadra dei supercriminali non si basa su nessun fumetto, ma sui nemici della serie animata \"I Superamici\". Mentre viene utilizzata la squadra tuttora presente, altri membri furono aggiunti per la serie."}
{"id": "2491171", "revid": "599013", "url": "https://it.wikipedia.org/wiki?curid=2491171", "title": "George Connor (pilota automobilistico)", "text": "Prese parte alla 500 Miglia di Indianapolis dal 1935 al 1952, ottenendo come miglior risultato il terzo posto nell'edizione 1949.\nTra il 1950 e il 1960 la 500 Miglia di Indianapolis faceva parte del Campionato mondiale di Formula 1, per questo motivo Connor ha all'attivo anche 3 Gran Premi in F1.\nConnor \u00e8 stato sepolto presso il cimitero Floral Park ad Indianapolis, Indiana."}
{"id": "2491176", "revid": "173617", "url": "https://it.wikipedia.org/wiki?curid=2491176", "title": "\u00c9der Jofre", "text": "Carriera.\nDa dilettante.\n\u00c9der Jofre ha rappresentato il Brasile ai Giochi della XVI Olimpiade di Melbourne 1956, nei pesi gallo. Dopo aver battuto ai punti il birmano Thein Myint, si \u00e8 fermato nei quarti di finali di fronte al cileno Claudio Barrientos, sempre ai punti.\nDa professionista.\nProfessionista dal 1958, \u00c9der Jofre ha inanellato una striscia iniziale di 46 incontri senza sconfitte con tre soli pari. Durante la sua carriera ha incontrato pi\u00f9 volte i pugili italiani, sempre in Brasile e con esito vittorioso. \nIl primo italiano a incrociare i pugni con il brasiliano \u00e8 l'ex olimpionico Giovanni Battista Zuddas che, nel suo penultimo incontro consegue un'onorevole sconfitta ai punti, a San Paolo del Brasile, il 30 ottobre 1959.\nA ventiquattro anni, il 18 novembre 1960, Jofre conquista il titolo mondiale NBA dei pesi gallo, all'epoca vacante per il ritiro del messicano Jos\u00e9 Becerra, mettendo KO alla sesta ripresa l'altro messicano Eloy Sanchez, all'Olympic Auditorium di Los Angeles.\nIl 25 marzo 1961, allo Stadio del Botafogo di Rio de Janeiro, mette in palio la sua cintura mondiale contro l'italiano Piero Rollo. Al 5\u00ba round apre una brutta ferita all\u2019occhio sinistro dell'avversario. Rollo prosegue coraggiosamente, esibendosi anche in alcune finezze tecniche. Al 9\u00ba round, Jofre lo ferisce nuovamente allo stesso occhio tanto che praticamente il cagliaritano non vede pi\u00f9. Nell'intervallo \u00e8 controllato dal medico e dall\u2019arbitro e decide di abbandonare alla 10\u00aa ripresa. \nJofre difende la cintura mondiale sconfiggendo a Caracas il venezuelano Ram\u00f3n Arias (Kot al 7\u00ba round). Riunifica il titolo mondiale il 18 gennaio 1962 a Rio de Janeiro battendo per knock-out tecnico al decimo round il campione del mondo EBU John Caldwell. \nDifende il titolo altre quattro volte, non disdegnando di combattere fuori casa e vincendo sempre prima del limite. Batte a San Paolo il messicano Jos\u00e9 Medel (KO alla sesta ripresa); al Kuramae Kokugikan di Tokyo il giapponese Katsutoshi Aoki (KO al 3\u00ba round); a Quezon City il filippino Johnny Jamito (abbandono alla undicesima ripresa) e a Bogot\u00e0 il colombiano Bernardo Caraballo (KO al settimo round). \nIl 18 maggio 1965, a Nagoya, \u00c9der Jofre subisce la sua prima sconfitta e perde il titolo mondiale dei gallo di fronte all'ex campione mondiale dei mosca Masahiko Harada, in virt\u00f9 di un controverso verdetto ai punti. L'incontro \u00e8 dichiarato Sorpresa dell'anno 1965 dalla rivista Ring Magazine.\nLa rivincita si svolge il 31 maggio 1966 al Nippon Budokan di Tokyo e, stavolta, il verdetto in favore del giapponese \u00e8 unanime.\nJofre passa alla categoria superiore dei pesi piuma e, tra gli incontri di rodaggio, sceglie anche pugili italiani, incontrandoli sempre a San Paolo del Brasile. Il 30 gennaio 1970 batte ai punti il triestino Nevio Carbi. Il 5 dicembre 1970 si misura con Giovanni Girgenti e, alla fine delle 10 riprese, vince ai punti di stretta misura. Vince ai punti anche con Domenico Chiloiro. \nIl 5 maggio 1973 \u00c9der Jofre conquista il titolo mondiale dei pesi piuma a Brasilia battendo l'ispano-cubano Jos\u00e9 Legr\u00e1 Utr\u00eda, con due giudici che lo vedono prevalere per cinque punti e il terzo il pari.\nIl 21 ottobre 1973, a Salvador de Bahia, mette KO al 4\u00ba round l'antico dominatore della categoria, Vicente Sald\u00edvar che, dopo tale sconfitta, decide di ritirarsi dalla boxe.\nJofre fu privato del titolo nel giugno dell\u2019anno successivo per non averlo difeso nei tempi previsti. Combatte ancora sette match, sempre in Brasile, vincendoli tutti, tra gli altri contro gli italiani Enzo Farinelli e Pasqualino Morbidelli. Si ritira dal pugilato dopo aver subito solo due sconfitte in tutta la sua carriera e mai prima del limite. Soltanto Masahiko Harada \u00e8 riuscito a batterlo ma entrambe le volte in Giappone.\nCaratteristiche tecniche.\nSecondo il giornalista specializzato Giuliano Orlando, \u00c9der Jofre \u00abaveva tutti i requisiti del grande campione. Ottimo tecnico, colpitore inesorabile, fisico di ferro, grande personalit\u00e0 dentro e fuori dal ring\u00bb. \nLa International Boxing Hall of Fame lo ha ammesso fra i pi\u00f9 grandi pugili di ogni tempo. La rivista Ring Magazine lo ha classificato all'85\u00ba posto in un proprio elenco dei primi 100 picchiatori di ogni epoca. Nel 1994 la rivista The Ring lo ha collocato al 2\u00ba posto in una propria classifica dei migliori pesi gallo della storia del pugilato e, nel 2002, al 19\u00ba posto in quella degli 80 migliori pugili degli ultimi 80 anni."}
{"id": "2491177", "revid": "287204", "url": "https://it.wikipedia.org/wiki?curid=2491177", "title": "U.S. Men's Clay Court Championships 2005", "text": "L'U.S. Men's Clay Court Championships 2005 \u00e8 stato un torneo di tennis giocato sulla terra rossa. \u00c8 stata la 37\u00aa edizione del U.S. Men's Clay Court Championships, che fa parte della categoria International Series nell'ambito dell'ATP Tour 2005. Si \u00e8 giocato al Westside Tennis Club di Houston in Texas negli Stati Uniti dal 18 al 25 aprile 2005.\nCampioni.\nSingolare.\n Andy Roddick ha battuto in finale S\u00e9bastien Grosjean 6-2, 6-2\nDoppio.\n Mark Knowles / Daniel Nestor hanno battuto in finale Mart\u00edn Garc\u00eda / Luis Horna 6-3, 6-4"}
{"id": "2491180", "revid": "767487", "url": "https://it.wikipedia.org/wiki?curid=2491180", "title": "Partito Liberale (Moldavia)", "text": "Il Partito Liberale (in romeno: \"Partidul Liberal\") \u00e8 un partito politico moldavo di centrodestra fondato nel 1993; noto inizialmente con la denominazione Partito della Riforma (\"Partidul Reformei\"), ha assunto l'odierna denominazione del 2005.\nIl Presidente del partito \u00e8 Mihai Ghimpu; suo nipote, Dorin Chirtoac\u0103, \u00e8 il vicepresidente.\nStoria.\nAlle elezioni locali del 2007 il partito ottenne il 18,31% al comune di Chi\u0219in\u0103u e 11 seggi al Consiglio Municipale di Chi\u015fin\u0103u.\nAlle elezioni parlamentari in Moldavia dell'aprile 2009 il partito ha ottenuto il 13,13%, ottenendo 15 seggi su 101 al Parlamento. Nelle elezioni anticipate di luglio 2009 ha ottenuto invece il 14,61%, restando a quota 15 seggi.\nCoalizione di governo.\nA partire dall'8 agosto 2009, il Partito fa parte della coalizione di governo, denominata Alleanza per l'Integrazione Europea, di cui fanno parte anche il Partito Liberale Democratico di Moldavia (18 seggi), il Partito Democratico della Moldavia (13 seggi) e il Partito Alleanza \"Moldavia Nostra\" (7 seggi)."}
{"id": "2491184", "revid": "228587", "url": "https://it.wikipedia.org/wiki?curid=2491184", "title": "Talento (categoria di spumanti)", "text": "La menzione Talento \u00e8 riservata a tutti gli spumanti italiani ottenuti tramite la seconda rifermentazione in bottiglia (metodo classico), utilizzando esclusivamente le variet\u00e0 Chardonnay, Pinot Nero e Pinot Bianco certificate DOC, con un minimo di 15 mesi di affinamento sui lieviti e solamente di tipologia Brut (zucchero &lt; 12 gr/l).\nLa categoria di Spumanti Italiani denominati Talento \u00e8 garantita e tutelata dal decreto del 13 maggio 2010 del Ministero delle politiche agricole italiano."}
{"id": "2491185", "revid": "2025733", "url": "https://it.wikipedia.org/wiki?curid=2491185", "title": "Misti", "text": "Per misti nel nuoto si intende la combinazione dei quattro differenti stili natatori.\nGli stili.\nLa farfalla, il dorso, la rana, e lo stile libero vengono nuotati in quest'ordine in gare di 200 metri misti (50 metri per stile) e 400 metri misti (100 metri per stile). In vasca corta si nuotano anche i 100 misti (25 metri per stile) e ovviamente tale gara non si nuota in vasca lunga. Esistono particolari tecniche per eseguire virate che permettano il cambiamento dello stile nuotato.\nUna terza gara dei misti \u00e8 la staffetta 4 x 100 metri misti dove ogni staffettista nuota 100 metri di uno dei quattro stili. L'ordine in questo caso \u00e8 dorso, rana, farfalla ed infine stile libero per permettere l'esecuzione della partenza a dorso che si effettua partendo dall'acqua."}
{"id": "2491187", "revid": "173617", "url": "https://it.wikipedia.org/wiki?curid=2491187", "title": "Maxie Rosenbloom", "text": "Campione del mondo dei pesi mediomassimi dal 1932 al 1934.\nLa International Boxing Hall of Fame lo ha riconosciuto tra i pi\u00f9 grandi pugili di ogni epoca.\nNel 1933 fece le sue prime apparizioni sul grande schermo e, nel 1936, ebbe un ruolo nel poliziesco \"La villa del mistero\" di Charles Vidor. La sua carriera di attore prosegu\u00ec stabilmente anche dopo il suo ritiro dalla boxe nel 1939. Interpret\u00f2 personaggi di gigante goffo ma bonario in numerose commedie hollywoodiane come \"Nulla sul serio\" (1937) e in drammi come \"Morire all'alba\" (1939).\nApparve anche alla radio e in televisione, soprattutto in serie antologiche come \"Playhouse 90\", nell'episodio \"Requiem for a Heavyweight\" (1956), scritto da Rod Serling e ambientato nel modo della boxe, in cui Rosenbloom recit\u00f2 accanto Jack Palance."}
{"id": "2491188", "revid": "287204", "url": "https://it.wikipedia.org/wiki?curid=2491188", "title": "Dimenidrinato", "text": "Il dimenidrinato \u00e8 il sale della difenidramina con la 8-Cloroteofillina, ed \u00e8 un principio attivo antistaminico e anticolinergico. Viene utilizzato in caso di nausea e sensazioni di vertigini causati da vari disturbi (come il mal di mare). Viene utilizzato anche in veterinaria.\nFarmacodinamica.\nLa molecola \u00e8 dotata di attivit\u00e0 antiemetica, antistaminica e anticolinergica. \nL\u2019esatto meccanismo d'azione del composto non \u00e8 stato del tutto chiarito, ma sembra che il dimenidrinato inibisca l'attivit\u00e0 del labirinto iperstimolato, agendo sia sul sistema degli otoliti sia, a dosaggi pi\u00f9 elevati, sui canali semicircolari del labirinto auricolare.\nL'azione anticolinergica della molecola \u00e8 probabilmente il principale meccanismo d\u2019azione, in quanto va a interferire con la stimolazione colinergica proveniente dai sistemi vestibolare e reticolare, che a sua volta \u00e8 responsabile della nausea e del vomito che fanno seguito al movimento.\nFarmacocinetica.\nA seguito di somministrazione per via orale, il dimenidrinato (trasformato in difenidramina) raggiunge un picco di concentrazione plasmatica entro 1-4 ore. L'emivita plasmatica \u00e8 di circa 6-7 ore. Il dimenidrinato nell'organismo viene trasformato metabolicamente principalmente a livello epatico.\nDopo un'ampia distribuzione nei diversi tessuti dell\u2019organismo, il farmaco per la quasi totalit\u00e0 \u00e8 eliminato per via urinaria sotto forma di metaboliti.\nUsi clinici.\nIl farmaco trova indicazione nella prevenzione e trattamento del mal di mare, d'aereo, d'auto, di treno e pi\u00f9 in generale nella vertigine indotta da chinetosi.\nIn passato venne utilizzato anche come prevenzione della nausea e vomito postoperatorio.\nDosi terapeutiche.\nNei soggetti adulti la dose consigliata \u00e8 pari a 50 mg (1 capsula) da assumersi circa mezz'ora prima di mettersi in viaggio od ogni altra situazione che possa scatenare nausea, vomito o vertigine da chinetosi. Sulla base delle condizioni cliniche del paziente, la dose pu\u00f2 essere ripetuta dopo 3-4 ore, facendo attenzione a non superare il dosaggio massimo consigliato di 200mg/24 ore.\nEffetti collaterali e indesiderati.\nFra gli effetti collaterali si riscontra soprattutto sonnolenza, cefalea, disturbi dell'accomodazione, secchezza delle fauci, eruzioni cutanee e reazioni anafilattiche. Il dimenidrinato pu\u00f2 alterare lo stato mentale e alcune capacit\u00e0 fisiche, cos\u00ec come lo stato di attenzione: di ci\u00f2 si deve tenere conto quando \u00e8 necessario effettuare attivit\u00e0 che richiedono particolare attenzione o che espongono a rischi (es. guida di autoveicoli, utilizzo di alcuni macchinari). L'uso concomitante di altri agenti con azione di depressione sul sistema nervoso centrale (es. alcool, barbiturici, altri ipnotici, sedativi o tranquillanti) pu\u00f2 comportare fenomeni additivi di sedazione.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo, ad altri antistaminici, alla teofillina o ad uno degli eccipienti. \n\u00c8 inoltre controindicato nei bambini di et\u00e0 inferiore ai 2 anni e nelle donne in gravidanza e durante l\u2019allattamento."}
{"id": "2491189", "revid": "339392", "url": "https://it.wikipedia.org/wiki?curid=2491189", "title": "Anna Sergeevna Kournikova", "text": ""}
{"id": "2491191", "revid": "1543377", "url": "https://it.wikipedia.org/wiki?curid=2491191", "title": "Quarantore", "text": "Nel cattolicesimo le Quarantore, o Quarant'ore, sono una pratica devozionale consistente nell'adorazione, per quaranta ore continue, del Santissimo Sacramento, visibile nell'ostensorio contenente l'Ostia consacrata, solennemente esposto sull'altare; il nome si richiama al periodo di tempo trascorso fra la morte (Venerd\u00ec santo) e la risurrezione (domenica di Pasqua) di Ges\u00f9.\nCelebrazione.\nLa pratica religiosa viene compiuta non soltanto durante il Triduo Pasquale ma anche in altre particolari occasioni, come domenica delle palme e luned\u00ec e marted\u00ec santo. L'uso pi\u00f9 diffuso \u00e8 forse l'esposizione dal pomeriggio della Domenica di Quinquagesima al marted\u00ec di carnevale, pratica introdotta a Milano da san Carlo Borromeo e rapidamente diffusasi per riparare ai molti peccati carnascialeschi.\nL'altare in questa occasione deve essere preparato opportunamente: al centro la residenza, tronetto con l'ostensorio, con subito sotto quattro ceri, ai lati altri sei ceri (tre per parte) e, sotto, nel primo gradino altri candelieri o candelabri con una croce sopra al ciborio. L'intero altare deve inoltre essere addobbato con molti fiori e con tutte le luci e i candelieri che vi possono stare.\nStoria.\nStando alla sinossi evangelica, l'intervallo temporale con il Nazareno morto e deposto dalla croce e con il prosieguo della sua opera redentiva durante la permanenza nel Santo Sepolcro non si sarebbe limitato alla giornata del Sabato Santo, poich\u00e9 in realt\u00e0 sarebbe durato 40 ore, dalle 3 del pomeriggio di Venerd\u00ec Santo all'alba di Pasqua, le 7 del mattino della domenica di risurrezione (o risuscitamento). Ci\u00f2 spiegherebbe l'affermazione paolina secondo cui Cristo \"fu sepolto ed \u00e8 risuscitato il terzo giorno secondo le Scritture\" (\"Prima lettera ai Corinzi\" ), affermazione ripresa e ribadita nel Credo Cristiano.\nIl problema che la liturgia cristiana s'appoggi contemporaneamente a un calendario lunare, in cui il transito al nuovo giorno comincia alle 18 con lo spuntare del nostro unico satellite naturale, e a un calendario solare, che sancisce questo passaggio a mezzanotte, fa s\u00ec che le Quarantore vengano considerate parte della liturgia non solo del Sabato Santo ma pure del Venerd\u00ec Santo e della Pasqua, sovrapponendosi in tal modo ad altre funzioni quali l'Adorazione della Santa Croce e la Veglia pasquale.\nUna simile sorta di scissione liturgica pu\u00f2 avere un senso considerando che, nell'arco di queste 40 ore, per il diofisismo della dottrina cristiana Ges\u00f9 Cristo \u00e8 contemporaneamente morto come uomo e vivo in quanto Dio. Inoltre nella Bibbia il numero 40 ricorre quasi mezzo centinaio di volte, spesso come simbolo per indicare un periodo di prova e isolamento.\nL'introduzione delle Quarantore \u00e8 riferita alla Compagnia di San Benedetto Bianco a Firenze, nel 1385. Tra le prime regioni in cui si organizzarono le Quarantore ci furono l'Emilia (1546 a Bologna); le Marche (1542 a Recanati) e il Lazio (1548 a Roma)."}
{"id": "2491193", "revid": "287204", "url": "https://it.wikipedia.org/wiki?curid=2491193", "title": "Omoa", "text": "Omoa \u00e8 un comune dell'Honduras facente parte del dipartimento di Cort\u00e9s.\nIl comune venne istituito nel 1852."}
{"id": "2491194", "revid": "640389", "url": "https://it.wikipedia.org/wiki?curid=2491194", "title": "Campionati del mondo di atletica leggera 2009 - 100 metri piani maschili", "text": "La gara dei 100 metri piani maschili dei Campionati del mondo di atletica leggera 2009 si \u00e8 svolta in due giorni: primo e secondo turno il 15 agosto, rispettivamente nella sessione mattutina e pomeridiana, mentre le semifinali e la finale il 16 agosto nella sessione pomeridiana.\nUsain Bolt ha vinto la medaglia d'oro ottenendo anche il record mondiale, percorrendo i 100 m in soli 9\"58. Medaglia d'argento per Tyson Gay, record nazionale statunitense con 9\"71. Bronzo per Asafa Powell con 9\"84.\nRecord.\nDopo la competizione questo \u00e8 il record aggiornato del mondo (RM) e dei campionati (RC).\nPrima di questa competizione, il record del mondo (RM) e il record dei campionati (RC) erano i seguenti:\nSituazione pre-gara.\nI due atleti pi\u00f9 attesi in questa competizione sono il giamaicano Usain Bolt, detentore del record del mondo e campione olimpico in carica, e lo statunitense Tyson Gay, al vertice della graduatoria stagionale di specialit\u00e0 e campione mondiale uscente.\nPrima di questa gara, gli atleti con i primi tre tempi dell'anno erano:\nIn quinta posizione, col tempo di 9\"93, il diciannovenne giamaicano Yohan Blake, miglioratosi di pi\u00f9 di tre decimi di secondo dal 2008.\nLa vicenda Powell.\nPochi giorni prima dell'inizio delle gare, \u00e8 stato reso noto che la federazione di atletica giamaicana aveva chiesto alla IAAF di escludere dal campionato Asafa Powell, assieme ad altre quattro atlete giamaicane, poich\u00e9 l'atleta, anzich\u00e9 rispondere alla convocazione per il collegiale di allenamento della nazionale giamaicana a Norimberga, ha continuato ad allenarsi a Lignano Sabbiadoro, sua usuale sede di allenamento europea. La situazione \u00e8 rientrata nel volgere di qualche ora, in seguito alle pressioni esercitate dalla IAAF che hanno portato al ritiro della richiesta di esclusione da parte della federazione giamaicana.\nRisultati.\nLe qualificazioni si sono svolte in 12 batterie a partire dalle 11.40 CEST del 15 agosto 2009.\nSi qualificano per il 2\u00ba turno i primi tre classificati di ogni batteria (Q), pi\u00f9 gli atleti con i migliori quattro tempi degli atleti inizialmente esclusi (q), per un totale di 40 atleti ammessi al turno successivo.\nQuarti di finale.\nI quarti di finale (secondo turno) si sono svolti il 15 agosto a partire dalle 18.50.&lt;br&gt;\nSi qualificano alle semifinali i primi tre classificati di ogni serie (Q) e l'atleta con il miglior tempo degli esclusi (q).\nSemifinali.\nLe semifinali si sono svolte il 16 agosto a partire dalle 19.10.&lt;br&gt;\nSi qualificano alla finale i primi quattro classificati di ogni serie.\nFinale.\nLa finale si \u00e8 svolta il 16 agosto alle ore 21.35.&lt;br&gt;"}
{"id": "2491196", "revid": "1305772", "url": "https://it.wikipedia.org/wiki?curid=2491196", "title": "Partito Liberale Democratico di Moldavia", "text": "Il Partito Liberale Democratico di Moldavia \u00e8 un partito politico di centro-destra della Moldavia, con una moderna dottrina europea popolare.\nIl partito ha ottenuto il 12,26% dei voti alle elezioni parlamentari in Moldavia dell'aprile 2009, conquistando 15 su 101 seggi al Parlamento. Alle elezioni anticipate del luglio 2009, invece, ha ottenuto il 16,55% dei voti, ottenendo 18 seggi parlamentari.\nIl Partito Liberale Democratico di Moldavia fu fondato l'8 dicembre 2007; la presidenza del partito \u00e8 ricoperta da Vlad Filat, presidente dal primo congresso del partito nel 2008.\nIl partito viene governato da un Consiglio Politico Nazionale composto da 171 membri, mentre gli affari quotidiani sono sbrigati da un Ufficio Centrale Permanente di 41 membri. Il partito ha distaccamenti locali in tutti i distretti.\nA partire dall'8 agosto 2009, il Partito fa parte della coalizione di governo, denominata Alleanza per l'Integrazione Europea, di cui fanno parte anche il Partito Liberale (15 seggi), Partito Democratico della Moldavia (13 seggi) e il Partito Alleanza \"Moldavia Nostra\" (7 seggi).\nIl 17 settembre 2009 il Presidente del partito, Vlad Filat, \u00e8 stato nominato alla carica di Primo ministro della Moldavia."}
{"id": "2491201", "revid": "767487", "url": "https://it.wikipedia.org/wiki?curid=2491201", "title": "Pimienta", "text": "Pimienta \u00e8 un comune dell'Honduras facente parte del dipartimento di Cort\u00e9s.\nIl comune venne istituito il 10 gennaio 1927 con parte del territorio del comune di Villanueva."}
{"id": "2491204", "revid": "767487", "url": "https://it.wikipedia.org/wiki?curid=2491204", "title": "L'uomo senza ombra 2", "text": "L'uomo senza ombra 2 (\"Hollow Man 2\") \u00e8 un film del 2006, seguito de \"L'uomo senza ombra\" del 2000 diretto da Claudio F\u00e4h.\nSi tratta di un \"direct-to-video\", pubblicato il 23 maggio 2006 negli Stati Uniti.\nTrama.\nDopo un esperimento scientifico cui si \u00e8 sottoposto, il soldato Michael Griffin ha come effetto collaterale un'invisibilit\u00e0 permanente, comunque accidentale visto che non prevista dai risultati.\nMichael decide di vendicarsi della biologa responsabile della trasformazione lasciando dietro di s\u00e9 una lunga scia di sangue. Frank Turner, un poliziotto, viene incaricato di proteggere Maggie, la donna responsabile del siero preso da Michael.\nDopo aver ucciso 23 persone, Michael ritrova Maggie e riesce a rapirla. Ma, senza che Michael lo sappia, anche Frank riesce a diventare invisibile.\nDopo aver dato a Michael il siero che dovrebbe farlo stare meglio, Maggie fugge, inseguita da Michael, ancora invisibile. Ma, quando sembra che Maggie non abbia scampo, arriva Frank, che, dopo una lunga e faticosa lotta, riesce a uccidere Michael, infilzando quest'ultimo con un palo.\nGiorni dopo, Maggie viene ricoverata in ospedale, perch\u00e9 il siero iniettato a Michael, cio\u00e8 veleno, lo aveva iniettato anche a s\u00e9 stessa. Intanto, fuori dall'ospedale, Frank aspetta con pazienza, che Maggie possa aiutarlo."}
{"id": "2491205", "revid": "1782831", "url": "https://it.wikipedia.org/wiki?curid=2491205", "title": "Stanley Ketchel", "text": "La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nLa rivista Ring Magazine lo ha inserito al 6\u00ba posto nella propria classifica dei 100 pi\u00f9 grandi puncher di ogni epoca.\nGli inizi.\nI suoi genitori si chiamavano Thomas e Julia Kieca\u0142. Il padre era immigrato dalla Polonia Prussiana, mentre la madre proveniva da Sulmierzyce, che si trovava nella Guberniya di Piotrk\u00f3w Trybunalski, nell'attuale Polonia centrale.\nInizi\u00f2 a boxare come professionista nel 1903.\nSono note voci che illustrano l'originale metodo utilizzato da Ketchel per caricarsi di adrenalina prima dei match. Pare che immaginasse la propria madre, con cui aveva una relazione molto profonda, mentre veniva insultata dall'avversario. Che fosse vero o meno, il risultato provato \u00e8 che Ketchel si avventava sull'avversario in modo furibondo, quasi fosse in preda ad un attacco di follia.\nLa carriera.\nPicchiatore dalla potenza straordinaria, Ketchel divenne campione del mondo dei pesi medi nel 1908.\nSono passati alla storia i selvaggi quattro combattimenti validi per il mondiale con Billy Papke, che perse il primo ai punti il 6 aprile 1908, si impose nella rivincita grazie ad una scorrettezza, il 7 settembre 1908, e fu punito cos\u00ec duramente da Ketchel nel terzo, il 26 novembre 1908, da non essere addirittura riconosciuto dalla moglie, quando torn\u00f2 a casa.\nLa quarta sfida fu vinta ancora da Ketchel, il 5 luglio 1909.\nNel frattempo Ketchel incontr\u00f2 anche con il campione del mondo dei mediomassimi Philadelphia Jack O'Brien, pareggiando in 10 round, e sconfiggendolo per KO al 3\u00ba round in un incontro non valido per il titolo.\nIl 16 ottobre 1909 Ketchel si batt\u00e9 addirittura con il campione mondiale dei massimi, il mitico Jack Johnson, riuscendo ad atterrarlo, prima di essere messo KO al 12\u00ba round, in un incontro di rara violenza che \u00e8 passato alla storia.\nIl 23 marzo 1910 Ketchel pareggi\u00f2 un incontro con Frank Klaus, prima di affrontare, il 27 aprile 1910, un altro grandissimo peso massimo dell'epoca, Sam Langford, in un incontro impari, per la differenza di peso, che perse ai punti.\nL'assassinio.\nIndebolito da una vita sregolata \u2013 odiava gli allenamenti ed era molto pi\u00f9 attratto dalle gozzoviglie e dalle avventure galanti, in particolare se pericolose \u2013 Ketchel, si ritir\u00f2, dopo un incontro sostenuto il 10 giugno 1910, che sarebbe stato il suo ultimo, nel ranch di un amico a Conway, nel Missouri.\nSperava in una rivincita contro Jack Johnson e aveva intenzione di rimettersi un po' in sesto.\nR.P. Dickerson, cos\u00ec si chiamava l'amico che lo ospitava, aveva appena assunto una cuoca dal nome di Goldie Smith, e l'uomo da lei presentato come suo marito, tale Walter Kurz.\nSi scopr\u00ec in seguito che Kurz era un nome falso \u2013 si chiamava Walter Dipley \u2013 e che questi e la Smith non erano sposati, si erano anzi conosciuti poco prima di essere assunti da Dickerson.\nIl mattino del 14 ottobre 1910, Dipley venne rimproverato da Ketchel per aver picchiato un cavallo.\nIl giorno seguente, dopo aver meditato di pareggiare i conti, Dipley sorprese Ketchel alle spalle, seduto al tavolo della colazione e, armato di un fucile calibro 22, gli intim\u00f2 di alzare le mani.\nIl pugile si mise in piedi e, mentre si stava girando, venne ferito mortalmente da un proiettile che gli trapass\u00f2 una spalla e un polmone.\nMentre Ketchel era a terra, Dipley gli sfil\u00f2 la piccola pistola che portava e lo colp\u00ec in faccia con la stessa. Contemporaneamente la Smith gli frug\u00f2 nelle tasche e lo derub\u00f2.\nDopo essersi accordato con la Smith per rivederla, Dipley fugg\u00ec con il denaro di Ketchel.\nInconsapevole del fatto che il campione, agonizzante, fosse riuscito a rivelare ad un caposquadra del ranch di essere stato derubato da Goldie Smith, questa dichiar\u00f2 alla polizia di aver subito un tentativo di violenza da parte di Ketchel, e che Dipley gli aveva sparato per difenderla.\nMessa alle strette, poco dopo confess\u00f2 la complicit\u00e0 nella rapina, ma dichiar\u00f2 di non sapere che Dipley avesse intenzione di sparare.\nIn un tentativo di salvare la vita al giovane \u2013 Ketchel aveva compiuto 24 anni da un mese \u2013 R.P. Dickerson noleggi\u00f2 appositamente un treno che avrebbe dovuto trasportarlo all'ospedale di Springfield, ma Ketchel spir\u00f2 intorno alle sette di sera.\nLe sue ultime parole furono: \"Sono cos\u00ec stanco. Portatemi a casa da mia madre\".\nDickerson offr\u00ec una taglia di $5.000 a chi catturasse vivo o morto Dipley \u2013 preferibilmente morto. Venne rintracciato il giorno seguente, in un ranch vicino.\nNel processo svoltosi nel gennaio 1911, Walter Dipley e Goldie Smith vennero dichiarati colpevoli di assassinio a scopo di rapina, e furono condannati al carcere a vita.\nLa condanna di Goldie Smith venne in seguito commutata in 17 mesi di carcere per la rapina.\nWalter Dipley scont\u00f2 invece 23 anni di reclusione, prima di essere scarcerato, e mor\u00ec nel 1956, quasi altri 23 anni dopo la sua liberazione.\nStanley Ketchel venne sepolto nell'Holy Cross Cemetery di Grand Rapids (Michigan)."}
{"id": "2491206", "revid": "1075114", "url": "https://it.wikipedia.org/wiki?curid=2491206", "title": "Agnosco stilum Romanae ecclesiae", "text": "Agnosco stilum Romanae ecclesiae o anche Agnosco stilum Curiae romanae, frase latina: alla lettera \"riconosco lo stile della Chiesa Romana\", ma anche con un gioco di parole \"riconosco il pugnale della Chiesa Romana\".\nSecondo alcuni il primo a pronunciare la frase fu Severino Boezio per indicare lo stile della Curia romana; successivamente la locuzione ha assunto una connotazione fortemente negativa.\nFu infatti sicuramente fra' Paolo Sarpi a usare il gioco di parole in occasione dell'attentato subito nel 1607 e attribuito a sicari inviati dalla Curia romana.\n\"Stilus\", infatti, significa non solo lo stile letterario, ma anche un oggetto appuntito per scrivere ed anche un palo aguzzo di fortificazione dell'accampamento nonch\u00e9 il pugnale - da cui l'italiano \"stiletto\".\n\u00c8 stato attribuito anche a Palmiro Togliatti in risposta a pesanti accuse da ambienti vaticani, e non mancano le citazioni parlamentari."}
{"id": "2491207", "revid": "287204", "url": "https://it.wikipedia.org/wiki?curid=2491207", "title": "Torneo God\u00f3 2005", "text": "Il Torneo God\u00f3 2005 \u00e8 stato un torneo di tennis giocato sulla terra rossa..\n\u00c8 stata la 53\u00aa edizione del Torneo God\u00f3,\nche fa parte della categoria International Series Gold nell'ambito dell'ATP Tour 2005.\nSi \u00e8 giocato al Real Club de Tenis Barcelona di Barcellona in Spagna, dal 18 al 24 aprile 2005.\nCampioni.\nSingolare.\n Rafael Nadal ha battuto in finale Juan Carlos Ferrero, 6-1, 7-64, 6-3\nDoppio.\n Leander Paes / Nenad Zimonji\u0107 hanno battuto in finale Feliciano L\u00f3pez / Rafael Nadal, 6-3, 6-3"}
{"id": "2491209", "revid": "767487", "url": "https://it.wikipedia.org/wiki?curid=2491209", "title": "L'avventuriera perversa", "text": "L'avventuriera perversa (\"The Wicked Lady\") \u00e8 un film del 1983 diretto da Michael Winner.\nLa pellicola \u00e8 stata presentata fuori concorso al Festival di Cannes nello stesso anno. Basato sul romanzo \"Life And Death of the Wicked Lady Skelton\", scritto da Magdalen King-Hall nel 1945, \u00e8 un remake de \"La bella avventuriera\", con Margaret Lockwood e James Mason.\nTrama.\nLady Caroline sta per sposare il ricco quanto magnanimo Sir Ralph ed invita sua sorella Barbara nella tenuta di campagna del fidanzato per farle da damigella d'onore. Ma Barbara, ambiziosa e senza scrupoli, seduce Sir Ralph e ne diviene la moglie, ottenendo il titolo e il prestigio che tanto bramava. La ricchezza, per\u00f2, presto la annoia e, per recuperare una preziosa spilla di famiglia persa al gioco, decide di fingersi un rapinatore e sottrarre il gioiello alla nuova proprietaria. Il borseggio ha successo, e l'emozione dell'esperienza spinge Lady Barbara a mascherarsi nuovamente per compiere nuovi misfatti. Durante l'ultimo colpo incontra il famoso bandito Jerry Jackson, ricercato e accusato dei furti commessi in realt\u00e0 da Barbara, ed inizia a lavorare insieme a lui, diventandone anche l'amante. Ma, dopo un assassinio non previsto e al ritrovamento di un fazzoletto che molti sanno in suo possesso, Lady Barbara inizia a temere di essere scoperta: dopo aver eliminato un fedele servitore, unico a conoscenza delle sue imprese, decide di tradire Jackson e seppellire per sempre il suo segreto.\nProduzione.\nAll'attore Mark Burns, scelto per interpretare il personaggio di Re Carlo II, durante la lavorazione del film il regista Winner comunic\u00f2 di non avere abbastanza soldi per pagare il suo salario secondo le tariffe del sindacato attori. Burns gli rispose di fare una donazione al Police Memorial Trust, del quale Winner era direttore. Anni dopo, quando Burns venne chiamato a giudizio in un'aula di tribunale per aver superato il limite di velocit\u00e0 stradale, Winner testimoni\u00f2 che nel 1983 l'attore aveva devoluto \"il suo intero \"cachet\"\" al fondo per i caduti della Polizia. Dopo la sua testimonianza, Burns venne subito rilasciato.\nRiprese.\nIl film \u00e8 stato girato prevalentemente in Inghilterra, nel Kent. La dimora di Sir Ralph \u00e8 il castello di Hever, nel piccolo villaggio di Hever, nel distretto di Sevenoaks.\nDistribuzione.\nIl film, uscito nelle sale cinematografiche statunitensi nell'aprile del 1983, in Italia \u00e8 stato distribuito nell'estate dello stesso anno dalla Columbia Pictures.\nLa critica non apprezz\u00f2 molto la pellicola, e Faye Dunaway ricevette una nomination ai Razzie Awards come peggior attrice protagonista, due anni dopo aver vinto il premio nel 1981 per il ruolo di Joan Crawford nel controverso film \"Mammina cara\"."}
{"id": "2491211", "revid": "36426", "url": "https://it.wikipedia.org/wiki?curid=2491211", "title": "Palazzo della Borsa (Firenze)", "text": "Il Palazzo della Borsa di Firenze si trova sul Lungarno Diaz, tra piazza dei Giudici 3, via de' Saponai e piazza Mentana 2.\nStoria.\nIl vasto edificio sorge su un'area occupata fino a met\u00e0 Ottocento dal tiratoio di Piazza d'Arno, detto anche \"delle Travi\" o \"de' Castellani'\"da alcuni studiosi attribuito ad Arnolfo di Cambio. Quando le antiche corporazioni furono sciolte da Pietro Leopoldo, gran parte del patrimonio dell'Arte della Lana pass\u00f2 alla neonata Camera di Commercio, e questa zona venne individuata per un grande palazzo atto a ospitare la Camera, la Borsa di Commercio e la Banca Nazionale Toscana (oggi ospita la Camera di Commercio Industria Artigianato e Agricoltura di Firenze).\nIl palazzo, dopo la demolizione del tiratoio e un complesso intervento di riordino edilizio e viario tutto intorno all'area (condotto su progetto dell'ingegnere Felice Francolini), fu eretto tra il 1858 e il 1860 sulla base di un progetto del giovane architetto Michelangelo Maiorfi, rielaborato con significative modifiche dall'accademico Emilio De Fabris. Nel periodo di Firenze Capitale (1865-1871) fu mantenuta al complesso la funzione di Camera di Commercio, seppure con gli accresciuti oneri di rappresentanza amministrativa del governo.\nNel 1914-1915 venne aperto l'ingresso sulla piazza dei Giudici ed eseguiti alcuni lavori interni su progetto dell'architetto Ugo Giusti. Al 1931-1933, poi, \u00e8 da datare un intervento curato dall'architetto Ezio Cerpi che port\u00f2 a rialzare l'intero sottotetto ricavando il secondo piano e portando il palazzo alla sua volumetria attuale. A questi stessi anni risale la scelta di un intonaco liscio sui fronti e la realizzazione di un ampio salone sul lato di piazza Mentana, destinato a Borsa Valori.\nLe ultime modifiche di un certo rilievo riguardarono sempre gli interni, segnatamente il nuovo vestibolo d'ingresso sulla piazza dei Giudici, curato da Italo Gamberini nei primi anni cinquanta, e il nuovo allestimento del salone dell'Anagrafe, attuato all'inizio degli anni settanta (1971) su progetto dell'architetto Pierluigi Spadolini, che cur\u00f2 anche la realizzazione di un ampio auditorium e provvide a risarcire la fabbrica dai numerosi danni provocati dall'alluvione del 4 novembre 1966.\nTra il marzo 2003 e il febbraio 2005 l'edificio \u00e8 stato interessato dalla ricostruzione degli intonaci esterni e da un intervento di restauro relativo a tutti gli elementi lapidei della facciata e alle coperture. Tra il 2012 e il 2013, per le cure del Provveditorato alle Opere Pubbliche e la direzione dei lavori dell'ingegnere Bruno Giannone, il complesso \u00e8 stato interessato da ulteriori lavori di ristrutturazione.\nDescrizione.\nL'edificio, di ispirazione rigidamente neoclassica nella facciata sul lungarno, si presenta con un corpo centrale a imitazione di un tempio greco contenuto entro superfici lisce e intonacate: \u00e8 da tenere tuttavia presente che originariamente gli affacci presentavano una finitura in pietra artificiale, pi\u00f9 scura rispetto al colonnato centrale, e che comunque certo alleggeriva l'impatto dell'ampio fronte su questa porzione del lungarno. Sul fronte principale, ai due lati del pronao, sono due bassorilievi con l'insegna dell'Arte della Lana.\nAll'interno si trovano le pitture murali di Galileo Chini in stile neorinascimentale (1914-15) dell'atrio raffiguranti l'\"Agricoltura\" e il \"Commercio\", ancora in parte esistenti seppure coperte dietro l'attuale controsoffitto.\n\"Il salone, a doppio volume con affacci interni dal primo piano lungo tre lati e coperto da un ampio lucernario, riflette sia per i materiali che per la ricerca di monumentalit\u00e0 lo stile dell'epoca, quella sorta di gusto neoclassico in chiave con l'ideologia dell'Impero che ha caratterizzato tanti manufatti architettonici di quel periodo. Tuttavia, la funzionalit\u00e0 degli spazi in relazione alla destinazione d'uso, la sobriet\u00e0 delle linee e la misura nell'introduzione di elementi puramente decorativi, che in qualche modo denunciano anche l'influenza della nuova architettura razionalista, ne fanno un organismo armonico e dotato di una propria identit\u00e0, un manufatto di pregio non altissimo, ma comunque di grande interesse e meritevole di essere salvaguardato\"."}
{"id": "2491212", "revid": "228587", "url": "https://it.wikipedia.org/wiki?curid=2491212", "title": "Potrerillos", "text": ""}
{"id": "2491213", "revid": "1543377", "url": "https://it.wikipedia.org/wiki?curid=2491213", "title": "Potrerillos (Cort\u00e9s)", "text": "Potrerillos \u00e8 un comune dell'Honduras facente parte del dipartimento di Cort\u00e9s.\nIl comune venne istituito nel 1871."}
{"id": "2491214", "revid": "599013", "url": "https://it.wikipedia.org/wiki?curid=2491214", "title": "Bob Fitzsimmons", "text": "Campione del mondo dei pesi massimi dal 1897 al 1899, fu anche campione del mondo dei medi e dei mediomassimi, divenendo cos\u00ec il primo campione a conquistare titoli in tre diverse categorie di peso. La International Boxing Hall of Fame lo ha riconosciuto fra i pi\u00f9 grandi pugili di ogni tempo.\nHa raggiunto la notoriet\u00e0 per aver battuto \"Gentleman\" James Jim Corbett, (colui che ha battuto John L. Sullivan considerato il primo campione del mondo dei pesi massimi nell'era della boxe moderna). \u00c8 considerato uno dei pi\u00f9 grandi picchiatori della storia del pugilato: la rivista Ring Magazine lo elenca all'8\u00ba posto nella propria classifica del 100 pi\u00f9 grandi puncher di ogni epoca.\nLa carriera.\nFitzsimmons era il pi\u00f9 giovane di 12 figli di una famiglia di Helston, in Cornovaglia, che emigr\u00f2 in Nuova Zelanda quando aveva l'et\u00e0 di 9 anni. Nel 1880 era gi\u00e0 un campione locale, avendo vinto il torneo che in Nuova Zelanda era stato intitolato al campione inglese Jem Mace. Combatt\u00e9 dal 1883 fino al 1890 nel Nuovo Galles del Sud, in Australia, dove si era trasferito. Nell'aprile del 1890 si trasfer\u00ec negli Stati Uniti dove, il 14 gennaio 1891, a New Orleans, conquist\u00f2 il titolo mondiale dei pesi medi battendo Jack (Nonpareil) Dempsey per KOT al 13\u00ba round. Nel 1894 incontr\u00f2 Joe Choynski, che si salv\u00f2 da un incontro difficilissimo, in cui Fitzsimmons lo avrebbe probabilmente messo KO, grazie all'intervento della polizia, che irruppe sul luogo dell'incontro, come accadeva frequentemente in quegli anni, interrompendolo. Nel 1896 sfid\u00f2 Tom Sharkey, perdendo l'incontro per squalifica.\nIl 17 marzo del 1897, a Carson City, Fitzsimmons sfid\u00f2 il campione del mondo dei pesi massimi James J. Corbett e lo batt\u00e9 per KO al 14\u00ba round, recuperando le sorti di un incontro in gran parte dominato da Corbett, famoso per il suo stile da outfighter, che utilizzava per colpire l'avversario rimanendo alla distanza. Nel 6\u00ba round Fitzsimmons fin\u00ec anche al tappeto, atterrato da una serie di colpi corti di Corbett, ma super\u00f2 la circostanza. Dopo alcuni round inizi\u00f2 a colpire Corbett al tronco. Corbett accus\u00f2 il cambiamento di tattica di Fitzsimmons, che al 14\u00ba round lo stronc\u00f2 con un pesante sinistro al plesso solare. Fitzsimmons rimase campione del mondo dei massimi fino al 1899, quando incontr\u00f2 a New York James J. Jeffries, ben pi\u00f9 massiccio e di 12 anni pi\u00f9 giovane di Fitzsimmons. Fitzsimmons era considerato favorito, anche se Jeffries era molto pi\u00f9 pesante, ma l'incontro termin\u00f2 con un KO all'11\u00ba round a favore di quest'ultimo."}
{"id": "2491216", "revid": "767487", "url": "https://it.wikipedia.org/wiki?curid=2491216", "title": "Puerto Cort\u00e9s", "text": "Puerto Cort\u00e9s \u00e8 un comune dell'Honduras situato sul golfo dell'Honduras e facente parte del dipartimento di Cort\u00e9s.\nIl comune venne istituito nel 1882."}
{"id": "2491217", "revid": "547034", "url": "https://it.wikipedia.org/wiki?curid=2491217", "title": "Erilao", "text": "Nella mitologia greca, Erilao figura come uno dei guerrieri troiani che presero parte alla guerra di Troia e di cui Omero fa menzione nel libro XVI dell'\"Iliade\".\nIl mito.\nOrigini.\n\u00c8 Quinto Smirneo, e non Omero, a riferire che Erilao prese in moglie la graziosa Clite, dal quale ebbe il figlio Melanione; questi, come il padre, partecip\u00f2 alla guerra di Troia, morendo per mano di Antifo, compagno di Ulisse.\nMorte in guerra.\nMentre balzava contro il nemico, Erilao venne colpito da Patroclo al capo con una pietra che, sebbene protetto dall'elmo robusto, lo fracass\u00f2 in due parti; il suo cadavere croll\u00f2 a terra prono, e su di esso ebbe il sopravvento la morte."}
{"id": "2491218", "revid": "1543377", "url": "https://it.wikipedia.org/wiki?curid=2491218", "title": "San Antonio de Cort\u00e9s", "text": "San Antonio de Cort\u00e9s \u00e8 un comune dell'Honduras facente parte del dipartimento di Cort\u00e9s.\nIl comune venne istituito nel 1837."}
{"id": "2491220", "revid": "834", "url": "https://it.wikipedia.org/wiki?curid=2491220", "title": "Ryan Pini", "text": "Biografia.\nCresciuto in patria, ma ormai da tempo di base a Brisbane, specialista delle distanze brevi della farfalla, ha partecipato ai Giochi Olimpici nel 2004 e nel 2008. Nell'edizione svoltasi a Pechino \u00e8 stato il portabandiera per la propria nazione, ed ha raggiunto la finale dei 100 farfalla (primo atleta della sua nazione a disputare una finale olimpica nel nuoto) nella quale si \u00e8 piazzato all'ottavo posto.\nHa disputato i campionati mondiali del 2007 a Melbourne e del 2009 a Roma, giungendo alle semifinali di 50 e 100 farfalla nel 2007.\nSi \u00e8 aggiudicato la medaglia d'oro nel 100 farfalla ai XVIII Giochi del Commonwealth nel 2006, competizione nella quale si \u00e8 piazzato al quinto posto nei 50 farfalla.\nHa un primato personale nei 100 farfalla di 51\"62.\n\u00c8 stato eletto sportivo dell'anno di Papua Nuova Guinea negli anni 2003, 2004 e 2005"}
{"id": "2491221", "revid": "1100311", "url": "https://it.wikipedia.org/wiki?curid=2491221", "title": "Mbaye Leye", "text": "Carriera.\nCresciuto nel Dakar UC, squadra senegalese, si \u00e8 trasferito in Francia nel 2000, nel Cesson S\u00e9vign\u00e9.\nNel 2004 si \u00e8 trasferito nel Lorient; qui ha giocato solo in seconda squadra.\nNel 2006 si \u00e8 trasferito nell'Amiens collezionando 15 presenze e 3 reti.\nNel 2007 termina la sua esperienza francese e si trasferisce nello , in Belgio.\nDopo una stagione e mezza allo , ha firmato con il Gent il 1\u00ba gennaio 2009.\nIl 30 luglio 2009, durante il terzo turno preliminare di Europa League contro la allo Stadio Olimpico, segna il gol del vantaggio dei belgi che poi perderanno la partita per 3-1.\nDal 2010 \u00e8 allo ."}
{"id": "2491222", "revid": "1543377", "url": "https://it.wikipedia.org/wiki?curid=2491222", "title": "San Francisco de Yojoa", "text": "San Francisco de Yojoa \u00e8 un comune dell'Honduras facente parte del dipartimento di Cort\u00e9s.\nIl comune venne istituito nel 1887 con parte del territorio del comune di Santa Cruz de Yojoa."}
{"id": "2491224", "revid": "767487", "url": "https://it.wikipedia.org/wiki?curid=2491224", "title": "Lago Men\u00e9ndez", "text": "Il lago Men\u00e9ndez \u00e8 un lago di origine glaciale situato nella provincia del Chubut, Argentina, nel departimento di Futaleuf\u00fa.\nOccupa una superficie di circa 5.570 ettari in una valle caratterizzata da una forma ad Y, nella quale il corpo principale del lago \u00e8 orientato in direzione est, mentre i due bracci sono disposti a nord-est e sud-est. Nella diramazione tra i due bracci \u00e8 ubicata un'isola. Il lago \u00e8 circondato da alte montagne e da paesaggi di boschi caratterizzati da fagacee, oltre che da alti e vecchi esemplari di \"Fitzroya cupressoides\". Il bacino lacustre \u00e8 interamente compreso entro i confini del Parco nazionale Los Alerces e sulle sue sponde non \u00e8 insediata alcuna popolazione.\n\u00c8 una meta turistica molto visitata, nonostante nelle sue acque non sia permessa la pesca e lungo le sue sponde non \u00e8 consentito il campeggio. Il fatto che eserciti una forte attrazione per i turisti \u00e8 dovuta esclusivamente alla bellezza dei paesaggi montagnosi che lo circondano, al bosco andino patagonico che vegeta lungo le sue sponde ed alla selva valdiviana presente sulla sue sponde pi\u00f9 occidentali. Su alcune delle vette vicine si trovano alcuni piccoli ghiacciai.\nIl lago \u00e8 accessibile solo ai pedoni, attraverso un percorso lungo le sponde del R\u00edo Arrayanes, accanto a un percorso turistico dove ci sono alloggi e campeggi. Si attraversa un lungo ponte pedonale sul fiume, che costeggia il vicino Lago Verde, e dopo aver camminato per circa 2.000 metri, si arriva al lago attraverso una piccola spiaggia. Le sue acque sono troppo fredde per permettere la balneazione.\nDopo una camminata di circa 1.000 metri si pu\u00f2 raggiungere una banchina posta sul vicino Lago Verde, dalla quale \u00e8 possibile prendere le imbarcazioni che attraversano il r\u00edo Arrayanes ed il vicino lago Futalaufquen.\nDall'imbarcadero parte, pi\u00f9 volte al giorno, un'escursione a bordo di un piccolo battello turistico che attraversa il corpo principale del lago ed il suo braccio nord. Alla fine della traversata \u00e8 possibile camminare nei folti boschi della selva valdiviana.\nIl lago fa parte della conca del r\u00edo Futaleuf\u00fa, che sfocia nell'oceano Pacifico dopo essersi congiunto con il r\u00edo Yelcho, ubicato in territorio cileno."}
{"id": "2491226", "revid": "1543377", "url": "https://it.wikipedia.org/wiki?curid=2491226", "title": "Idrovia Fissero-Tartaro-Canalbianco", "text": "L'idrovia Fissero-Tartaro-Canalbianco, detta anche Fissero-Tartaro-Canalbianco-Po di Levante o Mantova-mare, \u00e8 una via navigabile lunga 135 km che collega Mantova con il mare Adriatico attraversando la parte orientale della provincia di Mantova, un breve tratto della bassa veronese e tutta la provincia di Rovigo.\nIl primo tratto, lungo 22\u00a0km, \u00e8 costituito dal canale Fissero, dall'incile alla conca di Valdaro (presso il porto di Mantova) fino alla confluenza nel fiume Tartaro, poco prima della conca di Trevenzuolo (in comune di Ostiglia).\nIl secondo tratto, lungo 18\u00a0km, \u00e8 costituito dal tratto finale del fiume Tartaro, dalla confluenza col Fissero fino alla conca di Torretta Veneta.\nIl terzo tratto, lungo 78\u00a0km, \u00e8 costituito dal Canalbianco, un canale ricavato quasi totalmente da un paleoalveo del Tartaro; va dalla conca di Torretta Veneta fino alla conca di Volta Grimana.\nIl quarto tratto, lungo 17\u00a0km, \u00e8 un canale ricavato da un antico ramo del delta del Po, ora abbandonato, chiamato Po di Levante; va dalla conca di Volta Grimana fino alla foce in localit\u00e0 Porto Levante del comune di Porto Viro.\nL'idrovia permette la navigazione di natanti della classe V europea (1500-1600 tonnellate).\nStoria.\nIl primo a intuire che il sistema di bonifica idraulica del bacino del Tartaro-Canalbianco potesse essere utile anche alla navigazione fu Pietro Paleocapa nel 1835, l'artefice stesso delle opere di bonifica.\nAll'inizio del XX secolo il progetto inizi\u00f2 ad essere studiato nei dettagli e venne inserito nell'organico \"Piano di Sistemazione Generale Adige, Garda, Mincio, Tartaro, Canalbianco, Po di Levante\" (detto \"Progetto Miliani\") del 1938, nel quale si prevedeva di costruire un'idrovia per natanti di 600 tonnellate da Mantova al mare Adriatico lungo i corsi opportunamente modificati del Fissero, del Tartaro, del Canalbianco e del Po di Levante.\nDal 1938 fino alla seconda guerra mondiale fu dunque scavato un diversivo del Canalbianco presso Adria e furono costruite le conche di Governolo e Baricetta.\nI lavori ripresero nel 1961 con la sistemazione del tratto compreso tra l'incile e Trevenzuolo e successivamente nel 1985 con la costruzione delle conche di Trevenzuolo, di Torretta, di Bussari (in comune di Bosaro) e di Canda.\nEntro il 1994 gran parte del tratto era stato nuovamente sistemato per permettere la navigazione ai natanti della classe V europea.\nGli ultimi lavori hanno riguardato l'armamento della foce, terminato nel 2000, e il rialzo di alcuni ponti, terminato nel 2001.. Nel 2002, dopo i lavori di ripristino eseguiti dal Centro Operativo Veneto per la Navigazione interna (COVNI) in particolare con l'eliminazione del cavedone (argine di terra trasversale) che separava il tratto veneto da quello lombardo, il canale fu inaugurato ed aperto alla navigazione."}
{"id": "2491227", "revid": "114453348", "url": "https://it.wikipedia.org/wiki?curid=2491227", "title": "Joseph Weydemeyer", "text": "Ufficiale del regno di Prussia viene considerato come un elemento di spicco e pioniere del socialismo negli Stati Uniti d'America.\nBiografia.\nAttivo in ambito politico, amico di Adolf Cluss e di idee marxiste, ebbe una breve carriera nell'ambito militare come colonnello dell'esercito prussiano nel 1838. Nel 1846 incontr\u00f2 una seconda volta Karl Marx a Bruxelles, in quell'occasione decise di collaborare alla Lega dei comunisti. Con Marx ed Engels partecipa alla rivoluzione tedesca ed europea del 1848-1849 e dopo l'espulsione di Marx dalla Prussia nel maggio del 1849, in seguito alla messa al bando della \"Nuova Gazzetta Renana\" di Colonia, e la sua nuova sistemazione in esilio a Londra, ne divenne uno dei principali corrispondenti, proprio in qualit\u00e0 di organizzatore della Lega dei comunisti di Germania. \nSconfitta la rivoluzione emigr\u00f2 con la famiglia negli Stati Uniti d'America nel novembre 1851, a New York.\nNella capitale del Nuovo Mondo si adoper\u00f2 fervidamente per diffondere tra le masse lavoratrici, in particolare esuli ed immigrati tedeschi e le associazioni politiche e sindacali, le idee e la teoria politica marxiste. Fond\u00f2 il giornale \"Die Revolution\" (che dur\u00f2 per\u00f2 solo due numeri) e nel 1852 pubblic\u00f2 la prima opera di Marx stampata sul suolo americano, \"Il diciotto brumaio di Luigi Bonaparte\".&lt;br&gt;\nFu infaticabile nell'opera di 'divulgazione popolare' di quella che considerava una superiore e scientifica visione del mondo, la concezione materialistica della storia, tenendo innumerevoli conferenze e organizzando associazioni e circoli operai, perseguendo l'obiettivo preminente della costituzione di un'organizzazione politica indipendente della classe operaia. L'obiettivo di fondare un partito operaio indipendente da tutti i partiti borghesi era legato strettamente a quello della promulgazione della legge sulle otto ore.\nPartecipa attivamente alla Guerra civile americana iniziata nel 1861, arruolandosi nell'esercito dell'Unione e per quattro anni si batte nel Missouri contro i Confederati, convinto che lo schiavismo fosse un freno allo sviluppo dell'emancipazione di classe.&lt;br&gt;\nRitornato all'attivit\u00e0 politica, la morte (per lo scoppio di un'epidemia di colera) ne interrompe l'opera di diffusione dell'organizzazione e dei principi della Prima Internazionale Operaia. Muore lo stesso giorno (26 agosto), dell'inaugurazione del congresso operaio di Baltimora, che proclam\u00f2 la nascita della National Labor Union."}
{"id": "2491230", "revid": "115233", "url": "https://it.wikipedia.org/wiki?curid=2491230", "title": "Fissero-Tartaro-Canalbianco-Po di Levante", "text": ""}
{"id": "2491232", "revid": "149485", "url": "https://it.wikipedia.org/wiki?curid=2491232", "title": "Stadio Renato Reatini", "text": "Il Renato Reatini \u00e8 lo stadio di baseball di Anzio, intitotato alla memoria dell'omonimo ex giocatore della squadra locale. Ha ospitato le partite casalinghe dell'Anzio Baseball fino al 2016. Ad oggi \u00e8 utilizzato dalla Societ\u00e0 Dolphins Anzio nei campionati giovanili\nStoria.\nLa fatiscente vecchia struttura \u00e8 stata ristrutturata nel 2007 . La capienza \u00e8 stata portata a 1000 posti a sedere rispetto ai precedenti 500; all'interno della vecchia biglietteria \u00e8 stato posizionato il bar; il tabellone segnapunti \u00e8 manuale con luci elettroniche per il conteggio dei ball, strike e out; la tribuna \u00e8 totalmente priva di copertura; \u00e8 stato realizzato un impianto di diffusione audio.\nTra gli eventi non sportivi spiccano il concerto del cantautore italiano Gigi D'Alessio il 20 agosto 2005, lo show di Gigi Proietti il 5 Agosto 2006 e il concerto della cantante italiana Emma Marrone il 5 Agosto 2012 ."}
{"id": "2491237", "revid": "552788", "url": "https://it.wikipedia.org/wiki?curid=2491237", "title": "Impastatrice a spirale", "text": "L'impastatrice a spirale \u00e8 una macchina professionale impiegata principalmente nel panificio o nella pasticceria industriale od artigianale, nell'atto di impastare, principalmente la farina di frumento con altri ingredienti quali l'acqua, lievito, sale, lievito madre, zucchero, ecc. \nStruttura.\nL'impastatrice a spirale \u00e8 costituita da un corpo ove sono installati il motore elettrico, una vasca di contenimento dell'impasto e la spirale. La vasca, dall'introduzione delle normative HACCP, \u00e8 in acciaio inox e di forma cilindrica, dotata di un coperchio di chiusura che blocca il funzionamento se viene sollevato.\nFunzionamento.\nLa vasca, durante la fase di impasto, ruota sul proprio asse in modo da facilitare l'impasto. La spirale gira lungo il proprio asse generando un'azione di stiramento e allungamento della maglia glutinica. Generalmente \u00e8 presente un \"piantone\" centrale fisso, che serve per facilitare l'impasto. Questa azione di \"stiramento\" del glutine e di forte attrito provoca il riscaldamento dell'impasto. La vasca dell'impastatrice a spirale pu\u00f2 essere di tipo fisso, asportabile o ribaltabile. Quest'ultima facilita le operazioni di svuotamento in quanto riversa l'impasto sul piano di lavorazione."}
{"id": "2491240", "revid": "59785", "url": "https://it.wikipedia.org/wiki?curid=2491240", "title": "Sillabario cipriota", "text": "Discendente dal sillabario cipriota-minoico (a sua volta una variante o derivata dalla Lineare A), il sillabario cipriota \u00e8 una scrittura sillabica usata a Cipro nell'et\u00e0 del ferro, dall'XI al IV secolo a.C. circa, quando venne ad essere sostituito dall'alfabeto greco. Un pioniere di quel mutamento fu il re Evagora I di Salamina.\nOrigine.\nL'isola di Cipro \u00e8 sempre stata conosciuta per avere avuto la sua propria scrittura durante il periodo classico. Il sillabario cipriota comunque, si riferisce soltanto alla scrittura usata durante la Grecia dell'et\u00e0 del ferro, mentre durante l'et\u00e0 del bronzo \u00e8 generalmente nota come scrittura cipriota-minoica. La maggior parte dei testi che usano la scrittura si trovano nel dialetto greco arcado-cipriota, ma alcune iscrizioni bilingui (greche ed eteocipriota) vennero trovate ad Amathus. Secondo i classicisti del XIX secolo, la ragione storica riguardo alle iscrizioni bilingui fu che i parlanti greci abbandonando la guerra troiana portarono il greco a Cipro.\nEvoluzione.\n\u00c8 stato stabilito che il sillabario cipriota sia derivato dalla Lineare A e molto pi\u00f9 probabilmente, dal sistema di scrittura minoico. La maggior parte degli ovvi mutamenti \u00e8 la scomparsa di ideogrammi, che sono invece molto frequenti e rappresentavano una parte significativa della Lineare A. Le iscrizioni pi\u00f9 arcaiche di questa scrittura viene trovata su tavolette d'argilla. Parallela all'evoluzione della cuneiforme, i segni presto divennero semplici disegni di linee. Ci sono alcune attestazioni di un'influenza semitica dovuta al commercio, ma questo modello sembrava essersi evoluto come il risultato di un uso abituale.\nStruttura.\nLa struttura del sillabario cipriota \u00e8 molto simile a quella della Lineare B. Questo \u00e8 dovuto alla loro comune origine e lingua sottostante (sebbene dialetti differenti). La scrittura cipriota contiene 56 segni. Ci sono cinque vocali di base (a, e, i, o, u) le quali formano gruppi di segni facendole precedere da una consonante. Per es. ka, ke, ki, ko, ku, ecc. Questi segni generalmente rappresentano una sillaba nell'ambito del dialetto parlato. Da qui, essa \u00e8 classificata come un sistema di scrittura sillabico. Poich\u00e9 ogni segno non rappresenta una consonante C, ma una consonante pi\u00f9 una vocale inerente, il sillabario cipriota viene anche cos\u00ec definito sillabario 'aperto'.\nDifferenze tra sillabario cipriota e lineare B.\nLa principale differenza tra i due tipi di scrittura non risiede nella struttura del sillabario, ma nell'uso dei simboli. Le consonanti finali nel sillabario cipriota sono segnate da una \"e\" finale silente. Per esempio, le consonanti finali, n, s e r sono contrassegnate usando ne, re e se. I gruppi di consonanti sono creati usando extra vocali. I dittonghi, come ae, au, eu e ei, sono compitati lettera per lettera in modo completo. Inoltre, i suoni nasali che si articolano prima di un'altra consonante vengono omessi completamente. Confronta la Lineare B \ud800\udc00\ud800\udc35\ud800\udc2b\ud800\udc26 (a-to-ro-qo) con il cipriota \ud802\udc00\ud802\udc30\ud802\udc26\ud802\udc21\ud802\udc29 (a-to-ro-po-se), entrambe le forme del comune (anthr\u014dpos) \"uomo\".\nUn'altra differenza minore comprende la rappresentazione del modo di articolazione. Nella Lineare B, i suoni liquidi /l/ e /r/ sono compresi in una serie, mentre ci sono serie separate per le dentali /d/ e /t/. Nel sillabario cipriota, /d/ e /t/ sono combinati laddove /l/ e /r/ sono distinte.\nPaleografia.\nCi sono differenze minori nelle forme dei segni usati in siti diversi. Il sillabario pu\u00f2 essere suddiviso in due differenti sottotipi basati sull'area: il \u201ccomune\u201d e il sud-occidentale o \u201cpafiano\u201d. Tuttavia, non esiste nessuna analisi dettagliata fra i due.\nDecifrazione.\nLa scrittura venne decifrata nel XIX secolo da G. Smith con l'ausilio di un'iscrizione bilingue fenicio-cipriota. Circa 1000 iscrizioni nel sillabario cipriota sono state trovate dappertutto in molte regioni. Comunque, queste iscrizioni variano fortemente in lunghezza e credibilit\u00e0. La maggior parte delle iscrizioni trovate si pensa siano databili al VI secolo. Sfortunatamente, non risultano esserci iscrizioni conosciute prima dell'VIII secolo. La maggior parte delle tavolette trovate provengono da monumenti funerari e non contengono nessuna informazione utile, ma solo il nome del defunto. Furono trovate anche alcune iscrizioni dedicatorie, ma senza offrire molti contributi alla decifrazione. Le tavolette pi\u00f9 importanti sono principalmente trovate a Enkomi e Paphos.\nEnkomi.\nLa pi\u00f9 antica iscrizione conosciuta proveniente da Cipro venne scoperta a Enkomi nel 1955, ed era una porzione di una spessa tavoletta d'argilla con soltanto tre linee di scrittura. Sebbene parte della scrittura fosse distintamente differente da ogni altro sistema di scrittura greco, le epigrafi immediatamente mostrarono una somiglianza. Poich\u00e9 la data del frammento si presumeva fosse intorno al 1500 a.C., considerevolmente pi\u00f9 antica della Lineare B, i linguisti determinarono che il sillabario cipriota fosse derivato dalla Lineare A e non dalla Lineare B. Molti altri frammenti di tavolette d'argilla furono trovati anche a Enkomi, risalenti a un periodo pi\u00f9 tardo, intorno al tardo XIII o XII secolo a.C. La scrittura trovata su questa tavolette si \u00e8 considerevolmente evoluta e i segni sono diventati dei semplici schemi di linee. I linguisti chiamano questa nuova scrittura sillabario Cipriota-minoico.\nPaphos.\nPaphos \u00e8 situata a sud-ovest di Cipro e ospita il tempio di Afrodite, nota anche come \u201cla dea cipriota\u201d. In questa area, gli archeologi trovarono molte delle pi\u00f9 tarde iscrizioni sillabiche cipriote. Infatti, la regione di Paphos ha dato la maggior parte dei significativi contributi per la decifrazione del sillabario cipriota: la tavoletta di Idalion. Questa \u00e8 una grande tavoletta di bronzo con lunghe iscrizioni su entrambi i lati datata a circa 480-470 anni a.C. Escludendo alcune caratteristiche morfologiche e del vocabolario, il testo \u00e8 un documento completo e ben compreso. Esso espone dettagliatamente un contratto fatto dal re Stasicyprus e la citt\u00e0 di Idalion con il medico Onasilus e i suoi fratelli. Come parcella da retribuire ai medici, per le cure mediche prestate ai guerrieri feriti durante l'assedio persiano della citt\u00e0, il re promise loro alcuni appezzamenti di terreno e propriet\u00e0. Questo accordo viene messo sotto la protezione della dea Atena.\nScoperte recenti.\nRecenti scoperte includono un piccolo vaso risalente all'inizio del V secolo e un frammento di marmo con iscrizione pafiana. Il vaso, scritto sui due lati, fornisce due elenchi di nomi di persona di formazione greca. Il frammento di marmo rotto descrive un frammento di giuramento, dove spesso si fa menzione del re Nicocles, l'ultimo re di Pafo e comprende alcune importanti parole ed espressioni.\nProspettive future.\nIl numero di scoperte di nuove iscrizioni \u00e8 in crescita, ma sfortunatamente, la maggior parte delle nuove scoperte sono state di minima importanza o apportatrici soltanto di pochi segni. Un esempio comprende una piccola palla di argilla."}
{"id": "2491241", "revid": "287204", "url": "https://it.wikipedia.org/wiki?curid=2491241", "title": "Estoril Open 2005", "text": "L'Estoril Open 2005 \u00e8 stato un torneo di tennis giocato sulla terra rossa.\n\u00c8 stata la 16\u00aa edizione dell'Estoril Open, che fa parte della categoria International Series nell'ambito dell'ATP Tour 2005, e della Tier IV nell'ambito del WTA Tour 2005. \nSia il torneo maschile che quello femminile si sono giocati all'Estoril Court Central di Oeiras in Portogallo, dal 25 aprile al 2 maggio 2005.\nCampioni.\nSingolare maschile.\n Gast\u00f3n Gaudio ha battuto in finale Tommy Robredo, 6\u20131, 2\u20136, 6\u20131\nSingolare femminile.\n Lucie \u0160af\u00e1\u0159ov\u00e1 ha battuto in finale Li Na, 6\u20137(4) 6\u20134, 6\u20133\nDoppio maschile.\n Franti\u0161ek \u010cerm\u00e1k / Leo\u0161 Friedl hanno battuto in finale Juan Ignacio Chela / Tommy Robredo, 6\u20133, 6\u20134\nDoppio femminile.\n Li Ting / Sun Tiantian hanno battuto in finale Micha\u00eblla Krajicek / Henrieta Nagyov\u00e1, 6\u20133, 6\u20131"}
{"id": "2491247", "revid": "6923", "url": "https://it.wikipedia.org/wiki?curid=2491247", "title": "Mantova-mare", "text": ""}
{"id": "2491257", "revid": "452415", "url": "https://it.wikipedia.org/wiki?curid=2491257", "title": "National Philharmonic Orchestra", "text": "La National Philharmonic Orchestra \u00e8 stata un'orchestra sinfonica britannica con sede a Londra, costituita esclusivamente al fine di registrare colonne sonore cinematografiche e altre musiche.\nStoria.\nVenne fondata dal direttore d'orchestra Charles Gerhardt, produttore della RCA, e dal primo violino Sidney Sax, per soddisfare le richieste di registrazione da parte della Reader's Digest.\nL'orchestra inizi\u00f2 la sua attivit\u00e0 nel 1964 utilizzando i nomi RCA Victor Symphony Orchestra e London Promenade, essendo quest'ultima costituita nella maggior parte degli strumentisti della London Philharmonic Orchestra. Divenne National Philharmonic Orchestra nel 1970.\nMolti musicisti di grande talento, soprattutto nella regione londinese, vennero contattati da Gerhardt e Sax. L'orchestra cess\u00f2 di essere una organizzazione esclusiva della RCA, quando Gerhardt sostitu\u00ec Sax nella sua funzione di primo violino. La Decca Records cominci\u00f2 ad usare l'orchestra nel marzo 1974 per la registrazione di un disco in 4 Fasi Stereo, il \"Yellow River Piano Concerto\" diretta da Elgar Howarth. La Columbia Records cominci\u00f2 ad avvalersi dell'orchestra nel 1975.\nDiressero l'orchestra Leopold Stokowski, Richard Bonynge, Charles Gerhardt e Michael Kamen. Bonynge registr\u00f2 i tre balletti di P\u00ebtr Il'i\u010d \u010cajkovskij per la Decca, Gerhardt realizz\u00f2 una serie di colonne sonore di film degli anni quaranta, cinquanta e sessanta produzioni del cinema hollywoodiano e Kamen realizz\u00f2 una sessione orchestrale del lavoro di Eric Clapton, 24 Nights, alla Royal Albert Hall nel 1990 e nel 1991 per la Duck Records.\nL'orchestra ha registrato le colonne sonore di molti film, particolarmente quelle scritte da Jerry Goldsmith, cos\u00ec come alcuni pezzi di \"Guerre stellari\" dal catalogo di John Williams. Anche Bernard Herrmann utilizz\u00f2 regolarmente l'orchestra per la registrazione delle sue colonne sonore.\nLa National Philharmonic Orchestra \u00e8 stata successivamente disciolta.\nProduzioni.\nQueste sono alcune delle colonne sonore registrate in Inghilterra ed eseguite dalla National Philharmonic Orchestra:\nAltre musiche"}
{"id": "2491260", "revid": "1305772", "url": "https://it.wikipedia.org/wiki?curid=2491260", "title": "\u00c8 troppo facile", "text": ""}
{"id": "2491266", "revid": "729019", "url": "https://it.wikipedia.org/wiki?curid=2491266", "title": "Mal di mare", "text": "Il mal di mare (in linguaggio medico naupatia) \u00e8 una sensazione di disturbo, che si manifesta in alcune persone quando viaggiano su imbarcazioni o similari, \u00e8 causata dalle sensazioni conflittuali afferenti al cervello: dagli occhi giunge l'informazione di essere fermi, mentre dagli organi preposti all'equilibrio arriva un segnale di movimento.\nQuesto scoordinamento fa generare un segnale d'allarme a tutto il corpo e le prime funzioni a essere bloccate sono quelle della digestione.\nA differenza dell'opinione comune, non \u00e8 il movimento in s\u00e9 a creare il disturbo.\nSintomatologia.\nI sintomi che si manifestano inizialmente \u00e8 un malessere indefinito, accompagnato da senso di disgusto e ansia; quindi il soggetto viene colto da pallore, sudorazione fredda, cefalea, nausea e vomito.\nPrevenzione.\n\u00c8 sufficiente sincronizzare la visuale ai reali movimenti subiti, ovvero trasferire il sistema di riferimento dall'ambiente intorno al soggetto (la nave, l'auto) al riferimento fisso: il mondo esterno. Tipicamente \u00e8 necessario fissare l'orizzonte esterno finch\u00e9 non lo si vede fermo e orizzontale, l'ambiente della nave intorno al soggetto deve invece apparire in movimento (tipicamente oscillatorio).\nAppena effettuata questa mutazione del sistema di riferimento il disturbo dovrebbe cessare.\nDa evitare leggere, guardare la TV, anche guardare un vicino mentre si parla: ogni posizione che nasconda il mondo esterno.\nTerapia.\nConsiderato che la problematica \u00e8 comportamentale il trattamento farmacologico non dovrebbe essere necessario. A seconda del soggetto pu\u00f2 aiutare uno stimolante come il caff\u00e8 o un calmante come la camomilla, sono anche in commercio farmaci basati su la scopolamina, la prometazina e il dimenidrinato."}
{"id": "2491268", "revid": "376555", "url": "https://it.wikipedia.org/wiki?curid=2491268", "title": "Mina canta in spagnolo", "text": "Mina canta in spagnolo, pubblicato nel 1995, \u00e8 una raccolta della cantante italiana Mina.\nQuesta raccolta non \u00e8 inclusa nella discografia sul sito ufficiale minamazzini.com.\nIl disco.\nPremessa: sia questo CD che \"Mina canta in inglese\" riportano titoli errati, li correggeremo facendo riferimento a quelli corretti come pubblicati nei 45 giri originali.\nAlcune tracce sono versioni originali di autori di lingua spagnola, altre sono state incise all'origine in inglese e tradotte per il mercato latino. Sei sono traduzioni di brani italiani:"}
{"id": "2491271", "revid": "316910", "url": "https://it.wikipedia.org/wiki?curid=2491271", "title": "The Blue Blazer", "text": ""}
{"id": "2491272", "revid": "287204", "url": "https://it.wikipedia.org/wiki?curid=2491272", "title": "Principio di relativit\u00e0", "text": "Il principio di relativit\u00e0 stabilisce che le leggi di una teoria fisica debbano essere valide in ogni sistema di riferimento omogeneo. \u00c8 valido in generale in campo scientifico ed \u00e8 stato applicato implicitamente, come nella meccanica classica, o in modo manifesto, come nella relativit\u00e0 speciale e generale. Il principio si differenzia dalla teoria della relativit\u00e0, che su di esso si basa, e costituisce un assioma della fisica.\nSe si trovasse un sistema di riferimento privilegiato, che invalidasse il principio di relativit\u00e0, verrebbe compromesso il \"corpus\" di teorie fisiche fondamentali, non solo la relativit\u00e0 speciale e generale, ma anche, ad esempio, la fisica quantistica. Tuttavia alcune versioni della teoria delle stringhe possono ammettere un sistema di riferimento privilegiato, ma solo in una dimensione diversa dalle quattro dello spaziotempo.\nSemplici principi di relativit\u00e0.\nAlcuni principi di relativit\u00e0, noti anche, con espressione pi\u00f9 esplicativa, come \"principi di invarianza\", sono presenti in molte discipline. I pi\u00f9 importanti stabiliscono che ogni legge naturale sia immutabile nel tempo e sia indipendente dalla persona che la misura; questi principi costituiscono un importante fondamento della ricerca scientifica stessa.\nNella fisica teorica, per esempio, il teorema di Noether stabilisce che: \"\"le leggi che governano le forze sono le stesse in ogni tempo e in ogni luogo, sono cio\u00e8 invarianti per una traslazione spazio-temporale.\" Se la condizione temporale di questo principio \u00e8 valida, allora vale anche il principio di conservazione dell'energia, mentre se \u00e8 verificata la condizione spaziale, \u00e8 valida la alla legge di conservazione della quantit\u00e0 di moto. Questo esempio dimostra come i principi di invarianza siano altamente efficaci per descrivere le leggi della natura, in quanto a ogni simmetria continua della fisica corrisponde una legge di conservazione.\nIl principio ristretto di relativit\u00e0.\nIl principio ristretto di relativit\u00e0 stabilisce che:\nCi\u00f2 obbliga una qualsiasi legge fisica a non variare se applicata ad un corpo in moto a velocit\u00e0 costante o a un corpo fermo. Un'importante conseguenza \u00e8 che un osservatore appartenente ad un sistema di riferimento inerziale non pu\u00f2 associare una velocit\u00e0 assoluta o una direzione assoluta al proprio moto nello spazio, ma pu\u00f2 solo considerare velocit\u00e0 e direzione relative ad altri corpi.\nTutto ci\u00f2 non vale per i sistemi non inerziali, dal momento che questi ultimi non sembrano, almeno per l'esperienza quotidiana, prevedere le stesse leggi fisiche, infatti \u00e8 sufficiente pensare che esistono interazioni apparenti, che vengono percepite se si subisce un'accelerazione o una decelerazione a causa del moto non uniforme del sistema di riferimento.\nQuesto principio viene utilizzato nella meccanica classica e nella relativit\u00e0 speciale.\nMeccanica classica.\nIl principio di relativit\u00e0 del movimento fu posto esplicitamente da Galileo Galilei nel 1639 nella sua opera \"Dialogo sopra i due massimi sistemi del mondo\". Se formulato in questo contesto, il principio speciale di relativit\u00e0 stabilisce che:\nLa successiva elaborazione della meccanica classica contribu\u00ec poi all'integrazione del principio con ulteriori concetti fisici, tra i quali molto importanti risultano quelli di spazio e tempo \"assoluti\".\nRelativit\u00e0 ristretta.\nVerso la fine del XIX secolo, Joseph Larmor e Hendrik Lorentz scoprirono che le equazioni di Maxwell, che rappresentano la base dell'elettromagnetismo, non erano invarianti per le trasformazioni di Galileo, ma lo erano per le trasformazioni di Lorentz. Ci\u00f2 port\u00f2 notevole sconcerto nella fisica, dal momento che una teoria che non rispetta le trasformazioni galileiane v\u00ecola anche la nozione di tempo e spazio assoluti. Molti fisici, compresi Larmor e Lorentz, sostituirono al principio di relativit\u00e0 galileiana il concetto di etere, ovvero un sistema di riferimento immobile che permetteva la propagazione delle onde elettromagnetiche.\nNel 1905 Albert Einstein, nel suo famoso articolo \"Sull'elettrodinamica dei corpi in movimento\", assunse il principio speciale di relativit\u00e0 come assioma e, scartando le nozioni di etere e spazio e tempo assoluti, sostitu\u00ec alle trasformazioni di Galileo quelle di Lorentz, stabilendo l'invarianza delle leggi fisiche nei sistemi di riferimento inerziali e la costanza della velocit\u00e0 della luce nel vuoto per qualsiasi osservatore, indipendentemente dal suo moto rispetto alla sorgente, fatto gi\u00e0 contemplato dalle equazioni di Maxwell, che prevedevano l'invarianza della velocit\u00e0 della luce nel vuoto.\nPoincar\u00e8 individu\u00f2 l'insieme di trasformazioni che lasciano inalterata la geometria dello spaziotempo di Minkowski: queste trasformazioni sono comprese nella \"simmetria di Poincar\u00e8\", e generano un omonimo gruppo di simmetria.\nIl principio generale di relativit\u00e0.\nIl principio generale di relativit\u00e0 stabilisce che:\nSolitamente, nel caso di sistemi di riferimento non inerziali, si effettua dapprima una \"trasformazione di coordinate\", portandosi in un sistema di riferimento inerziale; si svolgono poi i calcoli necessari e si ritorna infine, con un'altra trasformazione di coordinate, al sistema di partenza. In molte situazioni, possono essere utilizzate le stesse leggi fisiche dei sistemi inerziali tenendo conto per\u00f2 della presenza di interazioni apparenti: un esempio \u00e8 quello di un sistema di riferimento che si muove di moto circolare uniforme, che pu\u00f2 essere considerato un sistema inerziale se si considerano le forze apparenti, quali la forza centrifuga e la forza di Coriolis.\nLa relativit\u00e0 generale.\nLa relativit\u00e0 generale, sviluppata da Einstein negli anni tra il 1905 e il 1907, prevede che la \"covarianza di Lorentz globale\" presente nella teoria della relativit\u00e0 speciale divenga una \"covarianza di Lorentz locale\". La materia infatti \"incurva\" lo spaziotempo e questa curvatura influenza le traiettorie dei corpi in movimento e dei raggi luminosi, che si muovono lungo le geodetiche. La relativit\u00e0 generale sfrutta la geometria differenziale e i tensori per descrivere la gravit\u00e0 come effetto della geometria dello spaziotempo. Einstein bas\u00f2 inoltre questa teoria sul principio generale di relativit\u00e0, da cui l'aggettivo \"generale\"\" ad essa attribuito."}
{"id": "2491277", "revid": "7", "url": "https://it.wikipedia.org/wiki?curid=2491277", "title": "Anacani Echevarria", "text": ""}
{"id": "2491281", "revid": "1522738", "url": "https://it.wikipedia.org/wiki?curid=2491281", "title": "Whitebridge", "text": ""}
{"id": "2491283", "revid": "287204", "url": "https://it.wikipedia.org/wiki?curid=2491283", "title": "Torneo Acropolis 1994", "text": "Il Torneo Acropolis 1994 si \u00e8 svolto dal 13 al 17 luglio 1994. Gli incontri si sono svolti presso lo Stadio della pace e dell'amicizia di Atene\nQuesta edizione \u00e8 ricordata per essere stata l'unica con la partecipazione di 5 squadre. Una di esse era una selezione di migliori giocatori serbi (la squadra era definita \"\u0395\u03c0\u03af\u03bb\u03b5\u03ba\u03c4\u03bf\u03b9 \u03a3\u03b5\u03c1\u03b2\u03af\u03b1\u03c2\"): altro non era che una fotocopia della oramai defunta nazionale jugoslava."}
{"id": "2491289", "revid": "1543377", "url": "https://it.wikipedia.org/wiki?curid=2491289", "title": "Rutgerus Rescius", "text": "Biografia.\nRutgerus Rescius comp\u00ec gli studi di greco a Parigi sotto la guida di Girolamo Aleandro e ottenne il baccalaureato tra il settembre 1513 e il marzo 1514. Insegn\u00f2 greco privatamente e tra i suoi allievi ebbe anche Ludolf Cock. Durante il 1514 insegn\u00f2 a Alkmaar e il 4 ottobre 1515 si immatricol\u00f2 all'Universit\u00e0 di Lovanio per studiare legge. Contemporaneamente entr\u00f2 in servizio presso lo stampatore Dirk Martens come assistente per la pubblicazione di opere in greco, vivendo nella sua casa fino al 1518. Fu proprio in qualit\u00e0 di correttore di Martens che Rescius entr\u00f2 in contatto con Erasmo da Rotterdam, contatti che si sarebbero poi intensificati quando quest'ultimo si trasfer\u00ec a Lovanio nel luglio del 1517. Il 1\u00ba settembre 1518 ottenne la cattedra di greco al neonato Collegium Trilingue, in questa occasione ricevette i complimenti di Erasmo, sebbene questi avrebbe preferito per quel posto un professore di maggior fama. Nel 1519 fu al centro di un incidente giudiziario causato da Wilhelm Nesen e dai suoi studenti. Questi infatti aveva da poco pubblicato, col nome del fratello, il \"Dialogus bilinguium ac trilinguium\" in cui criticava aspramente i teologi dell'Universit\u00e0 di Lovanio. Lo scontro tra i teologi dell'universit\u00e0 e gli studenti di Nesen crebbe fino a quando qualcuno di questi ultimi fece uno scherzo al rettore Jan Calaber. Rescius venne ingiustamente accusato e imprigionato e ci\u00f2 provoc\u00f2 immediatamente la reazione di Erasmo, di cui Nesen era un acceso sostenitore, che si impegn\u00f2 per la sua liberazione e che successivamente lo sostenne durante il processo. Verso il 1525 si spos\u00f2 con una certa Anna Moons (?-1\u00ba gennaio 1585) di Lovanio e si trasfer\u00ec nella casa di quest'ultima. La possibilit\u00e0 di vivere con la propria famiglia era generalmente esclusa per i professori del \"Collegium\", che metteva loro a disposizione un appartamento all'interno della struttura, al fine di evitare loro distrazioni e permettere agli studenti di avere maggiori possibilit\u00e0 di confrontarsi con loro. Effettivamente gli impegni matrimoniali furono di un certo ostacolo all'attivit\u00e0 accademica di Rescius, che si trov\u00f2 in opposizione all'amministrazione del \"Collegium Trilingue\" e che vide la propria situazione patrimoniale peggiorare. Erasmo entr\u00f2 nella disputa tra il rettore Nicolas Wary e Rescius: al primo, in una lettera del 30 marzo 1527, consigli\u00f2 di tollerare la situazione vista la difficolt\u00e0 di sostituire Rescius con una persona altrettanto competente, al secondo scrisse nell'ottobre dello stesso anno per fargli osservare che le pretese del \"Collegium\" non erano assurde, consigliandogli di prendere parte alla vita dell'istituto. Tuttavia \u00e8 ancora lo stesso Erasmo in una lettera del maggio 1532 a Conradus Goclenius, allora rettore del \"Collegium\", ad ammettere a posteriori che l'istituto fu piuttosto cieco concedendo a Rescius la possibilit\u00e0 di vivere in famiglia. Ciononostante la sua indubitabile competenza come grecista ne fece crescere la reputazione al punto che nel 1527 gli venne offerta una cattedra come lettore reale di Francesco I di Francia, che stava ponendo allora le basi per la fondazione del \"Coll\u00e8ge Royal\", oggi \"Coll\u00e8ge de France\". Tuttavia Rescius declin\u00f2 la proposta, anche perch\u00e9 questo era il consiglio che gli diede Erasmo nella gi\u00e0 citata lettera dell'ottobre 1527. Quando nel 1529 Dirk Martens abbandon\u00f2 la sua attivit\u00e0 editoriale, Rescius decise di fondare una propria casa editrice insieme a un suo studente e affittuario, Johannes Sturm di Schleiden, che si sarebbe distinto in seguito come rettore del \"Gymnase Protestant\" di Strasburgo, oggi Gymnase Jean-Sturm. Rescius pubblic\u00f2 delle apprezzate edizioni dei padri della chiesa greci e di opere di Omero e Senofonte, ma questo non fece che peggiorare i suoi rapporti con il \"Collegium\". Nel gennaio 1536 Rescius cominci\u00f2 la ristampa delle \"Institutiones juris civilis in graecam linguam per Theophilum Antecessorem olim traductae\", versione di Viglius van Aytta della \"Parafrasi greca delle Istituzioni\" di Teofilo Antecessor. Per incrementare le vendite del libro Rescius annunci\u00f2 una serie di conferenze sull'autore, ma ci\u00f2 provoc\u00f2 un conflitto tra il \"Collegium\" e la facolt\u00e0 di legge dell'Universit\u00e0 di Lovanio. Ancora una volta Erasmo intervenne facendo notare come l'operato del professore potesse essere nocivo per il \"Collegium\", tuttavia la lettera che invi\u00f2 a Rescius \u00e8 oggi perduta. Dopo la morte di Goclenius il 25 gennaio 1539, Rescius ne prese temporaneamente il posto. Tuttavia, essendo sospettato di aver abusato dei suoi poteri per ottenere un profitto personale, la nomina di un nuovo rettore venne anticipata. Quest'ultimo fatto inaspr\u00ec ulteriormente i rapporti tra l'istituzione e lo studioso, che tuttavia continu\u00f2 ad insegnare al \"Collegium\" fino alla morte nel 1545."}
{"id": "2491290", "revid": "148107", "url": "https://it.wikipedia.org/wiki?curid=2491290", "title": "Lunghezza d'onda termica di de Broglie", "text": "In fisica, la lunghezza d'onda termica di de Broglie (o lunghezza d'onda termica) \u00e8 una grandezza che fa riferimento alla natura duale delle particelle di un gas ideale. Essa definisce un punto di transizione tra la meccanica classica e la meccanica quantistica.\nDefinizione.\nAll'equilibrio termodinamico ci si aspetta che l'energia cinetica di una particella di massa formula_1, quasi libera come quelle di un gas ideale, abbia una energia cinetica media dell'ordine di:\ndove\nQuindi a tale energia cinetica media corrisponde una quantit\u00e0 di moto media dell'ordine di:\nAssociando alla quantit\u00e0 di moto la lunghezza d'onda, secondo la relazione di de Broglie, definiamo quindi lunghezza d'onda termica la quantit\u00e0:\ndove\nEssa \u00e8 sostanzialmente la lunghezza d'onda di de Broglie media delle particelle di un gas ideale ad una data temperatura. Come distanza tra le particelle si pu\u00f2 considerare, con buona approssimazione, la quantit\u00e0 formula_8 dove formula_9 \u00e8 il volume del gas ed formula_10 \u00e8 il numero di particelle. Quando la lunghezza d'onda termica di de Broglie \u00e8 molto pi\u00f9 piccola della distanza interparticellare, il gas pu\u00f2 essere considerato come un gas di Maxwell-Boltzmann. Al contrario, se essa \u00e8 dell'ordine di tale distanza, o maggiore, dominano gli effetti quantistici e il gas deve essere trattato come un gas di Fermi o un gas di Bose, a seconda della natura delle particelle che lo compongono. La concentrazione quantistica rappresenta quindi una specie di linea di separazione tra regime classico e quantistico. In altri termini, la natura quantistica del gas emerge se\ne in tal caso il gas obbedir\u00e0 alla statistica di Fermi-Dirac o alla statistica di Bose-Einstein. Al contrario, se risulta\ncome nel caso di alte temperature o basse concentrazioni, il gas obbedir\u00e0 alla statistica di Maxwell-Boltzmann.\nParticelle prive di massa.\nPer una particella priva di massa, la lunghezza d'onda termica di de Broglie pu\u00f2 essere definita come:\ndove formula_14 \u00e8 la velocit\u00e0 della luce nel vuoto. Come nel caso delle particelle massive, \u00e8 una media delle lunghezze d'onda delle particelle e definisce il punto critico in corrispondenza del quale insorgono gli effetti quantistici. Per esempio, quando la lunghezza d'onda termica dei fotoni emessi da un corpo nero \u00e8 dello stesso ordine della lunghezza d'onda della radiazione (o maggiore), la legge di Rayleigh-Jeans (\"classica\") non pu\u00f2 essere utilizzata e va usata la legge di Planck (quantistica).\nLa lunghezza d'onda termica per le particelle prive di massa deriva da una pi\u00f9 generale definizione di lunghezza d'onda termica, descritta nel paragrafo seguente.\nDefinizione generale di lunghezza d'onda termica.\nUna definizione generale di lunghezza d'onda termica per un gas quantistico ideale, in un generico numero di dimensioni e con una generica relazione tra energia e momento (relazione di dispersione) \u00e8 stata fornita da Yan (Yan 2000). Se formula_15 \u00e8 il numero di dimensioni e la relazione tra energia formula_16 e momento formula_17 \u00e8 del tipo:\ncon formula_19 ed formula_20 costanti, la lunghezza d'onda termica \u00e8 definita come:\ndove formula_22 \u00e8 la funzione gamma di Eulero. Per esempio, nel caso tradizionale di particelle massive in tre dimensioni, si ha formula_23 e formula_24, da cui scaturiscono i risultati ottenuti in precedenza. Analogo risultato si ottiene nel caso di particelle prive di massa, per le quali si ha formula_25."}
{"id": "2491292", "revid": "308843", "url": "https://it.wikipedia.org/wiki?curid=2491292", "title": "Rutger Ressen", "text": ""}
{"id": "2491293", "revid": "308843", "url": "https://it.wikipedia.org/wiki?curid=2491293", "title": "Dryopolitanus", "text": ""}
{"id": "2491294", "revid": "287204", "url": "https://it.wikipedia.org/wiki?curid=2491294", "title": "Fallen Is Babylon", "text": "Fallen Is Babylon \u00e8 un album del gruppo reggae giamaicano Ziggy Marley and the Melody Makers, pubblicato dalla Elektra Entertainment nel 1997\nL'album vince il Grammy Award come Best Reggae Album"}
{"id": "2491295", "revid": "184925", "url": "https://it.wikipedia.org/wiki?curid=2491295", "title": "Fallen is Babylon", "text": ""}
{"id": "2491297", "revid": "119180651", "url": "https://it.wikipedia.org/wiki?curid=2491297", "title": "Micky Arison", "text": "Figlio di Ted Arison, armatore statunitense di origine israeliana, Micky nasce in Israele e si sposta nei primi anni negli USA seguendo il padre stabilendosi a Miami.\nFrequenta la University of Miami ma non consegue la laurea. Entra nell'azienda di famiglia nel 1979 con la carica di amministratore delegato di \"Carnival Cruise Lines\", in seguito ricopre la carica di presidente della Carnival a partire dall'ottobre del 1990.\nAlla morte del padre nel 1999 eredita i suoi averi (insieme alla sorella Shari Arison) diventando quindi proprietario oltre che manager delle attivit\u00e0 di famiglia. Eredita e mantiene inoltre anche il possesso dei Miami Heat che tuttavia affida in gestione al general manager Pat Riley.\nNel 2003 in seguito ad un processo di fusione ricopre la carica di presidente e amministratore delegato della neocostituita \"Carnival Corporation &amp; Plc.\" Nel luglio 2013 lascia la carica di amministratore delegato a Arnold W. Donald, rimanendo presidente."}
{"id": "2491298", "revid": "287204", "url": "https://it.wikipedia.org/wiki?curid=2491298", "title": "Juan Manuel L\u00f3pez (pugile)", "text": "Soprannominato \"Juanma\", come dilettante ha rappresentato il Porto Rico in numerosi tornei internazionali, come i Central American and Caribbean Games nel 2002, i giochi Panamericani nel 2003 e i Giochi di Atene nel 2004. La carriera da professionista di L\u00f3pez \u00e8 iniziata nel 2005. Ha vinto i suoi primi 9 incontri tutti per KO, prima di vincere il 10\u00ba per decisione unanime. Il 30 settembre 2006 ha sconfitto Jose Alonso, strappandogli la cintura WBO Latino dei pesi supergallo, titolo di una competizione creata dalla WBO. Il 7 giugno 2008 L\u00f3pez ha sconfitto per KO tecnico il messicano Daniel Ponce de Le\u00f3n, conquistando la corona WBO dei supergallo.\nCarriera.\nGli anni da dilettante.\nL\u00f3pez ha iniziato a boxare all'et\u00e0 di 10 anni. Ha vinto il campionato amatoriale portoricano per cinque volte consecutive, dal 2000 al 2004. Ha rappresentato la sua nazione anche in competizioni internazionali, come il circuito amatoriale, nella divisione dei pesi gallo (119 libbre). Ai giochi Panamericani, che si sono tenuti a San Juan, Porto Rico, dal 10 al 18 agosto, Juanma \u00e8 arrivato secondo, dietro solamente al dominicano Elio Rojas. Ha fatto parte del team portoricano che ha partecipato agli American and Caribbean Games nel 2002, tenutisi a San Salvador. In questa competizione ha debuttato sconfiggendo ai punti il pugile locale Antonio Nu\u00f1ez (23-16). Tuttavia ha perso tramite decisione unanime contro il messicano Abner Mares con il punteggio di 23-19. Nelle prime fasi di qualificazione per i campionati Pan Americani del 2003 L\u00f3pez ha debuttato trionfando su Francisco Palma dall'Ecuador con il punteggio di 12-8. Nelle semifinali \u00e8 stato battuto da Alexander Espinoza del Venezuela per uno strettissimo 11-10. Il suo prossimo grande evento internazionale sono proprio stati i Pan American Games del 2003, tenutisi a Santo Domingo. Juanma ha debuttato sconfiggendo nettamente ai punti Castulo Gonz\u00e1lez del Guatemala per 27-10 nell'incontro di inaugurazione. Nei quarti di finale ha combattuto contro Mares, perdendo per poco ai punti, questa volta per 24-21. Juanma L\u00f3pez ha fatto parte anche della selezione portoricana che ha preso parte alle qualificazioni per le Olimpiadi americane, tenutesi a Tijuana. Ha iniziato la competizione il 14 marzo 2004 sconfiggendo lo statunitense Roberto Ben\u00edtez per decisione unanime. Nell'incontro successivo si \u00e8 trovato di fronte il domenicano Algenis M\u00e9ndez, vincendo il match per decisione unanime. Nella finale L\u00f3pez si \u00e8 scontrato con il canadese Andrew Kooner ma ha perso la gara con il punteggio di 29-18, uscendo cos\u00ec dal torneo. Nonostante ci\u00f2 le sue grandi prestazioni fornite gli hanno valso un posto tra i partecipanti ai Giochi di Atene nel 2004.\nCome parte del suo allenamento per i giochi olimpici, L\u00f3pez ha partecipato a due tornei \"Porto Rico VS. USA\", dove entrambe le squadre nazionali hanno messo alla prova i loro atleti.. Il primo di questa serie di incontri si \u00e8 svolto il 27 maggio 2004 a Reno, Nevada. Nell'occasione ha sconfitto Eric Hunter. Il secondo incontro del torneino si \u00e8 tenuto a Reno, Nevada, il 4 ottobre 2004, e lo ha visto trionfare su Torrence Daniels ai punti (16-15). A questa vittoria \u00e8 seguita un'ultima partecipazione al torneo Jose \"Cheo\" Aponte a Caguas, Porto Rico, dove ha sconfitto nettamente Luis Pe\u00f1a nella finale con il punteggio di 33-5. Il debutto olimpico di L\u00f3pez \u00e8 avvenuto il 17 agosto 2004, dove si \u00e8 trovato di fronte al bielorusso Khavazhi Khatsigov. Juanma \u00e8 stato dichiarato sconfitto dopo il verdetto finale e la lettura dei cartellini, che hanno dato il match all'avversario per 27-19. Al momento del termine della sua carriera da pugile dilettante L\u00f3pez aveva un record di 126 vittorie e 24 sconfitte.\nCarriera da professionista.\nL\u00f3pez \u00e8 passato al professionismo nel 2005, poco dopo i Giochi di Atene, come peso piuma. Ha scelto come promoter la Top Rank Boxing e come co-manager Orlando Pi\u00f1ero e Peter Rivera, presidente della Puerto Rico Best Boxing Promotions.\nJuanma ha fatto il suo debutto il 29 gennaio 2005 a Bayam\u00f3n, Porto Rico, trionfando contro il debuttante Luis Col\u00f3n con un KO fulmineo. Da qui in poi ha vinto altre nove volte consecutive per KO: sotto i suoi devastanti pugni sono caduti Ivan Cordero, Efrain Perez, Eric Nemos, Charlie Jones, Roberto Chac\u00f3n, Luis Bola\u00f1o, Manuel Sanabria e Jose Luis Caro. Ha concluso il suo primo anno da professionista con un record di 8-0, con 8 successi prima del limite. Ci\u00f2 gli \u00e8 valsa la nomina di rookie e prospetto dell'anno da parte della Puerto Rico Boxing Commission. Il 4 marzo 2006 \u00e8 andato sulla distanza per la prima volta, sconfiggendo il messicano Gilberto Bolanos ver verdetto unanime. Alla fine del 2006 ha vinto altri 4 match, 3 dei quali sono terminati per KO. Uno di questi scontri \u00e8 stato quello contro Jose Alonso, per il titolo WBO Latino dei supergallo, un campionato regionale sancito dalla stessa World Boxing Organization. L'incontro si \u00e8 svolto il 30 settembre 2006 a Caguas, Porto Rico, e ha visto L\u00f3pez sconfiggere Alonso per KO tecnico al 3\u00ba round. Il suo primo match del 2007 si \u00e8 svolto al Dodge Arena di Phoenix, Arizona, contro Cuauhtemoc Vargas. L\u00f3pez ha vinto l'incontro per KO tecnico, dopo che l'avversario non era pi\u00f9 in grado di proseguire la gara. Ha combattuto nuovamente il 3 marzo a San Juan contro Leivi Brea, che ha sconfitto per KO tecnico. Il 28 aprile 2007 Juanma ha disputato il suo primo incontro al di fuori del Porto Rico e degli Stati Uniti. La gara si \u00e8 infatti svolta a Barranquilla, Colombia. L'avversario era il colombiano Jorge Otero e il match \u00e8 terminato con un'altra vittoria per KO tecnico per Juanma L\u00f3pez, dopo che l'arbitro ha fermato la disputa. L'incontro successivo di L\u00f3pez si \u00e8 svolto il 22 giugno 2007 a Hato Rey, Porto Rico, contro il brasiliano Giovanni Andrade. L'incontro era l'evento principale si una serie di match presentati dalla \"Puerto Rico Best Boxing\". Juanma ha vinto l'incontro per KO tecnico alla fine della 1\u00aa ripresa, quando Andrade ha deciso di non proseguire la gara. Il 4 agosto 2007 L\u00f3pez ha conservato il suo titolo ai danni di Hugo Dianzo, nuovamente per KO tecnico. L\u00f3pez ha preso totale controllo del match, aprendo anche dei tagli nella testa dell'avversario. Alla 10\u00aa ripresa un colpo di L\u00f3pez ha ferito l'avversario, facendogli perdere grandi quantit\u00e0 di sangue e costringendo l'arbitro a porre fine alla contesa. L\u00f3pez ha in seguito difeso la sua corona regionale contro Omar Adorno, in un match speciale presentato dall WBO che si \u00e8 svolto il 31 ottobre 2007. Juan \u00e8 riuscito ad atterrare l'avversario per ben tre volte deurante il corso del match, e dopo 2 minuti nel 2\u00ba round ha vinto l'incontro per KO. La quarta difesa del titolo di L\u00f3pez si \u00e8 svolta il 23 febbraio 2008, quando ha sconfitto Jonathan Oquendo per KO tecnico alla 3\u00aa ripresa. Il match \u00e8 stato anche chiamato \"Guerra Civil\".\nIl titolo WBO dei supergallo.\nIl 7 giugno 2008 L\u00f3pez ha avuto la possibilit\u00e0 di conquistare il suo primo titolo mondiale contro il messicano Daniel Ponce de Le\u00f3n per il titolo WBO dei supergallo. L'incontro, parte di una lista di match organizzati dalla HBO, si \u00e8 svolto al Boardwalk Hall Atlantic City, New Jersey. L\u00f3pez ha vinto la gara per KO tecnico alla 1\u00aa ripresa, quando l'arbitro ha fermato l'incontro dopo due atterramenti consecutivi subiti da Ponce de Le\u00f3n. Dopo aver ricevuto numerosi omaggi, presentazioni e interviste per la vittoria, il 13 giugno 2008 L\u00f3pez ha ricevuto la sua nuova cintura dal presidente stesso della WBO, Francisco \"Paco\" Valc\u00e1rcel. Durante la cerimonia di festeggiamento ha ricevuto una lettera dall'ex pugile portoricano Wilfredo G\u00f3mez, che gli ha offerto i suoi pi\u00f9 calorosi saluti e congratulazioni e predetto una grande carriera da sportivo. La prima difesa del titolo di L\u00f3pez \u00e8 stata contro C\u00e9sar Figueroa e si \u00e8 svolta il 4 ottobre 2008 al Jos\u00e9 Miguel Agrelot Coliseum di Porto Rico, in un evento denominato \"\"The First Step\" (in italiano \"il primo passo\"\"). L'avversario di L\u00f3pez era previsto essere Olivier Lontchi, ma quest'ultimo \u00e8 stato tolto dalla lista sfidanti a causa di suo pareggio con un avversario ritenuto debole e poco quotato. La sua entrata \u00e8 stata accompagnata da fuochi d'artificio e musica personalizzata composta dalla Baby Rasta y Gringo, oltre alla partecipazione del campione portoricano Tito Trinidad e Iv\u00e1n Calder\u00f3n. L'incontro \u00e8 durato solamente 47 secondi. L\u00f3pez ha iniziato l'incontro con alcuni sporaidici diretti, ma il suo primo vero attacco (una micidiale combinazione) ha lasciato l'avversario senza sensi. Roberto Ramirez, il direttore di gara, ha concluso il conteggio di 10 decretando la sconfitta di Figueroa per KO. Questo \u00e8 stato il 5\u00ba KO pi\u00f9 veloce in un incontro con titoli in palio e ha superato perfino la vittoria di \"Iron\" Mike Tyson su Michael Spinks. 2 giorni dopo il match, Bob Arum ha confermato che L\u00f3pez avrebbe fatto parte di un incontro incluso nella card del \"Dream Match\", l'attesissimo scontro tra la grande sorpresa Manny Pacquiao e il \"Chico de Oro\" \u00d3scar de la Hoya. L\u00f3pez ha iniziato ad allenarsi il 13 ottobre 2008, avendo come obbiettivo la conservazione e il successivo miglioramento delle sue condizioni fisiche e atletiche. Nel frattempo durante la settimana Israel V\u00e1zquez ha risposto alla sfida lanciata da Figueroa, dichiarando che un match tra i due potrebbe essere \"interessante\" perch\u00e9 \"sarebbe una sfida\". L\u00f3pez ha dichiarato che dopo un match di preparazione nel 2009, il suo piano sarebbe stato quello di organizzare l'evento a New York, una notte prima della parata portoricana, un evento annuale che si svolge proprio a New York e che coinvolge proprio l'omonima popolazione del luogo. Tra i possibili sfidanti di Juanma sono emersi i nomi di Sergio Medina e Bernab\u00e9 Concepci\u00f3n. Anche il campione WBO dei gallo Gerry Pe\u00f1alosa ha espresso il suo interesse a sfidare il talento portoricano. Nel frattempo ha ricevuto un omaggio come parte della parata domenicana a San Juan ed \u00e8 stato nominato \"Padrino Internacional\" (in italiano \"il padrino internazionale\"). Medina, che in questo periodo era 4\u00ba nel ranking WBO, \u00e8 stato selezionato come sfidante di Juanma per un match il 6 dicembre 2008. Poco prima del match L\u00f3pez ha incontrato V\u00e1zquez e Rafael M\u00e1rquez (fratello del \"Dinamita\", Juan Manuel M\u00e1rquez), che hanno entrambi espresso il loro interesse nello sfidare Juanma nel 2009. La gara \u00e8 durata 1:38, dopo che l'arbitro ha fermato il match in seguito a 3 atterramenti consecutivi subiti da Medina. Secondo il Compubox, Medina \u00e8 stato in grado di sferrare solamente 1 pugno su 6 tentativi, dando dimostrazione di una timida esibizione. L\u00f3pez ha preso l'iniziativa subito, attaccando l'avversario per tutta la durata dello scontro. Per le sue grandi prestazioni Juanma ha ricevuto numerosi riconoscimenti, come la nomina di \"\"Athlete of the Year\" da \"Primera Hora\" e \"Museo del Deporte de Puerto Rico\", oltre ad essere incluso nella lista \"Los pioneros del a\u00f1o\" (in italiano \"i pionieri dell'anno\") stilata da \"El Nuevo D\u00eda\". Il 10 febbraio 2009 il vice presidente della Golden Boy Promotions, Eric G\u00f3mez, ha confermato il nuovo avversario di L\u00f3pez sarebbe stato il veterano filippino Pe\u00f1alosa, che aveva gi\u00e0 espresso il desiderio di sfidarlo nel 2008.\nLo scontro tra il nuovo prospetto della boxe ed il veterano del ring filippino si \u00e8 svolto il 25 aprile 2009 ed \u00e8 stato denominato \"Campe\u00f3n vs.Campe\u00f3n\" (in italiano \"Campione contro Campione\"\"), in quanto anche Penalosa era detendore di un titolo, la corona WBO dei gallo. Le prime battute del match sono state molto attive ed entrambi i pugili hanno espresso i loro stili di combattimento: L\u00f3pez ha dato mostra delle sue doti da \"brawler\", concentrandosi sulla potenza dei pugni, mentre Gerry ha puntato sulla tecnica, una delle sue migliori qualit\u00e0. Le prime riprese sono state dalla parte del portoricano, che si \u00e8 concentrato nel colpire l'avversario al volto e al corpo. La 4\u00aa e 5\u00aa ripresa sono continuate sulle note dei round precedenti, con Penalosa al contrattacco. Tra il 5\u00ba e il 6\u00ba round l'atleta filippino \u00e8 stato in grado di mandare a segno un numero maggiore di colpi, ma da l\u00ec in poi L\u00f3pez \u00e8 stato in grado di controllare l'offensiva dell'avversario. Prima della 9\u00aa ripresa, l'allenatore di Penalosa, l'esperto Freddie Roach, lo ha avvertito che se voleva vincere il match doveva mettere KO il suo rivale, senn\u00f2 avrebbe fermato l'incontro, poich\u00e9 ha notato che le forze del suo assistito stavano iniziando a cedere. Nella 9\u00aa ripresa ci sono stati ancora alcuni scambi di pugni tra i due, fino a quando Roach ha deciso di ritirare il suo pugile dalla contesa, evitandogli cos\u00ec un'eccessiva punizione. Con questa vittoria per KOT L\u00f3pez \u00e8 diventato il primo pugile a sconfiggere il veterano atleta per KO, nessuno mai prima ci era riuscito. Dopo lo scontro, Penalosa ha ricevuto il supporto del pubblico per i suoi sforzi. Nel corso della gara, il portoricano ha stabilito anche alcuni record: maggior numero di colpi potenti sferrati in un round e maggior numero di colpi potenti andati a segno in un round. Tutto ci\u00f2 nell'8\u00aa ripresa.\nIl 10 ottobre 2009 Juanma ha affrontato Rogers Mtagwa per la corona WBO dei pesi gallo. L'incontro, svoltosi al Madison Square Garden, si \u00e8 concluso con la vittoria di L\u00f3pez per \"Majority Decision\". Dopo la gara si sono diffuse voci sul suo prossimo sfidante, che potrebbe essere il cubano Yuriorkis Gamboa.\nIl 16 aprile 2011 subisce la sua prima sconfitta ai danni Orlando Salido che conquista il WBO Featherweight Championship.\nAnalisi di Juan Manuel L\u00f3pez.\nJuanma L\u00f3pez \u00e8 uno degli astri nascenti del pugilato e uno dei pi\u00f9 completi per quanto riguarda l'abilit\u00e0 generale. Pugile completo, \u00e8 in possesso di una sorprendente combinazione di stazza, abilit\u00e0, forza, velocit\u00e0 e potenza. Ha inoltre vinto per KO tutti gli incontri validi per delle cinture mondiali."}
{"id": "2491300", "revid": "6923", "url": "https://it.wikipedia.org/wiki?curid=2491300", "title": "Lucian Bernhard", "text": "Biografia.\nDotato di uno stile caratterizzato da un'estrema semplicit\u00e0 grafica e comunicativa, \u00e8 stato uno dei pi\u00f9 importanti graphic designer tedeschi della prima met\u00e0 del Novecento.\nLa sua prima opera di rilievo \u00e8 un manifesto per i fiammiferi \"Priester\", che viene premiato nel 1905 alla Camera di Commercio berlinese. Tale evento segna l'inizio di una fortunata carriera di pubblicitario. Tra i suoi lavori pi\u00f9 celebri \u00e8 possibile citare, oltre a quelli propagandistici della Prima guerra mondiale, il poster per le scarpe \"Stiller\" del 1912.\nNel 1920 diventa insegnante presso la K\u00f6niglichen Akademie di Berlino. E sempre nei primi anni venti \u00e8 cofondatore della rivista di grafica \"Das Plakat\" (poi \"Gebrauchsgraphik\"). Nel 1923 tiene una serie di conferenze negli Stati Uniti, luogo questo dove emigrer\u00e0 e dove passer\u00e0 il resto della propria vita.\nImportante \u00e8 stata anche la sua opera di progettazione di caratteri tipografici. Nell'arco della propria carriera arriv\u00f2 a realizzarne 36. Tra i pi\u00f9 importanti \u00e8 possibile citare il \"Lucian\" (1928), il \"Fashion\" (1929) e il \"Tango\" (1933)."}
{"id": "2491301", "revid": "1573940", "url": "https://it.wikipedia.org/wiki?curid=2491301", "title": "Arcesilao (mitologia)", "text": "Nella mitologia greca, Arcesilao fu uno dei cinque capitani che giunsero a Troia dalla Beozia con una flotta costituita da cinquanta navi. Figlio di Areilico e Teobula, viene ricordato da Omero nell'\"Iliade\" e dal poeta Igino nelle sue \"Fabulae\".\nIl mito.\nOrigini.\nIgino menziona Arcesilao come figlio di Areilico e Teobula e dunque come fratello di Protoenore, suo compagno nell'\"Iliade\". Suo padre era un discendente di Anfizione, sovrano di Atene e secondogenito di Deucalione e Pirra, i coniugi che Zeus risparmi\u00f2 al diluvio universale.\nLa guerra di Troia.\nSebbene non vincolato dal giuramento di Tindaro, Arcesilao partecip\u00f2 ugualmente alla guerra di Troia, unendosi alla sciagurata spedizione che si rivel\u00f2 fatale per gli stessi Beoti. Nel Catalogo delle navi, al libro II dell'\"Iliade\", la Beozia \u00e8 rappresentata da una flotta di cinquanta navi, ciascuna delle quali popolata da centoventi guerrieri, al cui capo compaiono Peneleo, Leito, Clonio, Protoenore ed Arcesilao: dieci delle navi erano comandate da Arcesilao.\nArcesilao non sopravvisse a lungo al fratello Protoenore, ucciso presso le navi da Polidamante. Egli cadde, infatti, trafitto dalla lancia di Ettore, appena ripresosi da un colpo vibratogli da Aiace Telamonio: la presenza dell'eroe troiano incoraggi\u00f2 gli animi dei suoi uomini i quali, sostenuti da Apollo, si avventarono contro gli Achei mettendoli in fuga. Nella medesima battaglia che segu\u00ec al ritorno di Ettore perse la vita anche Clonio, altro capitano beota, ucciso da Agenore.\nIl corpo di Arcesilao venne abbandonato da Ettore ancora armato, essendo l'eroe troppo indaffarato nell'incalzare gli Achei in fuga verso le loro navi: il figlio di Priamo consigli\u00f2 inoltre ai suoi uomini di non depredare nessun altro morto, rimandando tale compito alla notte successiva:\nIn realt\u00e0 il corpo di Arcesilao venne rinvenuto dagli Achei e tributato degli onori degni di un eroe. Le ceneri del duce vennero raccolte e riportate in Beozia dal compagno Leito (l'unico dei duci beoti sopravvissuto) il quale, come tramanda Pausania, le pose sotto un tumulo sulle sponde del fiume Ercina.\nSecondo un'altra versione, Arcesilao venne ucciso a Troia da Ettore contemporaneamente al fratello.\nCuriosit\u00e0.\nAd Arcesilao \u00e8 intitolato l'asteroide troiano 20961 Arkesilaos.\nOmonimi.\nArcesilao \u00e8 anche il nome del figlio terzogenito di Ulisse e Penelope."}
{"id": "2491302", "revid": "1522738", "url": "https://it.wikipedia.org/wiki?curid=2491302", "title": "Arien (La Ruota del Tempo)", "text": ""}
{"id": "2491303", "revid": "1543377", "url": "https://it.wikipedia.org/wiki?curid=2491303", "title": "Paolo Revelli", "text": "Carriera.\nHa cominciato come stileliberista, nuotando poi anche le gare dei misti e soprattutto della farfalla in cui \u00e8 stato l'unico nuotatore italiano maschio dopo Federico Dennerlein ad eccellere in campo europeo. Assieme a Marcello Guarducci, Giorgio Lalle e Giovanni Franceschi fece parte di una generazione di nuotatori competitivi in Europa tra la fine degli anni '70 e l'inizio degli anni '80 del XX secolo. Per anni \u00e8 stato anche una presenza costante nelle staffette, sia ai campionati italiani che nelle competizioni con la nazionale.\nNel 1975 \u00e8 salito sul podio nei 200\u00a0m stile libero ai campionati italiani, dove si era gi\u00e0 fatto conoscere come staffettista con la \"De Gregorio\"; qualificatosi per i Giochi del Mediterraneo di Algeri ha vinto l'oro con la staffetta 4\u00d7200\u00a0m stile assieme a Claudio Zei, Lorenzo Marugo e Marcello Guarducci. L'anno dopo ha fatto buoni progressi, tanto da vincere ai campionati estivi sei titoli tra stile libero e staffette ed \u00e8 stato convocato per i Giochi olimpici di Montr\u00e9al. In Canada la staffetta 4\u00d7200\u00a0m ha migliorato in batteria il primato italiano di quattro secondi per qualificarsi in finale dove con Guarducci, Roberto Pangaro, Paolo Barelli e Revelli si \u00e8 piazzata all'ultimo posto.\nAi campionati europei del 1977 di J\u00f6nk\u00f6ping con la staffetta 4\u00d7100\u00a0m stile libero ha vinto la medaglia d'argento (migliorando due volte il primato italiano) in finale assieme a Pangaro, Paolo Sinigaglia e Guarducci: \u00e8 stato finalista anche con la 4\u00d7200\u00a0m. Nella coppa latina del 1978 ha dato il suo contributo con due medaglie alla prima vittoria della squadra italiana. In campo nazionale ha vinto altri sei titoli tra cui il primo nei 200\u00a0m misti. \u00c8 stato convocato per i campionati mondiali di Berlino Ovest in agosto in cui \u00e8 stato eliminato in batteria nei 100, 200 e 400\u00a0m stile libero, mentre con le staffette a stile libero \u00e8 arrivato in finale, quinto sia con la 4\u00d7100\u00a0m con Guarducci, Raffaele Franceschi e Sinigaglia che nella 4\u00d7200\u00a0m con Guarducci, Franceschi e Giorgio Quadri.\nIn campo nazionale anche il 1979 \u00e8 stato un anno positivo, con otto titoli vinti tra cui il primo nei 200\u00a0m farfalla col primato italiano ai primaverili di Roma. Con la nazionale ha vinto la coppa latina in aprile a Rio de Janeiro superando ancora la squadra francese: poi all'inizio di settembre ha partecipato alla coppa del mondo a Tokyo in cui ha vinto l'argento con la 4\u00d7200\u00a0m stile libero nella squadra dell'Europa con David L\u00f3pez-Zubero, Borgstr\u00f6m e Marcello Guarducci; si \u00e8 subito spostato a Citt\u00e0 del Messico dove ha nuotato alle universiadi la staffetta 4\u00d7200\u00a0m stile arrivando terzo con Quadri, Lorenzo Bollati e Guarducci. Una settimana dopo la fine delle Universiadi sono iniziati i Giochi del Mediterraneo di Spalato dove ha vinto il bronzo nei 400\u00a0m (dietro a Quadri) e l'oro nella staffetta lunga a stile libero assieme a Quadri, Fabrizio Rampazzo e Guarducci.\nDopo la coppa latina 1980 a Madrid ha saltato i campionati primaverili e in estate \u00e8 stato convocato per i Giochi olimpici di Mosca, segnati in parte dal boicottaggio di molti paesi, in cui ha raggiunto due finali, quella dei 200\u00a0m stile libero (sesto all'arrivo) e quella della staffetta 4\u00d7200\u00a0m giunta quinta migliorando di quattro secondi e mezzo il primato nazionale stabilito a Berlino Ovest e composta da Revelli, Raffaele Franceschi, Andrea Ceccarini e Fabrizio Rampazzo.\nIl 1981 lo ha visto fare progressi nei 200\u00a0m delfino, con la vittoria e il primato italiano ai campionati estivi, primato poi migliorato agli europei di Spalato quando in finale si \u00e8 piazzato al quarto posto. Sempre a Spalato ha nuotato in altre tre finali, i 200\u00a0m e le staffette a stile libero; sesto nella gara individuale e quinto nella staffetta breve con Guarducci, Raffaele Franceschi e Rampazzo, ha sfiorato per quattro centesimi il podio nella 4\u00d7200 m:al quartetto Revelli - Quadri - Guarducci - Rampazzo non \u00e8 bastato migliorare il primato italiano di Mosca di quasi due secondi e mezzo. L'anno dopo si \u00e8 confermato campione italiano dei 200\u00a0m farfalla, distanza nuotata anche nella coppa latina e ai campionati mondiali, entrambi disputati in sudamerica: in particolare ai mondiali di Guayaquil \u00e8 arrivato a disputare la finale B, mentre ha centrato con la 4\u00d7200\u00a0m la finale maggiore, dove con Rampazzo, Raffaele Franceschi e Guarducci \u00e8 giunto quarto.\nNel 1983 ha migliorato i primati italiani dei 200\u00a0m stile libero con 1'51\"47 e dei farfalla con 1'59\"22, primo italiano sotto i due minuti nella distanza (il suo primato italiano \u00e8 durato dal 16 luglio 1983 al 13 luglio 1998) ai campionati italiani estivi di Roma. Un mese dopo nella stessa vasca si sono disputati i campionati europei in cui nella finale dei 200\u00a0m delfino ha vinto la medaglia di bronzo con 1'59\"84, a un decimo da Sergej Fesenko. Ha vinto il bronzo anche con la 4\u00d7200\u00a0m stile, ed \u00e8 entrato in finale nella 4\u00d7100\u00a0m mista giunta settima.\nNel febbraio del 1984 ha vinto quattro titoli italiani ai campionati primaverili e un mese dopo a M\u00e9rida le gare dei 100 e 200\u00a0m delfino nella coppa latina. La sua carriera in nazionale si \u00e8 conclusa con la convocazione ai Giochi olimpici di Los Angeles dove ha sfiorato l'ingresso nella finale olimpica nuotando il nono tempo in batteria.. In seguito si \u00e8 scoperto che un gruppo di atleti della nazionale, tra cui Revelli, si era sottoposto alla pratica dell'autoemotrasfusione da parte di Francesco Conconi. Il fatto \u00e8 venuto alla luce dopo i campionati estivi di quell'anno.\nSi \u00e8 ritirato dal nuoto agonistico nel 1985: i risultati internazionali da lui ottenuti nel periodo 1981-1984 non sono stati finora (maggio 2011) migliorati da nessun farfallista italiano maschio. In carriera ha ottenuto primati italiani in vasca da 25 metri nei 200\u00a0m, 400\u00a0m e 800\u00a0m stile libero e nei 200\u00a0m farfalla, quest'ultimo durato dal 1984 al 1997.\nPalmar\u00e8s.\nCampionati italiani.\n24 titoli individuali e 13 in staffette, cos\u00ec ripartiti:"}
{"id": "2491306", "revid": "409265", "url": "https://it.wikipedia.org/wiki?curid=2491306", "title": "Vico Equense 1958", "text": "LASD Vico Equense 1958 \u00e8 la principale societ\u00e0 calcistica di Vico Equense (NA), che milita nel campionato di Eccellenza Campania, nel girone B.\nStoria.\nLe origini.\nTra il 1929 e il 1931 nasce a Vico Equense una societ\u00e0 di calcio, l'Unione Sportiva Aequa, che sarebbe diventata la progenitrice della societ\u00e0 \"Citt\u00e0 di Vico Equense\". Nei decenni successivi, la squadra disput\u00f2 campionati minori come quello organizzato dalla penisola sorrentina, nel quale non mancavano accesi derby con il Sorrento e il Capri. Fino al 1943 la squadra prese parte a questo campionato, che fu interrotto per gli avvenimenti bellici di quegli anni.\nLa ricostruzione.\nNel 1946, la squadra fu ricomposta in occasione della fine del 2\u00b0 Conflitto Mondiale, anche se molto faticosamente. All'inizio la nuova squadra era composta prevalentemente da giovani della zona e fu iscritta al Campionato di 2\u00aa Categoria. Pochi anni dopo, nel 1958, la societ\u00e0 venne rifondata e prese la denominazione di \"Acli Aequa\", che fu iscritta al Campionato di 1\u00aa Categoria. Da allora, grazie al supporto del Comune di Sorrento, la squadra pot\u00e9 disputare le proprie partite allo Stadio Italia, fino alla costruzione dell'impianto sportivo di Massaquano, avvenuta nel 1968.\nLa promozione del '72.\nNel 1971, in appena pochi mesi, al comando della societ\u00e0 ci fu un avvicendamento che port\u00f2 Raffaele Castellano ad essere il nuovo presidente. Castellano promise fin dall'inizio risultati migliori, che arrivarono nell'anno successivo: la squadra si classific\u00f2 prima nel campionato di 1\u00aa Categoria e fu promossa nella categoria superiore. L'impresa fu memorabile, ma dur\u00f2 per poco tempo: l'anno dopo infatti, la squadra retrocesse, ritornando nuovamente in 1\u00aa Categoria. Si dovette aspettare il 1980 per rivedere la selezione nel campionato di Promozione.\nIl fallimento.\nLa societ\u00e0, dopo essere retrocessa nelle categorie inferiori nel 1984, decise di acquistare il titolo del Capri, continuando a disputare il campionato di Promozione. Negli anni successivi la societ\u00e0 ottenne risultati altalenanti, oscillando sempre tra categorie inferiori.\nLa svolta.\nLa delusione per le mancate promozioni fu grande finch\u00e9 matur\u00f2 l'idea di fondere la societ\u00e0 con le altre realt\u00e0 calcistiche cittadine (1998), la cui denominazione fu \"U.S.C. Aequa\".\nLa squadra fu iscritta al campionato di 3\u00aa categoria e, in pochi anni, vinse diversi campionati raggiungendo successivamente l'Eccellenza.\nIl Citt\u00e0 di Vico Equense.\nNel 2003 l'Aequa, la Juvequense e il Vico, si unirono dando vita all' \"A.S. Citt\u00e0 di Vico Equense\", in modo tale da formare nuovamente un'unica realt\u00e0 cittadina.\nIl 20 aprile 2008 il Vico Equense ha conquistato la storica promozione in Serie D grazie al 4-3 in casa con la Real Ebolitana stabilendo inoltre il record di punti (79) in categoria.\nNella Serie D 2008-2009 la squadra si \u00e8 classificata al secondo posto nel girone I alle spalle del Siracusa e nei successivi play-off ha raggiunto la finale venendo per\u00f2 sconfitta con il risultato di 1-3 da parte della Nocerina. Nonostante ci\u00f2 ha conquistato per la prima volta nella sua storia la promozione in Lega Pro Seconda Divisione grazie al ripescaggio per completamento organici.\nNella Lega Pro Seconda Divisione 2009-2010 la societ\u00e0 ha chiuso il campionato al penultimo posto conquistando comunque l'accesso ai play-out conto l'Isola Liri. La gara di andata in casa ha visto il Vico imporsi con il risultato di 2-0 ma in quella di ritorno \u00e8 stato sconfitto dai laziali con lo stesso risultato e cos\u00ec, dopo una sola stagione tra i professionisti, \u00e8 retrocessa in Serie D per il peggior piazzamento in classifica. Il 9 luglio 2010 ,inoltre, non si \u00e8 iscritta al campionato di Serie D 2010-2011.\nPer la stagione 2010-2011 \u00e8 riuscita comunque ad iscriversi al campionato di Prima Categoria, vincendolo e conquistando l'aritmetica promozione il 7 maggio 2011 con un 4-1 casalingo contro il Ristor Lettere. L'anno seguente ha partecipato al campionato di promozione raggiungendo i play-off, venendo eliminata dal Positano. Nell'estate del 2012 \u00e8 stata ripescata in Eccellenza insieme al Football Club Sant'Agnello. Il 9 maggio 2013 ha vinto il girone B di Eccellenza venendo promossa in Serie D.\nIl Vico Equense Calcio 1958 (denominazione assunta dopo la promozione in Lega Pro) per\u00f2, nonostante la promozione sul campo, non ha effettuato nuovamente l'iscrizione alla stagione successiva, sparendo cos\u00ec dal panorama calcistico campano. Ci\u00f2 nonostante il calcio il citt\u00e0 non \u00e8 scomparso grazie al titolo di serie D del Real SM Hyria, dando vita al F.C. Real Citt\u00e0 di Vico Equense. Nel campionato di Serie D 2013-14 la squadra \u00e8 arrivata ai play-out, che ha perso contro il Grottaglie, retrocedendo cos\u00ec in Eccellenza. L'anno seguente ha partecipato all'Eccellenza Campania girone B qualificandosi ai play-off. Dopo i playoff persi con la Scafatese non si \u00e8 iscritta al successivo campionato perch\u00e9 il titolo della Real SM Hyria \u00e8 tornato nel comune di San Giorgio a Cremano, non avendo mai ottenuto ufficialmente il cambio di denominazione e sede sociale. Una nuova societ\u00e0, denominata stavolta ufficialmente Real Citt\u00e0 di Vico Equense Calcio 1958 \u00e8 successivamente ripartita dalla Prima Categoria 2015-16 ma nel bel mezzo del campionato si \u00e8 ritirata a causa di problemi societari. Nell'estate del 2016 dopo il fallimento del Real Vico, un'ulteriore nuova societ\u00e0 \u00e8 stata creata grazie al titolo del Millennium Bellavista S.C., club di Portici. \u00c8 nato cos\u00ec l' F.C. Vico Equense 2016 che ha partecipato al Campionato di Prima Categoria Campania 2015-16 nel girone E, chiudendolo al primo posto e venendo quindi promosso in Promozione. Durante l'estate 2017 ha assunto ufficialmente la denominazione di A.S.D. Vico Equense 1958, grazie alla fusione tra Millennium Bellavista e la Scuola Calcio Giovanni Ferraro, riportando cos\u00ec la sede in citt\u00e0.\nStrutture.\nIl Vico Equense Calcio disputa le sue gare nello stadio comunale \"Massaquano\". Esso dispone di 1000 posti a sedere e un gabbiotto che funge da sala stampa. Vi sono tre spogliatoi, una terna arbitrale e una medicheria. Il campo \u00e8 in erba sintetica. La societ\u00e0 disputa anche le sue sedute di allenamento in questo stadio."}
{"id": "2491315", "revid": "767487", "url": "https://it.wikipedia.org/wiki?curid=2491315", "title": "Charles Gerhardt (direttore d'orchestra)", "text": "Biografia.\nPrimi anni.\nGerhardt crebbe a Little Rock, dove studi\u00f2 il pianoforte dall'et\u00e0 di cinque anni e composizione dall'et\u00e0 di nove. Studi\u00f2 poi musica ed ingegneria presso diverse universit\u00e0 comprese la \"University of Illinois\", la University of Southern California, ed il College di William e Mary. Studi\u00f2 inoltre il pianoforte privatamente presso la Juilliard School. Il suo percorso di istruzione venne bloccato dalla seconda guerra mondiale, nel corso della quale serv\u00ec nella U.S. Navy nelle isole Aleutine.\nRCA Victor.\nPer un periodo di tempo lavor\u00f2 come commesso al \"Record Hunter\" di \"Lexington Avenue\" a New York City. Fra il 1951 ed il 1955 lavor\u00f2 nel settore tecnico della RCA Victor. In un primo momento, il suo compito fu quello di trasferire le registrazioni di Enrico Caruso e Artur Schnabel dai dischi a 78 giri al nastro, provvedendo nel contempo alla pulitura del suono, propedeutico alla realizzazione di LP. Si occup\u00f2 anche di nuove incisioni con gli artisti Kirsten Flagstad, Vladimir Horowitz, William Kapell, Wanda Landowska, e Zinka Milanov. Nel 1954, collabor\u00f2 con Leopold Stokowski e la NBC Symphony Orchestra nella registrazione sperimentale, in stereofonia, delle suite dai balletti di Gian Carlo Menotti, \"Sebastian\" e Prokofiev, \"Romeo e Giulietta\". Divenne poi il legame fra i pi\u00f9 importanti artisti dell'etichetta e la RCA, stringendo un'importante amicizia con Arturo Toscanini. Fu quest'ultimo che lo incoraggio a studiare direzione d'orchestra. \nPer cinque anni Gerhardt lavor\u00f2 alla Westminster Records a New York. Con la scomparsa della Westminster (la societ\u00e0 fall\u00ec nel 1959), pass\u00f2 ad occuparsi di musica leggera lavorando con Eddie Fisher. La sua importante occasione come produttore discografico giunse con la chiamata della\" RCA classical\", nella veste del suo capo George Marek, che gli offr\u00ec l'opportunit\u00e0 di occuparsi delle incisioni per la Reader's Digest in Inghilterra.\nProduttore discografico.\nNel 1960, inizi\u00f2 a produrre dischi per la RCA e la \"Reader's Digest\". Suo collaboratore fu il famoso tecnico del suono Kenneth Wilkinson della Decca Records (societ\u00e0 affiliata alla RCA in Europa). Questo fu l'inizio di una lunga collaborazione che dur\u00f2 per pi\u00f9 di 4.000 sedute di registrazione in pi\u00f9 di trent'anni di lavoro comune. Il loro primo progetto importante fu la realizzazione di 12 LP per la \"Reader's Digest Recordings\": \"A Festival of Light Classical Music\", messa in commercio sia in versione mono che stereofonica. In alcuni anni vennero vendute oltre due milioni di copie di questo cofanetto. Nel 1961 la Reader's Digest fece realizzare un cofanetto delle sinfonie di Beethoven registrate con la Royal Philharmonic Orchestra diretta da Ren\u00e9 Leibowitz.\nUna delle realizzazioni alla quale Gerhardt fu sempre molto legato, venne realizzata nel 1964 e fu \"Treasury of Great Music\", un altro cofanetto di 12 LP per la Reader's Digest. Questo venne registrato dalla Royal Philharmonic Orchestra diretta da eminenti direttori come Sir John Barbirolli, Sir Malcolm Sargent, Antal Dor\u00e1ti, Jascha Horenstein, Rudolf Kempe, Josef Krips, Charles M\u00fcnch, Georges Pr\u00eatre, e Fritz Reiner. \nSegu\u00ec nel 1966 il cofanetto \"All-Time Broadway Hit Parade\", comprendente 120 canzoni tratte da diversi musical come \"Carousel\", \"The Music Man\", \"Guys and Dolls\", \"My Fair Lady\", \"Pal Joey\", \"South Pacific\" e molti altri. Le canzoni di queste incisioni non furono registrate dagli artisti originali.\nMolte delle incisioni fatte per il \"Reader's Digest\" vennero poi riedite su LP dalla \"Quintessence Records\" ed alcune anche su CD.\nDirettore d'orchestra.\nIl progetto Reader's Digest cre\u00f2 cos\u00ec tanto lavoro da richiedere presto una nuova orchestra e un direttore da dedicare a questo impiego. Pertanto nel 1964, assieme a Sidney Sax, Gerhardt diede vita ad un'orchestra sinfonica che venne costituita a Londra con musicisti di grande professionalit\u00e0 che aderirono come liberi professionisti. Inizi\u00f2 a registrare con questo gruppo nel gennaio 1964 e nel 1970 essda prese il nome di National Philharmonic Orchestra. L'orchestra oper\u00f2 essenzialmente sotto la direzione del suo cofondatore Gerhardt e si diede un repertorio che comprendeva musiche del XIX e XX secolo oltre a musica contemporanea e colonne sonore cinematografiche. Leopold Stokowski fece alcune delle sue ultime registrazioni con questa orchestra.\nGerhardt fu allievo e ricevette diversi consigli, sulla direzione d'orchestra, da Jascha Horenstein. \nParticolare successo incontr\u00f2 la serie di 14 LP, realizzata da Gerhardt alla direzione della National Philharmonic Orchestra, dal titolo\" Classic Film Scores\", per la RCA nel periodo 1972-1978. Questa ebbe inizio nel 1972 con l'album \"The Sea Hawk\": \"The Classic Film Scores\" di Erich Wolfgang Korngold. L'intera serie fu realizzata da Gerhardt con grande professionalit\u00e0 e con particolare attenzione al rispetto delle partiture e alla preparazione meticolosa delle registrazioni. Le registrazioni vennero effettuate nella sala dall'acustica eccellente che risponde al nome di Kingsway Hall con l'ausilio del tecnico del suono Kenneth Wilkinson. Il produttore della serie fu George Korngold, figlio del compositore. La serie prosegu\u00ec con album dedicati a Max Steiner, Mikl\u00f3s R\u00f3zsa, Franz Waxman, Alfred Newman, Dimitri Tiomkin, Bernard Herrmann e John Williams oltre che a musiche tratte da film interpretati da Bette Davis, Humphrey Bogart ed Errol Flynn. Vennero registrati anche altri brani che rimasero per\u00f2 inediti. La BMG riemise la collana in CD registrati in Dolby Surround.\nAltra registrazione da lui effettuata per la RCA fu con il flautista James Galway, nell'album \"Annie's Song\" con la National Philharmonic Orchestra, che raggiunse il terzo posto nella classifica britannica dei dischi pi\u00f9 venduti nel 1978.\nRitiro dall'attivit\u00e0.\nGerhardt si ritir\u00f2 dall'attivit\u00e0 con la RCA nel 1986 ma continu\u00f2 ad operare come free-lance fino al 1997. Non apparve mai in pubblico come direttore d'orchestra, rifiutando ogni invito volendo rimanere in incognito. \nMalattia e morte.\nCharles Gerhardt si trasfer\u00ec a Redding, California nel 1991. Gli fu diagnosticato un tumore al cervello alla fine del novembre del 1998 e mor\u00ec, per complicazioni dell'intervento chirurgico il 22 febbraio 1999. La sua salma \u00e8 stata inumata nel \"St. Joseph Catholic Cemetery\" di Redding."}
{"id": "2491317", "revid": "252548", "url": "https://it.wikipedia.org/wiki?curid=2491317", "title": "Emil Kahn", "text": ""}
{"id": "2491319", "revid": "247222", "url": "https://it.wikipedia.org/wiki?curid=2491319", "title": "Calling Rastafari", "text": "Calling Rastafari \u00e8 un album del cantante reggae giamaicano Burning Spear, pubblicato dalla Heartbeat nel 1999, il disco fu registrato al Grove Music Studio di Ocho Rios, Giamaica.\nL'album vinse il Grammy Award (edizione del 2000) come Best Reggae Album.\nTracce.\nTesti e musiche di Burning Spear (Winston Rodney)"}
{"id": "2491323", "revid": "252548", "url": "https://it.wikipedia.org/wiki?curid=2491323", "title": "Lucien Bernhard", "text": ""}
{"id": "2491326", "revid": "3115", "url": "https://it.wikipedia.org/wiki?curid=2491326", "title": "Leolandia", "text": "Leolandia (fino alla stagione 2014 Minitalia Leolandia) \u00e8 un parco di divertimento che si trova a Capriate San Gervasio, in provincia di Bergamo in Lombardia.\nNato nel 1971 con il nome di Minitalia, nel 1997 ha cambiato nome in FantasyWorld Minitalia e nel 2008 in Minitalia Leolandia.\nIl parco \u00e8 un parco di divertimento, diretto principalmente alle famiglie con bambini, ma presenta attrazioni e show rivolti a persone di ogni et\u00e0 e alcuni percorsi didattici per le scuole. Al suo interno ospita anche un acquario, un rettilario e un'area aperta con animali da fattoria e una collezione di pappagalli.\nLa sua storica attrazione, tuttora presente e completamente ristrutturata, \u00e8 l'Italia in miniatura, con 160 riproduzioni in scala dei monumenti pi\u00f9 belli del Paese. Lungo il percorso del mini Stivale, inoltre, sono posizionate 12 statue parlanti, raffiguranti alcuni personaggi simbolo delle varie regioni (come Giulio Cesare, Mia Martini ed Eduardo De Filippo) che raccontano la loro storia e le particolarit\u00e0 del loro territorio.\nIl parco \u00e8 aperto generalmente da met\u00e0 marzo ai primi di novembre e con i suoi 200.000\u00a0m\u00b2 pu\u00f2 essere considerato uno dei pi\u00f9 importanti parchi del Nord Italia.\nDalla stagione 2018 il Parco inizia ad aprire anche nel periodo invernale con il nuovo evento \"Natale Incantato\", che generalmente parte da met\u00e0 novembre fino ai primi di gennaio.\nDalla stagione 2007-2008 il parco \u00e8 passato sotto la gestione della Zamperla Spa e del gruppo Thorus, i quali hanno apportato al parco un mix di natura, scoperta e divertimento che ha restituito a Minitalia Leolandia Park un ruolo attivo nella vita sociale del suo territorio.\nNella stagione 2010 Zamperla esce dalla societ\u00e0 ed il parco passa sotto la gestione del gruppo Thorus.\nStoria del parco.\nL'idea di realizzare un parco, la cui principale attrazione fosse la riproduzione dell'Italia in miniatura, venne all'imprenditore tessile di Capriate San Gervasio Guido Pendezzini alla fine degli anni Sessanta.\nIl 25 luglio 1971 il parco, non ancora completo, ma gi\u00e0 dotato di una grande area giochi e di un'arena per gli spettacoli, venne aperto al pubblico col nome \"Minitalia\". L'inaugurazione definitiva avvenne per\u00f2 tre anni pi\u00f9 tardi, nell'aprile del 1974. Tra le peculiarit\u00e0 del parco, che cominci\u00f2 a ospitare anche eventi e manifestazioni, c'erano 18 negozi attrezzati per la vendita di prodotti dell'artigianato tipico delle varie regioni (oggi non pi\u00f9 presenti).\nNegli anni '80, la concorrenza dei parchi meccanico-tematici spinse anche Minitalia a potenziare e diversificare il mix di offerta. Ci\u00f2 coincise anche con il primo cambio di gestione che avvenne nell'ottobre del 1997, quando la famiglia Pendezzini cedette il parco a due soggetti imprenditoriali gi\u00e0 operanti nel mondo dei divertimenti: la famiglia Triberti, con una decennale esperienza circense e gi\u00e0 gestore delle attrazioni del parco \"Le Cornelle\" a Valbrembo, e la famiglia Fabbri, imprenditori rodigini nella produzione di attrazioni per parchi divertimento. Il parco assunse il nuovo nome \"\"FantasyWorld-Minitalia\" \"iniziando la prima stagione il 15 marzo 1998.\nNel 2000 venne creata un'area dedicata a Leonardo da Vinci, che oggi \u00e8 stata ulteriormente ampliata con l'aggiunta di attrazioni meccaniche a tema: si tratta di alcune invenzioni di Leonardo riprodotte a grandezza naturale ed esposte in una mostra interattiva.\nAlla fine del 2007 \u00e8 avvenuto il secondo cambio di gestione: la Zamperla SpA, azienda vicentina tra i maggiori produttori mondiali di attrazioni per parchi di divertimento (gi\u00e0 soci di minoranza nella precedente gestione del gruppo Triberti) insieme alla societ\u00e0 finanziaria bergamasca Thorus, hanno dato il via ad una massiccia operazione di recupero, restyling ed espansione del parco, potenziando l'offerta delle attrazioni e cambiando il nome in \"Minitalia Leolandia Park\".\nLa stagione 2010 si \u00e8 aperta con un nuovo cambio di gestione. La Zamperla esce dalla compagnia azionaria formata nel 2007 con il Gruppo Thorus che ne diviene cos\u00ec unico proprietario.\nDal 2014 il parco abbandona definitivamente lo storico nome \"Minitalia\", cominciando a chiamarsi solamente \"Leolandia\", per non essere confuso con \"Italia in miniatura\" di Rimini."}
{"id": "2491327", "revid": "709565", "url": "https://it.wikipedia.org/wiki?curid=2491327", "title": "Episodi di Anna Winter - In nome della giustizia", "text": "La prima stagione della serie televisiva Anna Winter - In nome della giustizia \u00e8 stata trasmessa in prima visione in Germania da ProSieben dal 23 aprile al 9 luglio 2008.\nIn Italia \u00e8 stata trasmessa in prima visione da Rai 2 dal 4 luglio al 18 settembre 2009.\n\"La vittima sbagliata\".\nTrama.\nAnna prende in carico il caso di J\u00f6rg Naumann, in carcere per la morte della moglie e sull'orlo del suicidio per l'imminente adozione della figlia da parte della famiglia a cui \u00e8 affidata. Tre anni prima durante una vacanza a Berlino Britta Naumann era stata brutalmente assassinata nella loro camera d'albergo, senza che le telecamere di sorveglianza registrassero la presenza di altre persone oltre al marito.\n\"Giochi mortali\".\nTrama.\nL'ex giudice Katharina Beck ottiene che la Winter si occupi del proprio caso: la donna \u00e8 stata ritenuta colpevole di aver ucciso volontariamente Ben Fechter nel corso di un incontro sadomaso presso il club Wild Animals, dove la Beck conduceva una seconda vita come apprezzata dominatrice. L'attenzione di Sebastian viene subito attirata dal fatto che nel sangue della vittima sia stata rinvenuta eroina, le cui propriet\u00e0 anestetizzanti non sembrano opportune in una pratica nella quale si ricerca il dolore. Nel corso delle indagini emergono le gravi condizioni di salute di Marco.\n\"Isabella\".\nTrama.\nUn anonimo cliente incarica la squadra di scagionare Isabella Prado Falcon, una tata cilena condannata a due anni e sei mesi di prigione per la morte di Marcel Trautmann, il piccolo che accudiva.\n\"Questione di pelle\".\nTrama.\nAnna assume il caso di Beate Simons, ritenuta colpevole dell'omicidio del marito Mark, per il quale la donna mostrava una marcata gelosia. L'uomo era stato ucciso una notte nella clinica presso cui lavorava come chirurgo estetico e la moglie era stata trovata vicino al suo cadavere.\n\"Le colpe dei padri\".\nTrama.\nMarco ottiene che la squadra si occupi di Timo Wolf, in carcere per la morte del fratello Michael, con il quale aveva un difficile rapporto. Tre anni prima Timo aveva tentato di vendere delle armi a Michael, un immobiliarista arricchitosi con le ristrutturazioni delle case popolari della Germania Est. L'incontro si era concluso con l'esplosione di una granata, la morte di Michael e il ferimento di Timo. Durante le indagini il gruppo si arricchisce di un nuovo elemento.\n\"Il sequestro\".\nTrama.\nIn una notte del 2003 era stato rapito dalla villa in cui viveva il piccolo Maximilian Messerschmidt, figlio di un ricco editore. Durante la consegna del riscatto veniva catturato Bernd Wolter, fino a poco tempo prima responsabile della sicurezza dei Messerschmidt, che nutriva un forte rancore nei confronti del suo ex datore di lavoro per l'improvviso licenziamento. Il bambino non fu mai ritrovato.\n\"Club per cuori solitari\".\nTrama.\nMentre Marco scopre che la sua ultima conquista \u00e8 rimasta incinta, i colleghi studiano il caso di Wolfgang Brandt, da otto anni in prigione per l'omicidio della sua amante Jenny Wolf. Secondo l'accusa l'uomo, con un passato da militare, le avrebbe rotto l'osso del collo per evitare che svelasse a sua moglie la loro relazione e il fatto di aspettare un figlio da lui.\n\"I selvaggi anni '70\".\nTrama.\nMalato terminale con pochi mesi ancora da vivere, l'ergastolano Siegfried Semle chiede alla Winter di riabilitare il proprio nome. Negli anni settanta il poliziotto Burkhard Antes era stato massacrato nel cortile di un palazzo mentre in strada si stavano svolgendo accesi scontri tra forze dell'ordine e militanti di sinistra.\n\"Pesci grossi\".\nTrama.\nLa squadra cerca di scagionare il senzatetto Collin Lehmann dall'accusa di aver ucciso il pedante veterinario legale Matthias Steinheimer. Sebastian rivela ad Anna le delicate condizioni di salute di Marco.\n\"Omicidio in maschera\".\nTrama.\nDopo due anni trascorsi in carcere per aver violentato una minorenne, l'ex scopritore di modelle Mario Wernicke faticava a ricostruirsi una vita a causa della sua vittima Sandy Seiler: la ragazza, convinta che l'uomo continuasse a costituire un pericolo per la societ\u00e0, distribuiva volantini di avvertimento nel suo quartiere. Al termine di un fallimentare incontro tra i due presso lo studio dell'analista di Sandy, la vettura di Wernicke invest\u00ec la giovane, uccidendola sul colpo, mentre qualche ora pi\u00f9 tardi l'uomo fu trovato in un bosco dopo aver tentato il suicidio con i gas di scarico della macchina. Due anni dopo la sua condanna all'ergastolo, l'ex fidanzata Christina Alex scopre una prova che mette in discussione la ricostruzione dei fatti e contatta la Winter. Isabella intanto viene convocata dall'ufficio dell'immigrazione.\n\"L'antiquario\".\nTrama.\nJonas Gremm convince Anna ad accuparsi del caso di suo padre Martin, mercante d'arte in prigione per la morte della seconda moglie Siri e del figlio pi\u00f9 piccolo Pablo. Il procedimento giudiziario ha stabilito che l'omicidio sarebbe avvenuto a seguito del fallimento dell'attivit\u00e0 professionale di Martin e della conseguente richiesta di divorzio di Siri. Durante le indagini Isabella rimane nascosta a casa della Winter.\n\"Giorni bui\".\nTrama.\nIncapace di accettare il rifiuto di Anna di occuparsi del suo caso, l'ergastolano Robert Keller evade di prigione e la sequestra, imponendo alla sua squadra di dimostrare la propria innocenza in cambio della sua liberazione. Keller era stato ritenuto colpevole di aver ucciso con un attentato esplosivo il presidente della Aero Supply, compagnia che vende parti di ricambio per velivoli, dopo che la moglie e la figlia di Keller erano morte in un incidente aereo."}
{"id": "2491331", "revid": "287204", "url": "https://it.wikipedia.org/wiki?curid=2491331", "title": "The Fugitive (album)", "text": "The Fugitive \u00e8 un album solista di Tony Banks tastierista del gruppo Genesis pubblicato nel giugno 1983 a pochi mesi dal precedente \"The Wicked Lady\". L'autore rinuncia completamente al progressive (presente ancora in \"A Curious Feeling\" del 1979) e passa ad una musica pop sperando nel facile successo: non sar\u00e0 cos\u00ec anche perch\u00e9 Tony oltre alle amate tastiere si cimenta al microfono sulla scia dei colleghi dei Genesis Phil Collins e Mike Rutherford. \"This Is Love\" fu il primo singolo : un pezzo ballabile ma con uno strano intermezzo; persino i due brani strumentali non sono esaltanti. Da salvare solo il brano \"By You\" con un'elettronica futurista e \"At the Edge of Night\" unico brano cantato con un assolo di tastiera e di chitarra.\nTracce.\nTutti i brani sono stati scritti da Tony Banks.\nNel brano 'Movin under' \u00e8 compreso nel testo il titolo dell'album(The fugitive)"}
{"id": "2491332", "revid": "180559", "url": "https://it.wikipedia.org/wiki?curid=2491332", "title": "Torneo Acropolis 1995", "text": "Il Torneo Acropolis 1995 si \u00e8 svolto dall'8 al 10 giugno 1995.\nGli incontri si sono svolti nell'impianto ateniese \"Olympiahalle\"."}
{"id": "2491336", "revid": "6923", "url": "https://it.wikipedia.org/wiki?curid=2491336", "title": "Europauditorium", "text": "Il teatro EuropAuditorium (abbreviato in TEA) \u00e8 un teatro di Bologna, sito in Piazza Costituzione 4, il pi\u00f9 grande dell'Emilia-Romagna.\n\u00c8 collocato nella sala Europa del Palazzo della cultura e congressi, una struttura polivalente di propriet\u00e0 del comune di Bologna e gestita dalla Bologna Congressi s.p.a., divenuta un luogo per spettacoli teatrali ad opera degli impresari Alberto e Sergio Vernassa, che vollero replicare a Bologna il modello del Teatro Sistina di Roma.\nNell'aprile del 1975 fu inaugurato con lo spettacolo \"Aggiungi un posto a tavola\" di Garinei e Giovannini. Negli anni novanta cambi\u00f2 nome in Teatro EuropAuditorium - Palacongressi ed \u00e8 stato sempre gestito dalla famiglia Vernassa: ai fratelli fondatori sono seguiti i loro figli, attraverso la ditta December Sevens Duemila s.r.l.\nSala.\nLa sala si trova nel Palazzo della cultura e dei congressi, edificio nel quartiere fieristico, progettato dall'architetto Melchiorre Bega e inaugurato nel 1975.\nHa una capienza di 1.350 posti disposti a ventaglio, distinti nei settori di platea e balconata. Il palcoscenico ha una profondit\u00e0 di 14\u00a0m e una larghezza di 36\u00a0m, per un'altezza di 15\u00a0m. \u00c8 dotato di un proscenio profondo 4\u00a0m e di un sipario tagliafuoco e di un tradizionale sipario in velluto color oro. Il boccascena \u00e8 largo 21\u00a0m per un'altezza di 7\u00a0m; il golfo mistico che pu\u00f2 ospitare orchestre di 80 elementi, \u00e8 profondo 3\u00a0m e largo 20\u00a0m.\n\u00c8 presente un foyer con bar e i servizi.\nProgrammazione.\nIl teatro ospita spettacoli di largo richiamo: musical (\"Jesus Christ Superstar\", \"Grease\", \"Footlose\", \"Vacanze romane\", \"Fame\", \"Un Americano a Parigi\", \"Sette spose per sette fratelli\", \"La febbre del sabato sera\", \"Pinocchio\", \"Peter Pan\", \"Cats\", \"A Chorus line\"), prosa brillante e recital di artisti come Alighiero Noschese, Vittorio Gassman, Gino Bramieri, Enrico Montesano, Gigi Proietti, Giorgio Albertazzi, Christian De Sica, Bice Valori, Loretta Goggi, Mariangela Melato, Sabrina Ferilli.\nAgli spettacoli teatrali si aggiungono quelli di danza classica e moderna (con Raffaele Pagani, Giuseppe Picone, il Balletto nazionale di Mosca, Antonio M\u00e1rquez, Momix, Cirque Eloize, il Balletto del Sud) e concerti di musica leggera italiana e straniera (con Barry White, Massimo Ranieri, Lucio Dalla, Roberto Vecchioni, Negramaro, Dionne Warwick, Paolo Conte, Franco Battiato, Luca Carboni, Fiorella Mannoia, Ornella Vanoni, Patty Pravo, Elisa e il Buena Vista Social Club).\nNella stagione 2007-2008 sono stati ospitati 24 tra spettacoli e concerti per un totale di 64 recite nell'anno con un'affluenza media per singola replica di 1.126 spettatori e con un numero di 1.383 abbonati su due turni e un'occupazionalit\u00e0 della capienza ricettiva della sala dell'83%. (). Nella stagione successiva l'evento di maggior spicco, la prima mondiale dello spettacolo \"Bothanica\" dei Momix, con coreografie di Moses Pendleton, nelle sue 7 repliche ha avuto un'affluenza di pi\u00f9 di 9.000 spettatori. Sono stati ospitati 26 tra spettacoli e concerti per un totale di 62 recite all'anno con un'affluenza media per singola replica di 1.124 spettatori."}
{"id": "2491337", "revid": "767487", "url": "https://it.wikipedia.org/wiki?curid=2491337", "title": "Le folli avventure di Rabbi Jacob", "text": "Le folli avventure di Rabbi Jacob \u00e8 un film del 1973 diretto da G\u00e9rard Oury.\nTrama.\nA Brooklyn, il venerato rabbino Jacob e il suo segretario Samuel partono da New York alla volta di Parigi per celebrare il Bar mitzvah del nipote David.\nIn Normandia, il ricco uomo d'affari Victor Picchio si avvia verso Parigi per il matrimonio della figlia Antoinette col figlio di un generale francese. Victor \u00e8 un uomo tradizionale, garbatamente razzista e ostentatamente nazionalista. Quando il suo autista Salomon si rifiuta di lavorare di sabato in quanto ebreo lo licenzia.\nVittima di un incidente con la sua Citro\u00ebn DS, in cerca di aiuto incappa per sbaglio nel momento e nel luogo in cui si sta per compiere un delitto di natura politica. Mohammed Larbi Slimane, un importante esponente della fazione rivoluzionaria di un paese arabo, \u00e8 stato sequestrato e sta per essere giustiziato. Senza volerlo Victor, nel tentare di scappare, aiuta Slimane del quale diventa compagno di fuga, non solo per\u00f2 dagli arabi, ma anche dalla polizia francese.\nRaggiunto l'aeroporto di Orly, da dove Slimane vorrebbe rientrare nel suo paese, per sfuggire a gendarmi e ad arabi i due si appropriano dell'identit\u00e0 di Rabbi Jacob e Rabbi Samuel e, trasportati dall'invadente famiglia Schmoll, si ritrovano nel quartiere ebraico, dove devono officiare la cerimonia del Bar Mitzvah di David. Qui Victor incontra il suo chauffeur Salomon (nipote di rabbi Jacob), da cui viene aiutato e col quale si scusa, raddoppiandogli lo stipendio. Nel frattempo i veri rabbini newyorkesi vengono rapiti dagli arabi, che credono siano Victor e Slimane.\nTerminata la cerimonia i nostri, ancora vestiti da rabbini hassidici, salgono su una motoretta per raggiungere in tempo la chiesa dove avrebbe dovuto svolgersi il matrimonio di Antoinette Picchio. Se non che vengono intercettati dagli arabi, che tengono ancora in ostaggio i due Rabbi. Nel medesimo istante il Ministro degli Esteri francese plana col suo elicottero sul sagrato della chiesa, dichiarando deposto il dittatore dello stato arabo di cui ora Slimane \u00e8 stato eletto Presidente.\nProduzione.\nIl film usc\u00ec nelle sale il 18 ottobre 1973, due settimane dopo l'inizio della guerra del Kippur. Danielle Cravenne, la seconda moglie di Georges Cravenne, uno dei produttori del film, psicologicamente instabile, mentre volava sull'aereo Parigi-Nizza dell'Air France, armata di una pistola 22 long rifle, minacci\u00f2 di distruggere il Boeing 727 sul quale si trovava, se non avessero impedito l'uscita del film, che lei considerava antipalestinese. L'aereo atterrer\u00e0 a Marignane, con lo scopo di far rifornimento per poi partire alla volta del Cairo. Danielle, in uno scontro a fuoco, fu ferita alla testa e al petto: morir\u00e0 lungo il tragitto verso l'ospedale.\nLa vicenda di Slimane riproduce in parte quanto accadde veramente a Mehdi Ben Barka, politico marocchino, oppositore socialista di re Hasan II, leader terzomondista e panafricanista, rapito il 29 ottobre 1965 alla \"Brasserie Lipp\" di Parigi, che si trova proprio dirimpetto al caf\u00e9 \"Les Deux Magot\". L\"'affaire Ben Barka\" fu uno scandalo politico che modific\u00f2 profondamente le relazioni tra Francia e Marocco. Uno dei personaggi coinvolti fu Hosni Benslimane, capo della gendarmeria reale marocchina.\nNon essendo possibile effettuare le riprese nella rue des Rosiers, strada del quartiere del Marais a Parigi ricca di attivit\u00e0 commerciali gestite da famiglie ebraiche, le scene in esterno furono girate a rue Jean Jaur\u00e8s a Saint-Denis.\nLa scena del matrimonio all'inizio del film \u00e8 ambientata a Montjavoult, nell'Oise, Piccardia.\nCritica.\n\"Rabbi Jacob\" \u00e8 un film costruito su misura per de Fun\u00e8s, intorno alla sua incredibile mimica facciale e corporale: \"\u00e8 lui la sola e unica star ed \u00e8 anche il vero centro motore di ogni azione e di ogni trovata.\" Il comico francese \u00e8 libero di muoversi, di inventare a suo piacimento, di dare sfogo a tutto il proprio estro creativo. \"Rabbi Jacob\" in quanto a fantasia ed eccentricit\u00e0 \u00e8 paragonabile alle pellicole pi\u00f9 riuscite di Mel Brooks. L'auto che si ribalta e naviga nel fiume, la fabbrica di chewingum (con de Fun\u00e8s impiastricciato dalla gomma verde) che ricorda da vicino \"Tempi moderni (Modern Times)\" di Chaplin, de Fun\u00e8s trasportato dal tapis roulant sul quale scorrono le valigie nell'aeroporto: tutto esalta una comicit\u00e0 surreale, debordante nell'assurdo. Scena culminante del film e picco massimo della presa in giro (ovviamente bonaria) delle tradizioni ebraiche \u00e8, per\u00f2, la famosa danza chassidica, in cui il comico si esibisce con bravura in una serie di divertentissime evoluzioni; \u00e8 un momento decisamente godibile, per il quale si prepara scrupolosamente, prendendo lezioni di ballo per un mese intero. Sempre allo scopo di risultare il pi\u00f9 possibile credibile e calarsi completamente nel personaggio del rabbino, decide, seguendo il parere del suo regista (Oury), di assimilare il caratteristico accento yiddish polacco."}
{"id": "2491340", "revid": "7", "url": "https://it.wikipedia.org/wiki?curid=2491340", "title": "Show televisivo", "text": ""}
{"id": "2491343", "revid": "1442080", "url": "https://it.wikipedia.org/wiki?curid=2491343", "title": "Lawrence Welk", "text": "Come direzione orchestrale, uno dei suoi cavalli di battaglia \u00e8 la canzone a ritmo di \"mambo beat\" del 1953 \"Sway\".\nSuoi brani musicali sono inclusi nella colonna sonora del film drammatico del 1987 \"Good Morning, Vietnam\" e il suo nome \u00e8 iscritto fra quelli delle celebrit\u00e0 della Hollywood Walk of Fame, al numero 6613 dell'Hollywood Boulevard.\nSuonatore di \"accord\u00e9on\", \u00e8 conosciuto per aver diretto dal 1955 al 1982 un proprio show televisivo a carattere prettamente musicale intitolato \"The Lawrence Welk Show\" attraverso il quale sono stati lanciati artisti destinati ad acquisire fama internazionale, come la cantante di musica latina Anacani Echevarria.\nHa partecipato anche a diverse altre trasmissioni radiotelevisive di successo creando uno stile di intrattenimento per il quale \u00e8 stato coniato il clich\u00e9 di \"champagne music\".\nBiografia.\nInfanzia.\nNato nella cittadina di Strasburg, era l'ottavo di nove figli nati da una famiglia di agricoltori emigranti di origine tedesca e di religione cattolica provenienti dall'Alsazia-Lorena (via Odessa, Ucraina), la prima infanzia in una sorta di accampamento situato alla periferia della citt\u00e0, oggi centro dell'attenzione per i turisti. La famiglia Welk vi trascorse un anno patendo le intemperie del freddo inverno del North Dakota.\nInizio carriera.\nUna volta cresciuto, Welk decise di non proseguire l'attivit\u00e0 del padre ma di dedicarsi alla musica. Dietro la promessa di continuare il lavoro nei campi fino all'et\u00e0 di ventuno anni, riusc\u00ec a convincere il padre a prestargli 400 dollari per acquistare un accord\u00e9on. Ogni somma di denaro da lui acquisita, sia lavorando in fattoria, sia tenendo uno spettacolo pubblico, avrebbe contribuito al sostentamento della famiglia.\nWelk - che impar\u00f2 la lingua inglese solo a 21 anni, poich\u00e9 a casa veniva parlata solo la lingua tedesca - mantenne nel tempo un accento germanico. Quando, pi\u00f9 avanti, gli veniva chiesto conto delle sue origini, sosteneva di provenire dall'Alsazia-Lorena, in Germania.\nA convincerlo a parlare correntemente la lingua inglese - specie quando, durante gli spettacoli, si rivolgeva agli spettatori - sarebbe stato poi negli anni quaranta l'impresario di un teatro di Milwaukee, che gli promise in cambio un compenso maggiore.\nNegli anni venti suon\u00f2 con i gruppi musicali Luke Witkowski, Lincoln Boulds e George T. Kelly, prima di iniziare a guidare una propria orchestra.\nGuid\u00f2 \"big band\" in North Dakota e nel Dakota del Sud, fra cui gli Hotsy Totsy Boys e, successivamente, la Honolulu Fruit Gum Orchestra, oltre che l'orchestra della popolare stazione radio WNAX, sita a Yankton, South Dakota.\nNel 1927, a ventiquattr'anni di et\u00e0, si diplom\u00f2 alla MacPhail School of Music di Minneapolis, Minnesota.\nSebbene poco apprezzato nell'ambiente dei musicisti jazz, Welk registr\u00f2 nel novembre 1928 con la Novelty Orchestra brani di notevole interesse con uno stile particolare denominato \"Spiked Beer\" dalla casa discografica Gennett Records di base nell'Indiana.\nAnni trenta e quaranta.\nNegli anni trenta Welk fu alla guida di una \"big band\" itinerante specializzata in un repertorio di musiche da ballo e musica di genere \"sweet\". Inizialmente, la \"band\" si spostava da una citt\u00e0 all'altra in auto entro le quali i componenti, a causa delle scarse risorse finanziarie di cui disponevano, si adattavano a trascorrere le notti, utilizzandole anche come guardaroba per cambiarsi d'abito.\nIl termine \"Champagne Music\" nacque da un curioso episodio accaduto al William Penn Hotel di Pittsburgh, dove un ballerino ebbe a commentare favorevolmente la freschezza del suono dell'orchestra definendolo \u00ableggero e spumeggiante al pari dello champagne\u00bb.\nL'orchestra di Welk in quel periodo tenne spettacoli in diversi stati USA, in particolare nelle aree intorno a Chicago e Milwaukee.\nIn principio di anni quaranta il complesso, forte di un contratto decennale, inizi\u00f2 a tenere spettacoli, anche davanti a settemila persone per volta, alla Trianon Ballroom di Chicago, con - sul finire del decennio - partecipazioni anche in spettacoli al Roosevelt Hotel di New York.\nNel 1944 e nel 1945, quando il secondo conflitto mondiale volgeva ormai al termine, Welk e la sua orchestra furono impegnati nel settore del suono in diverse produzioni per il cinema.\nMorte.\nMor\u00ec a 89 anni di broncopolmonite nel 1992. \u00c8 sepolto all'Holy Cross Cemetery di Culver City (California)."}
{"id": "2491356", "revid": "124771498", "url": "https://it.wikipedia.org/wiki?curid=2491356", "title": "Nana Osaki", "text": " \u00e8 un personaggio della serie manga e anime \"Nana\", una delle due protagoniste.\nSebbene la storia narri, per l'appunto, di due ragazze e della loro vita insieme, \u00e8 curioso notare che sia tecnicamente Nana Osaki la protagonista eponima: il nome della serie, difatti, \u00e8 scritto coi kanji del suo nome, diversi da quelli della comprimaria Nana \"Hachi\" Komatsu (\u5948\u3005).\nStoria.\nPassato.\nIl suo passato si scopre pian piano nel corso della serie. La madre l'abbandon\u00f2 dalla nonna, fuggendo con un uomo. Per via del suo look dark e il suo atteggiamento schivo, a scuola era malvista e fin\u00ec con l'essere espulsa con l\u2019 accusa di prostituzione; a questa notizia l'anziana signora mor\u00ec di dolore. La ragazza, ancora molto giovane, decise di trasferirsi da Ren Honjo, uno dei membri della sua band, i Black Stones (il nome viene quasi sempre accorciato in \"Blast\"). Oltre a lei e a Ren, facevano parte di questo gruppo anche altri componenti: Nobuo Terashima e Yasushi Takagi.\nSuccessivamente Ren, per diventare un musicista famoso, parte per Tokyo in cerca di successo, abbandonando Nana. In seguito, la ragazza conoscer\u00e0 Nana Komatsu in treno e le due diventeranno amiche inseparabili.\nPresente.\nLa vediamo sin dalla sua prima apparizione del manga decisa ad inseguire il sogno di diventare una cantante di successo senza adagiarsi e raggiungere il suo ex ragazzo che era diventato nel frattempo un famoso membro dei Trapnest. Durante il viaggio fa la conoscenza di una ragazza e fa subito amicizia con lei, la cosa strana \u00e8 che entrambe hanno lo stesso nome, (\"Nana\" in giapponese significa 7), la stessa et\u00e0 e sono dirette verso la stessa meta, infatti la ragazza \u00e8 Nana Komatsu In seguito le due ragazze scoprono che dovranno vivere insieme e stringeranno amicizia. Quando Hachi (cos\u00ec verr\u00e0 chiamata la Komatsu, fidanzata di Nana Osaki per distinguersi) scoprir\u00e0 che l'amato di Osaki fa parte di una famosa band stenter\u00e0 a crederci e cercher\u00e0 di aiutare la ragazza.\nE ci riuscir\u00e0 portando l'amica ad un concerto dei Trapnest.\nMa non solo, Osaki e Komatsu hanno un certo feeling, che porta gli spettatori a pensare che ci sia qualcosa di romantico (e non solo platonico) tra loro. Nana e Hachi infatti si baceranno e definiranno anche il loro rapporto come \u201cun amore adolescenziale\u201d.\nAspetto e carattere.\nA prima vista decisa e trasgressiva, indossa sempre degli abiti molto dark e utilizza accessori di Vivienne Westwood; ha corti capelli neri sbarazzini, gli occhi scuri e le sue labbra sono sempre tinte di rosso. Il suo carattere \u00e8 molto diverso dall'altra Nana; infatti, tanto \"Hachi\" \u00e8 romantica e solare, tanto Nana \u00e8 cinica, seria e ombrosa. Tuttavia, la cantante finir\u00e0 con lo stringere un forte legame con l'altra con atteggiamenti vagamente ambigui, al punto da sembrarne quasi innamorata (in una scena dell'anime, Nana bacia Hachi durante una passeggiata notturna e sono presenti altre scene dove le due ragazze sembrano provare un'attrazione reciproca).\nAccoglienza.\nLiz Adler di CBR ha classificato Nana come la decima protagonista pi\u00f9 amata degli \"sh\u014djo\"."}
{"id": "2491364", "revid": "25718131", "url": "https://it.wikipedia.org/wiki?curid=2491364", "title": "Birmingham, Alabama", "text": ""}
{"id": "2491366", "revid": "767487", "url": "https://it.wikipedia.org/wiki?curid=2491366", "title": "Carlton Barrett", "text": "Biografia.\nInsieme al fratello Aston \"Family Man\" Barrett ha fatto parte della sezione ritmica al centro dello sviluppo della musica reggae, sin dagli albori: membro prima degli Upsetters, band di studio del produttore Lee \"Scratch\" Perry e poi degli Wailers, gruppo di Bob Marley, fin dal 1970.\nCarlton Barrett ha suonato in tutti gli album di Bob Marley &amp; The Wailers ed \u00e8 considerato tra coloro che diffusero lo stile di batteria denominato \"one drop\".\nCarlton Barret fu ucciso a colpi d'arma da fuoco fuori casa sua, a Kingston, il 17 aprile 1987."}
{"id": "2491369", "revid": "322321", "url": "https://it.wikipedia.org/wiki?curid=2491369", "title": "Riolo Terme", "text": "Riolo Terme (\"Ri\u00f4\" o \"Ri\u00f4l\" in romagnolo, fino al 1957 Riolo dei Bagni) \u00e8 un comune italiano di abitanti della provincia di Ravenna in Emilia-Romagna.\nStoria.\nFondazione.\nNel XIV secolo il centro principale della media valle del Senio fu il \"castrum\" di Laderchio. Da esso dipendevano le torri circostanti: Ossano, Voltrignano, Arbustedo, Chiesanuova e Limisano. Nel 1376 gli abitanti di Laderchio e degli altri centri summenzionati chiesero protezione alla citt\u00e0 di Bologna, potenza rivale sia di Imola che di Faenza, promettendole obbedienza. \nIl senato bolognese dispose che gli abitanti dei centri vicini si trasferissero in un nuovo sito: il maggior numero di famiglie che abbandonarono le loro case provennero da Laderchio e da Ossano. Fu avviata la costruzione della rocca su progetto di Masino della Colla. Nello stesso periodo Bologna fond\u00f2 Castel Bolognese sulla via Emilia.\nIl nuovo centro abitato fu costruito in un luogo strategico, difeso naturalmente da scarpate su due lati. Le case furono edificate a ridosso della scarpata affacciata sul fiume Senio e verso il suo affluente rio Vecchio, mentre la rocca fu edificata sul lato opposto, a rinforzo del lato privo di difese naturali. Il primo impianto urbano di Riolo fu quello tipico dei centri di fondazione medioevale, con alcune strade parallele ed una trasversale di collegamento, come nella struttura urbana originaria di Castel Bolognese. Nel 1424 Filippo Maria Visconti conquist\u00f2 Imola e divenne il nuovo padrone la valle del Senio. Quindici anni dopo i Visconti cedettero in concessione Imola e Riolo ai Manfredi. I Manfredi effettuarono lavori di miglioramento alla struttura della rocca, comprendenti la costruzione del fossato ed il rinforzo della mura cittadine. Nel 1478 Girolamo Riario, signore di Imola, conquist\u00f2 Riolo. Durante la sua signora, e quella della moglie Caterina Sforza la rocca di Riolo assunse la sua forma attuale.\nDal XVI al XIX secolo.\nNel 1506, pochi anni dopo l'effimera signoria di Cesare Borgia sulla Romagna, Riolo entr\u00f2 a far parte dello Stato Pontificio. Ben presto la rocca perse la sua funzione militare, tanto che verso la fine del secolo i muri portanti manifestarono il pericolo di crollo. I due angoli della cinta verso sud-ovest e nord-ovest franarono tra Sei e Settecento. Le spese di restauro erano valutabili in migliaia di scudi. Il comune, non disponendo di risorse ingenti, chiedette aiuto a Imola, che per\u00f2 non rispose. I riolesi fecero il lavoro a spese proprie. Lentamente il paese si risollev\u00f2, grazie anche alla scoperta dei bagni termali. La localit\u00e0 inizi\u00f2 ad essere conosciuta per le acque ricche di idrogeno solforato, adatte alla cura di diversi malanni. Nel 1811 i visitatori risultarono essere pi\u00f9 di cinquecento e vennero ospitati dai cittadini riolesi che si improvvisarono affittacamere. Nel 1820 si costru\u00ec, in legno, la prima struttura per lo sfruttamento termale.\nDurante il XIX secolo cambi\u00f2 il volto di Riolo: fu costruita una nuova strada di accesso, pi\u00f9 larga e che puntava direttamente verso il centro (la vecchia strada di accesso corrisponde all'odierna via Aldo Moro); il fossato della rocca fu interrato; fu ricavato nuovo spazio per il mercato dall'abbattimento di altre strutture; nel 1857 fu ricostruito il ponte sul Senio; il paese cominci\u00f2 ad espandersi al di fuori della cinta muraria. Nello stesso periodo lo stabilimento termale ampli\u00f2 la propria offerta: nel 1865 lungo le sponde del Rio Vecchio erano attive cinque fonti: due di acqua salata, due di acqua solforosa ed una ferruginosa. A met\u00e0 dell'Ottocento gli utenti delle acque termali erano quattromila all'anno. Lo stabilimento era aperto dal 25 giugno al 17 settembre.\nDall'unit\u00e0 d'Italia al 1945.\nNel 1867 il Comune acquist\u00f2 tutte le sorgenti lungo il rio Vecchio, e due anni dopo decise di riunirle convogliandole in un unico luogo ove fosse possibile costruire uno stabilimento moderno. Nacquero cos\u00ec le Terme di Riolo. Nel nuovo stabilimento vennero condotte tutte le acque termali della zona: solfuree, salsoiodiche, clorurato-sodiche e ferruginose, atte a curare le affezioni dell\u2019apparato respiratorio, i problemi ginecologici e le disfunzioni intestinali. L'apertura delle Terme fu celebrata il 24 luglio 1877. L'acqua di Riolo fu subito considerata fra le migliori e pi\u00f9 efficaci, tanto che, oltre che destinata all'uso locale, venne imbottigliata e venduta in varie citt\u00e0 italiane. I proventi servirono anche a migliorare le strade che attraversavano Riolo. Fu modificato il tracciato della provinciale. Il nuovo attraversamento del paese avveniva da nord a sud: la strada percorreva un'ampia curva e scendeva fino al ponte sul Senio (l'attuale via don G. Costa).\nNel 1892 si complet\u00f2 il trasferimento del comune all'interno della rocca, che sub\u00ec diversi rimaneggiamenti per essere adattata a questa nuova funzione. Nel 1898 entr\u00f2 in funzione l'acquedotto per usi civili. Nel 1900 il cimitero comunale fu trasferito nel sito attuale nei pressi di Cuffiano. All'alba del nuovo secolo le terme erano attrezzate con eleganti edifici per le cure, un vasto parco con la \u00abVilla Margherita\u00bb (in onore di Margherita di Savoia), che ospitava il cinema, il teatro e il casin\u00f2. Grazie anche allo sviluppo favorito dalle Terme, la popolazione del Comune di Riolo ebbe un notevole incremento: nel 1871 i residenti erano 3.542, nel 1881 erano 3.814, nel 1901 fecero un balzo a 4.449 e nel 1911 salirono a 4.850. Nel 1914 il paese assunse il nome di Riolo dei Bagni. Il 23 agosto dello stesso anno fu aperta la ferrovia Castel Bolognese - Riolo dei Bagni, la cui stazione d\u2019arrivo si trovava in piazzale Marconi.\nLo sviluppo urbanistico di Riolo si concentr\u00f2 essenzialmente nell\u2019area a nord del corso, fra il nucleo antico e la strada per Mazzolano (oggi via Gramsci). Nel 1918 fu aperto viale delle Rimembranze. Nel 1921 si raggiunse il picco di popolazione della prima met\u00e0 del secolo: 5.661 residenti. Nel 1934 il percorso della strada provinciale fu nuovamente modificato, realizzando il tracciato attuale, affiancato da alberi, che scende da piazza Marconi fino al ponte sul Senio.\nFino al 1944 la seconda guerra mondiale non fu avvertita a Riolo. Invece, nei quattro mesi durante i quali il fronte si arrest\u00f2 lungo il Senio (per un totale di 127 giorni), Riolo fu soggetta a bombardamenti alleati e a ritorsioni tedesche, che provocarono gravi danni a tutto il centro abitato e la morte di 613 persone fra militari, partigiani e civili (16). Il 27 % degli edifici fu distrutto e il 45 % venne gravemente danneggiato. I tedeschi fecero saltare villa Margherita e il ponte sul Senio. Anche lo stabilimento termale sub\u00ec gravi danni. L'offensiva finale fu lanciata dagli Alleati nell'aprile 1945. Riolo fu liberata l'11 aprile dal Gruppo di Combattimento \"Friuli\" e dalla Brigata Ebraica, inquadrati nel X Corpo d'Armata britannico. I riolesi deposero i corpi dei sedici concittadini caduti in combattimento nell'oratorio dedicato alla Beata Vergine del Presidio.\nDal dopoguerra ad oggi.\nDopo la guerra ebbe inizio la ricostruzione. Nei primi anni l'attivit\u00e0 edilizia si concentr\u00f2 nell\u2019area settentrionale del paese: furono tracciate le vie Risorgimento, Friuli (parte orientale) ed Oberdan. Nel 1957 Riolo dei Bagni cambi\u00f2 nome nel pi\u00f9 moderno Riolo Terme. \nIl 27 novembre 1960 fu aperta al culto la nuova chiesa parrocchiale, ricostruita appena fuori dal centro storico. L\u2019andamento demografico negli anni Cinquanta e Sessanta registr\u00f2 una lieve flessione, in quanto si pass\u00f2 dai 5.261 residenti del 1951 ai 4.985 del 1961 ed infine ai 4.768 del 1971. Negli anni 1970 l\u2019espansione residenziale interess\u00f2 maggiormente il settore ad ovest del centro storico. Nello stesso periodo sorse la prima zona produttiva artigianale lungo la strada provinciale (la seconda \u00e8 stata appaltata nel 2006).\nNegli anni 1980 il comune si trasfer\u00ec in corso Matteotti e ristruttur\u00f2 la rocca per farne la sede del museo cittadino. Fu ripristinato l'antico fossato e furono effettuati anche consistenti restauri della cinta muraria.\nNel 1998 le Terme di Riolo ottennero la certificazione di Qualit\u00e0 ISO 9002. Il 15 dicembre 2001, a seguito di decreto del Presidente della Repubblica, Riolo Terme ha ottenuto il Titolo di Citt\u00e0.\nOnorificenze.\nRiolo Terme \u00e8 tra le citt\u00e0 decorate al valor militare per la guerra di liberazione, insignita della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nIl Consiglio d'Europa ha decorato Riolo Terme con:\nMonumenti e luoghi d'interesse.\nLa Rocca.\nLa citt\u00e0 pu\u00f2 vantare una rocca costruita dagli Sforza. Oggi nella rocca ha sede il museo cittadino.\nLe terme.\nLe terme sono la ricchezza principale del paese. Le sorgenti (oggi di propriet\u00e0 di una societ\u00e0 privata) comprendono acque sulfuree, salso-bromo-jodiche e cloruro-sodiche, note per le propriet\u00e0 terapeutiche nella cura del sistema digerente, dell'asma, delle affezioni alle vie respiratorie. Le acque termali riolesi hanno origine gessosa-solfifera, infatti vengono dalla Vena del Gesso che si estende tra la valle del Senio e la valle del Santerno.\nDurante la seconda guerra mondiale vennero distrutte in seguito ai combattimenti lungo il fiume Senio; nel dopoguerra vennero poi ricostruite grazie all'impegno del lughese Cavalier Ufficiale Andrea Tabanelli (1876-1956).\nSociet\u00e0.\nEtnie e minoranze straniere.\nSecondo i dati registrati dall'ISTAT il 31 dicembre 2010, la popolazione straniera residente nel territorio comunale era di 612 persone. Le nazionalit\u00e0 pi\u00f9 rappresentate erano:\nReligione.\nNel comune di Riolo Terme sono presenti sei parrocchie facenti parte della Diocesi di Imola: la parrocchia principale \u00e8 quella di San Giovanni Battista in Riolo Terme, che ha il titolo di prepositura.\nLa devozione mariana \u00e8 molto sentita presso la comunit\u00e0. Le Feste di Maggio (il mese mariano) si celebrano ininterrottamente dal XVII secolo: nel 1667 infatti gli abitanti fecero voto alla Madonna affinch\u00e9 li proteggesse da tutti i pericoli, dell'anima e del corpo, che minacciavano il paese. In un giorno di luglio si unirono in processione dietro l'immagine della Vergine dalla chiesa parrocchiale fino a un incrocio fuori paese, dove era affissa, su un palo, un'altra immagine della Madonna. Da allora la processione si ripete puntualmente ogni anno, seguendo lo stesso percorso. A distanza di secoli sono cambiate alcune cose: il rito si tiene il primo luned\u00ec di maggio e nel punto di arrivo della processione \u00e8 stata edificata una chiesetta, che i fedeli chiamano \"del Presidio\" o \"delle Rimembranze\".\nA Riolo Terme vi \u00e8 un istituto di vita consacrata: le Ancelle del Sacro Cuore di Ges\u00f9 sotto la protezione di San Giuseppe. Fondato a Imola dalla Serva di Dio Lucia Noiret, \u00e8 presente a Riolo sin dal 1889, quando fu aperto lungo il corso principale nei pressi di piazzale Marconi il Collegio Educativo S. Giuseppe. Oggi gestisce una Scuola dell'infanzia. Una religiosa riolese, Enrica Ghinassi, fu Madre generale della congregazione. Madre Enrica (1926-1986), nata Angelina, fu sorella del pittore Sante.\nInfrastrutture e trasporti.\nIl comune \u00e8 attraversato dalla Strada provinciale 306R \"Casolana Riolese\", principale via di comunicazione da una parte, verso la pianura (e la Via Emilia) e, dall'altra, verso la Toscana.\nRiolo Terme non \u00e8 attraversato dalla linea ferroviaria. I trasporti su rotaia verso la Toscana viaggiano lungo la linea transappenninica Faentina.\nAmministrazione.\nIl comune di Riolo Terme ha fatto parte fino al 2009 della Comunit\u00e0 montana Appennino Faentino.\nDal 2009 al 2011 ha fatto parte dell'Unione dei comuni di Brisighella, Casola Valsenio e Riolo Terme e dal 1\u00ba gennaio 2012 della Unione dei comuni della Romagna Faentina.\nSport.\nSociet\u00e0 sportive.\nLa principale squadra di calcio della citt\u00e0 \u00e8 l\"'A.R.S. Riolo Terme\" che milita nel girone C di Promozione dell'Emilia-Romagna."}
{"id": "2491370", "revid": "729019", "url": "https://it.wikipedia.org/wiki?curid=2491370", "title": "Farm Frites (ciclismo)", "text": "La Farm Frites, precedentemente nota come TVM, era una squadra maschile olandese di ciclismo su strada, attiva nel professionismo tra il 1986 ed il 2000.\nDiretta negli anni da Cees Priem (1988-1998), Guido Van Calster (1991-1999) e Walter Verlee (1989-1999), ottenne i principali risultati a met\u00e0 anni 1990 con il velocista Jeroen Blijlevens, capace di vincere tappe in tutti i tre Grandi Giri, e con lo specialista delle classiche Peter Van Petegem.\nStoria.\nLa squadra fu creata nel 1986 e prese il nome dallo sponsor, la TransVeMij, agenzia di assicurazioni olandese (conosciuta dal 1988 come TVM) che per anni, prima di passare al professionismo, aveva finanziato una squadra dilettantistica. Oltre a quella di TVM, vi furono importanti sponsorizzazioni belghe, che portarono anche diversi ciclisti belgi. Per molti anni vi fu anche un importante contributo danese.\nTra il 1989 ed il 1998 la squadra venne sempre invitata al Tour de France, ottenendo diversi successi di tappa soprattutto con il velocista Jeroen Blijlevens. Durante il Tour de France 1998 la TVM si ritir\u00f2 in blocco in quanto coinvolta nel cosiddetto Scandalo Festina. Nel 1993 e il 1997 chiuse invece al terzo posto nella classifica a squadre di Coppa del mondo grazie ai numerosi specialisti delle classiche; uno di essi, Peter Van Petegem, vinse il Giro delle Fiandre in maglia TVM. Tra gli altri corridori che militarono nella TVM in questi anni vi sono gli olandesi Steven de Jongh, Servais Knaven, Steven Rooks, Gert-Jan Theunisse, i danesi Bo Hamburger e Jesper Skibby, i russi Sergej Ivanov e Dmitrij Kony\u0161ev e l'australiano Phil Anderson.\nNel 2000 main sponsor divenne la Farm Frites, azienda produttrice di patate co-sponsor nelle quattro stagioni precedenti; la TVM, che a ottobre sembrava dover divenire il nuovo secondo sponsor per la nuova stagione, decise tuttavia, nel gennaio 2000, di uscire dal mondo del ciclismo dopo 14 anni. Al termine della stagione 2000 la squadra fu dismessa definitivamente. La Farm Frites divent\u00f2 co-sponsor della Domo-Farm Frites (2001-2002)."}
{"id": "2491372", "revid": "834", "url": "https://it.wikipedia.org/wiki?curid=2491372", "title": "Fort Smith, Arkansas", "text": ""}
{"id": "2491373", "revid": "25718216", "url": "https://it.wikipedia.org/wiki?curid=2491373", "title": "Fayetteville, Arkansas", "text": ""}
{"id": "2491375", "revid": "25718225", "url": "https://it.wikipedia.org/wiki?curid=2491375", "title": "Aurora, Colorado", "text": ""}
{"id": "2491376", "revid": "1258", "url": "https://it.wikipedia.org/wiki?curid=2491376", "title": "Burrata di bufala", "text": ""}
{"id": "2491377", "revid": "131145", "url": "https://it.wikipedia.org/wiki?curid=2491377", "title": "Formaggio alta Pusteria", "text": ""}
{"id": "2491378", "revid": "287204", "url": "https://it.wikipedia.org/wiki?curid=2491378", "title": "BMW Open 2005", "text": "Il BMW Open 2005 \u00e8 stato un torneo di tennis giocato sulla terra rossa.\n\u00c8 stata la 32\u00aa edizione del BMW Open,\nche fa parte della categoria International Series nell'ambito dell'ATP Tour 2005.\nSi \u00e8 giocato a Monaco di Baviera in Germania, dal 15 aprile al 2 maggio 2005.\nCampioni.\nSingolare.\n David Nalbandian ha battuto in finale Andrei Pavel 6-4, 6-1\nDoppio.\n Mario An\u010di\u0107 / Julian Knowle hanno battuto in finale Florian Mayer / Alexander Waske 6-3, 1-6, 6-3"}
{"id": "2491379", "revid": "25718244", "url": "https://it.wikipedia.org/wiki?curid=2491379", "title": "Dover, Delaware", "text": ""}
{"id": "2491381", "revid": "25718264", "url": "https://it.wikipedia.org/wiki?curid=2491381", "title": "Newark, Delaware", "text": ""}
{"id": "2491384", "revid": "256896", "url": "https://it.wikipedia.org/wiki?curid=2491384", "title": "United States Department of Commerce", "text": ""}
{"id": "2491386", "revid": "25718335", "url": "https://it.wikipedia.org/wiki?curid=2491386", "title": "Augusta, Georgia", "text": ""}
{"id": "2491387", "revid": "25718348", "url": "https://it.wikipedia.org/wiki?curid=2491387", "title": "Columbus, Georgia", "text": ""}
{"id": "2491388", "revid": "1825453", "url": "https://it.wikipedia.org/wiki?curid=2491388", "title": "Direttorio Divisioni Superiori", "text": "Il Direttorio Divisioni Superiori fu l'ente autoritario che gest\u00ec i principali tornei di calcio in Italia durante il periodo fascista.\nIl Direttorio.\nIl DDS nacque il 3 agosto 1926 con la ratifica da parte del CONI della Carta di Viareggio, documento fortemente desiderato dal regime fascista e volto ad una riforma radicale del mondo del calcio italiano dell'epoca. La Carta stabil\u00ec la creazione di un \"Direttorio Divisioni Superiori\" adibito all'organizzazione dei nuovi massimi campionati, la Divisione Nazionale e la Prima Divisione, caratterizzati da due elementi rivoluzionari: il professionismo e l'estensione del torneo all'intero territorio nazionale. La sede del DDS fu mantenuta a Milano ereditando gli uffici della Lega Nord.\nFino ad allora il campionato italiano si era trincerato dietro ad un formale dilettantismo cos\u00ec come garantito alla FIFA all'atto dell'affiliazione, anche se si erano verificati numerosi casi clandestini di calciomercato, ed era diviso fra una Lega Nord a cui afferivano tutte le societ\u00e0 rilevanti per la corsa allo scudetto, ed una Lega Sud molto differente (in senso negativo) dalla Lega Nord.\nUna netta differenza esisteva perch\u00e9 nel tempo il Sud non aveva sviluppato armonicamente ci\u00f2 che il Nord aveva acquisito almeno 5 anni prima: campi sportivi all'altezza in ogni categoria, calcio giovanile in ambito locale sia F.I.G.C. che U.L.I.C. che garantisse costantemente il ricambio generazionale ed elevasse il tasso tecnico dei giocatori ma soprattutto la categoria intermedia (la Seconda Divisione) che riducesse l'abisso tra le societ\u00e0 nuove affiliate e il massimo livello e per questo motivo era costretta ad organizzare sempre tutti i campionati a livello regionale per ridurre gli alti costi di gestione e delle trasferte.\nStrutturato secondo le visioni sociali del fascismo, il Direttorio era un'organizzazione verticistica ed in tutto dipendente dalla Federazione, essendo i suoi dirigenti nominati direttamente dal Presidente Federale. Facevano parte del primo Direttorio sessanta squadre, quarantasei provenienti dal Nord e quattordici dal Sud, mentre il campionato si strutturava su sei gironi fra i quali le societ\u00e0 venivano suddivise per sorteggio nel Nazionale, e con criteri geografici e chilometrici in Prima.\nL'obiettivo finale era per\u00f2 quello di creare anche in Italia un torneo a girone unico sul modello inglese. La strada pi\u00f9 semplice sarebbe stata subito quella di unificare i due raggruppamenti che andarono a comporre la Divisione Nazionale, ma l'esclusione dall'organico direttoriale di importanti citt\u00e0 quali Venezia, Trieste, Firenze e Bari, mentre le rappresentanti di Roma e Napoli annaspavano nei bassifondi delle classifiche, convinse i propugnatori della Carta di Viareggio a programmare un progressivo inserimento dei capoluoghi e delle squadre del Sud attraverso l'allargamento della Divisione Nazionale prima a 22 squadre per la stagione 1927-1928 e poi addirittura a 32 squadre per la stagione 1928-1929. Al termine di quel torneo le societ\u00e0 del Direttorio sarebbero state divise su tre livelli: in un nuovo campionato denominato Serie A le meglio piazzate, le altre non ammesse alla Serie A nell'altrettanto nuova Serie B e le squadre rimanenti e le neo promosse in una Prima Divisione ancora pi\u00f9 allargata.\nDal 1929 quindi il Direttorio si trov\u00f2 a gestire sia il primo che il secondo ed il terzo livello della piramide calcistica italiana, per un totale di 96 societ\u00e0, 18 in Serie A, altrettante in Serie B e 60 in Prima Divisione, trasferendosi a Roma nel novembre 1933 lasciando gli uffici di viale Piave a Milano al Direttorio II Zona (Lombardia). Tutti i tornei erano aperti al professionismo, ma solo i due maggiori erano basati su un girone unico nazionale. Una deroga si verific\u00f2 fra il 1933 e il 1935, quando la Serie B ebbe un curioso \"format\" a due gironi suddivisi in senso longitudinale fra Est ed Ovest della penisola. Al momento dell'interruzione dei campionati per l'acuirsi della guerra, nel 1943, il Direttorio comprendeva 179 societ\u00e0, 16 in Serie A, 18 in Serie B e 145 in Serie C. Il Direttorio fu poi ovviamente travolto dal crollo del regime."}
{"id": "2491390", "revid": "25718365", "url": "https://it.wikipedia.org/wiki?curid=2491390", "title": "Tallahassee, Florida", "text": ""}
{"id": "2491392", "revid": "36426", "url": "https://it.wikipedia.org/wiki?curid=2491392", "title": "Editto di Sofia", "text": ""}
{"id": "2491409", "revid": "287204", "url": "https://it.wikipedia.org/wiki?curid=2491409", "title": "Internazionali BNL d'Italia 2005", "text": "Il Masters di Roma 2005 (chiamato anche \"Internazionali BNL d'Italia\" per motivi di sponsorozzazione) \u00e8 stato un torneo di tennis giocato sulla terra rossa. \u00c8 stata la 62\u00aa edizione del Roma Masters, parte della categoria ATP Masters Series nell'ambito dell'ATP Tour 2005 e della Tier I nell'ambito del WTA Tour 2005. Sia che il torneo maschile che quello femminile si sono giocati al Foro Italico di Roma in Italia, il torneo maschile si \u00e8 giocato dal 2 al 9 maggio 2005, e quello femminile la settimana successiva.\nCampioni.\nSingolare maschile.\n Rafael Nadal ha battuto in finale Guillermo Coria, 6-4, 3-6, 6-3, 4-6, 7-6(6)\nSingolare femminile.\n Am\u00e9lie Mauresmo ha battuto in finale Patty Schnyder, 2-6, 6-3, 6-4\nDoppio maschile.\n Micha\u00ebl Llodra / Fabrice Santoro hanno battuto in finale Bob Bryan / Mike Bryan, 6-4, 6-2\nDoppio femminile.\n Cara Black / Liezel Huber hanno battuto in finale Marija Kirilenko / Anabel Medina Garrigues, 6-0, 4-6, 6-1"}
{"id": "2491420", "revid": "466539", "url": "https://it.wikipedia.org/wiki?curid=2491420", "title": "Cronologia del Burundi", "text": "Di seguito \u00e8 riportata la cronologia dei maggiori eventi storici che hanno interessato il Burundi.\nIl regno.\nPossedimento belga (1919 - 1962).\n1938"}
{"id": "2491425", "revid": "726373", "url": "https://it.wikipedia.org/wiki?curid=2491425", "title": "George Marshall (regista)", "text": "Biografia.\nCominci\u00f2 la sua carriera nel cinema muto firmando numerosi western, un genere che in seguito non abbandon\u00f2 mai completamente. Marshall eccelse anche nella commedia brillante: gir\u00f2 una mezza dozzina di pellicole con Bob Hope e Jerry Lewis lavorando anche con Stanlio e Ollio, W.C. Fields, Jackie Gleason e Will Rogers.\nVita privata.\nFu presidente della Screen Directors Guild dal 1948 al 1950.\n\u00c8 stato sepolto nell'Holy Cross Cemetery a Culver City."}
{"id": "2491426", "revid": "339392", "url": "https://it.wikipedia.org/wiki?curid=2491426", "title": "Fifth", "text": ""}
{"id": "2491428", "revid": "436907", "url": "https://it.wikipedia.org/wiki?curid=2491428", "title": "The Chords (gruppo musicale britannico)", "text": "I Chords furono un gruppo musicale mod revival inglese in attivit\u00e0 tra il 1978 e il 1981.\nStoria.\nNascono Londra nel 1978 dall'unione tra il cantante e chitarrista, Billy Hassett, il bassista, Martin Mason, il batterista Paul Halpin, e il secondo chitarrista e compositore Chris Pope, ma subito dopo la nascita del gruppo, Paul Halpin lasci\u00f2 il gruppo a favore di Brett Ascott.\nLe prime apparizioni in pubblico risalgono al 1979 al famoso Marquee Club di Londra, e alla BBC Radio dove registrano alcuni pezzi per l'allora famosa The Peel Sessions, il programma radiofonico del dj e conduttore, John Peel.\nIniziano una collaborazione con Jimmy Pursey, produttore discografico degli Sham 69, e con gli Undertones, ai quali fecero da gruppo spalla nei lor concerti.\nFirmano un contratto discografico con la Polydor, e nel settembre del '79 esce il loro primo singolo, \"\"Now It's Gone\", che diventer\u00e0 numero 63 della Official Singles Chart in poche settimane.\nNel gennaio del 1980 esce il singolo \"Maybe Tomorrow\", che entrer\u00e0 nella TOP40 dei singoli, seguito nell'aprile dal terzo singolo, \"Something's Missing\" (numero 55).\nSo Far Away, primo ed unico album della band, esce il 24 maggio 1980, e sale subito al numero 30 della Official Albums Chart, e vi rimase per 3 settimane. L'album contiene 12 brani, tra cui \"She said she said\" (cover dei Beatles), oltre ai tre singoli lanciati in precedenza.\nIn giugno e ottobre uscirono rispettivamente \"The British Way of Life\" (numero 54) e \"In My Street\" (numero 50), quarto e quinto singolo del gruppo, mentre in novembre Billy Hassett decide di lasciare il gruppo, e al suo posto subentra Kip Herring dei The Vibrators.\nNel maggio del 1981 esce il nuovo singolo \"One More Minute\", che per\u00f2 non entra in classifica, cos\u00ec come \"Turn Away Again\", singolo uscito nell'agosto del medesimo anno. A seguito di questo flop discografico, la band decide di sciogliersi.\nNel 1986 esce \"No One's Listening Anymore\" album live, e nel 2002 \"This Is What They Want\"\", doppio CD compilation, entrambi sempre sotto la Polydor."}
{"id": "2491429", "revid": "60451", "url": "https://it.wikipedia.org/wiki?curid=2491429", "title": "Pesi medi", "text": "I pesi medi sono una categoria di peso del pugilato.\nLa loro origine \u00e8 legata alla nascita della boxe moderna a met\u00e0 Ottocento e all'istituzione delle prime tre categorie pugilistiche (leggeri, medi e massimi), codificate nelle \"Regole del Marchese di Queensberry\" nel 1865. In precedenza comunque una generica distinzione fra pesi leggeri e pesi massimi era gi\u00e0 praticata; solo negli anni quaranta il pugile inglese Nat Langham cominci\u00f2 a definirsi un \"peso medio\". In ogni caso, il primo titolo di campione della categoria fu assegnato negli Stati Uniti nel 1867, in un combattimento ancora a pugni nudi in cui Tom Chandler sconfisse Dooney Harris. Il titolo pass\u00f2 poi a Mike Donovan che si ritir\u00f2 imbattuto nel 1882.\nIl primo incontro fra pesi medi in cui vennero sicuramente usati i guantoni protettivi, e da cui si fa generalmente iniziare l'albo d'oro della categoria, fu quello del 30 luglio 1884: in quell'occasione Jack (Nonpareil) Dempsey (da non confondere con il peso massimo degli anni venti Jack Dempsey) mise fuori combattimento George Fulljames, ottenne la cintura di campione e la difese poi vittoriosamente in 60 incontri finch\u00e9 non venne battuto nel 1891 da Bob Fitzsimmons.\nLimiti di peso.\nNel pugilato moderno il peso dei contendenti non deve superare:\nProfessionisti.\nAlcuni tra i migliori rappresentanti della categoria sono stati:"}
{"id": "2491430", "revid": "775372", "url": "https://it.wikipedia.org/wiki?curid=2491430", "title": "Guano Islands Act", "text": "Il Guano Islands Act (USC, tit. 48, cap. 8, \u00a7\u00a7 1411-1419) \u00e8 una legge federale approvata dal Congresso degli Stati Uniti d'America il 18 agosto 1856. Il provvedimento autorizzava i cittadini statunitensi a prendere possesso delle isole con depositi di guano. Le isole potevano essere ubicate dovunque a condizione che non fossero gi\u00e0 occupate e non fossero gi\u00e0 sottoposte alla sovranit\u00e0 di altri paesi; inoltre dava al Presidente degli Stati Uniti d'America la facolt\u00e0 di ricorrere alle forze armate per proteggere questi interessi e stabiliva l'estensione a questi territori della giurisdizione criminale statunitense.\nStoria.\nNegli anni '40 del XIX secolo, il guano divenne molto ricercato come fertilizzante agricolo e come fonte di nitrato di sodio per la polvere da sparo. Nel 1855 gli Stati Uniti d'America vennero a conoscenza del fatto che molte isole dell'Oceano Pacifico erano dei depositi di guano. Il Congresso approv\u00f2 il Guano Islands Act per poter sfruttare questi depositi.\nIl provvedimento permetteva esplicitamente di considerare le isole come possedimenti degli Stati Uniti d'America, ma allo stesso tempo stabiliva che gli USA non fossero obbligati a conservarne il possesso una volta esaurite le riserve di guano. Tuttavia, il provvedimento non specificava quale dovesse essere lo \"status\" dei territori una volta esauriti gli interessi statunitensi.\nL'implicazione era che essi tornassero al loro \"status\" precedente, quello di terra nullius.\nQuesto rappresent\u00f2 l'introduzione del concetto di area insulare nei territori statunitensi. Fino a quel momento, ciascun territorio acquisito dagli Stati Uniti d'America era considerato come parte integrante del paese, potendo eventualmente ambire a diventare uno Stato dell'Unione. Con l'introduzione delle aree insulari, i territori vennero amministrati dal governo federale senza la prospettiva di diventare membri dell'Unione.\nIl provvedimento di legge che stabiliva l'applicazione della giurisdizione criminale statunitense sulle isole fu approvato e ritenuto conforme alla costituzione dalla Corte Suprema nel 1890 nell'ambito della causa \"Jones contro gli Stati Uniti\".\nRivendicazioni.\nPi\u00f9 di 100 isole sono state rivendicate dagli Stati Uniti in virt\u00f9 del Guano Islands Act.\nLa maggior parte di esse non sono pi\u00f9 considerate territori degli Stati Uniti d'America, quelle che restano sotto rivendicazione statunitense sono:\nNel 1857, l'isola caraibica disabitata di Navassa fu rivendicata dagli Stati Uniti sulla base del Guano Islands Act, nonostante una rivendicazione anteriore (1801) di Haiti. L'isola fu intensamente sfruttata per le sue riserve di guano, ma torn\u00f2 ad essere disabitata alla fine della seconda guerra mondiale. L'isola non \u00e8 stata formalmente abbandonata dagli statunitensi, essa \u00e8 infatti ancora amministrata \"in absentia\" come area naturale protetta (National Wildlife Refuge). Le rivendicazioni di Haiti permangono, infatti nella stessa costituzione del paese c'\u00e8 un richiamo esplicito alla sovranit\u00e0 sul territorio di Navassa (cap. II, art. 8). Inoltre, un gruppo di privati cittadini colombiani ha tentato di creare sull'isola un nuovo Stato indipendente senza ottenere alcun riconoscimento internazionale.\nAncor pi\u00f9 complessi sono i casi di Serranilla Bank e di Bajo Nuevo Bank poich\u00e9 queste aree sono rivendicate da diversi stati sovrani.\nNel 1964, Leicester Hemingway, fratello dello scrittore Ernest Hemingway, cerc\u00f2 di creare una nazione (o pi\u00f9 correttamente, una micronazione) chiamata Repubblica di Nuova Atlantide (\"Republic of New Atlantis\") composta da una chiatta di bamb\u00f9 ancorata al di fuori delle acque territoriali della Giamaica, usando il Guano Islands Act come parte della dichiarazione di sovranit\u00e0. Il suo intento era quello di usare la nuova nazione come quartier generale per la sua societ\u00e0 di ricerche marine (International Marine Research Society) con la quale aveva progettato di compiere ricerche e di proteggere la pesca giamaicana. La sua rivendicazione non fu mai riconosciuta n\u00e9 dagli Stati Uniti, n\u00e9 dalla Giamaica; l'imbarcazione fu distrutta durante una tempesta nel 1966.\nNel 1971, gli Stati Uniti e l'Honduras firmarono un trattato attestante la sovranit\u00e0 honduregna delle Isole Swan."}
{"id": "2491438", "revid": "237256", "url": "https://it.wikipedia.org/wiki?curid=2491438", "title": "Aleksandr Zakharevi\u010d Myshlayevskij", "text": ""}
{"id": "2491446", "revid": "125961749", "url": "https://it.wikipedia.org/wiki?curid=2491446", "title": "Finlandia", "text": "La Finlandia (in finlandese: , in svedese: ), ufficialmente Repubblica di Finlandia (in finlandese: \"Suomen tasavalta\" e in svedese: \"Republiken Finland\"), \u00e8 uno Stato dell'Europa settentrionale, facente parte della regione nota come Fennoscandia e della penisola scandinava. Confina con la Svezia a ovest, la Norvegia a nord e la Russia a est. Si affaccia a sud sul golfo di Finlandia, sulla cui sponda meridionale si trova l'Estonia.\n\u00c8 uno Stato facente parte dell'Unione europea.\nIn Finlandia vivono 5,5 milioni di persone, per la maggior parte concentrate nelle regioni meridionali. In termini di superficie, \u00e8 l'ottavo Stato pi\u00f9 grande d'Europa e lo Stato con pi\u00f9 bassa densit\u00e0 di popolazione nell'Unione europea. Politicamente, \u00e8 una repubblica parlamentare con un governo centrale con sede nella capitale Helsinki, i governi locali in 336 comuni e una regione autonoma, le isole \u00c5land. Circa un milione di abitanti vive nella zona della conurbazione di Helsinki (composta da Helsinki, Espoo, Kauniainen e Vantaa) e un terzo del prodotto interno lordo del paese \u00e8 prodotto l\u00ec. Altre grandi citt\u00e0 sono Tampere, Turku, Oulu, Jyv\u00e4skyl\u00e4, Lahti e Kuopio.\nLa Finlandia fece parte del Regno di Svezia dal XII secolo al 1809, quando divenne un granducato autonomo all'interno dell'Impero russo fino alla rivoluzione del 1917. Il 6 dicembre di quell'anno la Finlandia ottenne l'indipendenza, seguita da una guerra civile terminata con la sconfitta dei \"Rossi\" filo-bolscevichi da parte dei filo-conservatori \"Bianchi\" sostenuti dall'Impero tedesco. Dopo un breve tentativo di stabilire una monarchia nello Stato, la Finlandia divenne una repubblica.\nL'esperienza finlandese della seconda guerra mondiale ha coinvolto tre conflitti separati: la guerra d'inverno (1939-1940) e la guerra di continuazione (1941-1944) contro l'Unione Sovietica, e la guerra di Lapponia (1944-1945) contro la Germania nazista. In ogni guerra, l'esercito della Repubblica di Finlandia era guidato da C. G. E. Mannerheim, maresciallo di Finlandia. Dopo la fine della guerra, la Finlandia ha aderito all'Organizzazione delle Nazioni Unite (ONU) nel 1955, all'Organizzazione per la cooperazione e lo sviluppo economico (OCSE) nel 1969, all'Unione europea nel 1995 e alla zona euro fin dal suo inizio nel 1999. Durante questo tempo, ha costruito uno Stato sociale vasto in stile nordico.\nLa Finlandia era in ritardo rispetto all'industrializzazione, rimanendo uno Stato in gran parte agricolo fino al luglio del 1949. Successivamente, lo sviluppo economico \u00e8 stato rapido, tale che con un reddito pro capite nominale di oltre 49\u00a0000 dollari statunitensi, la Finlandia \u00e8 uno degli Stati pi\u00f9 ricchi del mondo. Secondo alcune misure, la Finlandia ha il miglior sistema educativo in Europa ed \u00e8 stata classificata come uno degli Stati pi\u00f9 pacifici ed economicamente competitivi del mondo. \u00c8 stata anche classificata come uno degli Stati al mondo con la pi\u00f9 alta qualit\u00e0 della vita. Secondo la rivista Newsweek la Finlandia \u00e8 \"il miglior Paese del mondo\" nel 2010.\nStoria.\nIl territorio dell'odierna Finlandia fu abitato da gruppi di Lapponi e successivamente invaso dai Finni, un'etnia appartenente ai popoli ugrofinnici, che occuparono la Carelia a ondate migratorie successive tra il 100 e il 900 d.C. I Lapponi furono cos\u00ec relegati a settentrione del circolo polare artico.\nIl 1154 segn\u00f2 l'inizio del dominio svedese, codificato nel 1157 da parte del re svedese Erik IX il Santo con l'introduzione del Cristianesimo, a seguito di una crociata, e durato quasi sette secoli. Lo svedese divenne la lingua dominante, bench\u00e9 il finlandese sia riuscito a riprendere il dominio durante il XIX secolo con le spinte nazionaliste finlandesi che sono seguite al racconto nazional-epico finlandese, il \"Kalevala\". Nel 1284 divenne un granducato svedese. Il trattato di N\u00f6teborg del 1323 sanc\u00ec l'acquisizione da parte degli svedesi della Finlandia e della Carelia occidentale, mentre alla repubblica di Novgorod venivano assegnate l'Ingria e la Carelia orientale. Con l'annessione da parte della Moscovia dello Stato di Novgorod nel 1478, la Svezia diede il via due anni dopo alla conquista dell'Ingria. Nel 1557 il re svedese Gustavo I Vasa introdusse anche in Finlandia la Riforma protestante.\nTra il 1701 e il 1721 la Finlandia venne direttamente coinvolta nella grande guerra del Nord che culmin\u00f2 con la grande vittoria dallo zar russo Pietro I \"Il Grande\" a Poltava nel 1709. In questo periodo le incursioni russe devastarono ripetutamente il territorio finnico con saccheggi e spoliazioni fino a quando, nel 1714 l'intera Finlandia venne occupata. I finlandesi tuttora chiamano questo periodo \"Isoviha\", ovvero \"Grande Rabbia\". Col trattato di Nystad, siglato nel 1721 nella citt\u00e0 finnica di Uusikaupunki, la Svezia cedeva alla Russia tutti i territori della Carelia Orientale e dell'Ingria, con un confine pressappoco coincidente con quello attuale. Il tentativo fallito della Svezia di riappropriarsi dei territori perduti nel 1721 port\u00f2 alla guerra russo-svedese del 1741-1743, con una nuova sconfitta del regno scandinavo. La successiva pace di \u00c5bo fece guadagnare alla Russia l'intero istmo di Carelia e buona parte delle regioni finniche meridionali. Il ramo occidentale Ahvenkoski del fiume Kymijoki fungeva da confine tra la Svezia e la Russia dal 1743 al 1809.\nNel 1809, con la compiacenza di Napoleone, con la pace di Hamina, che pose fine alla guerra di Finlandia, l'intero territorio finlandese venne conquistato dalle armate dello Zar di Russia Alessandro I, rimanenedo un granducato autonomo all'interno dell'Impero russo, fino al 1917. Gli zar fino al 1898 governarono il Paese come in una monarchia costituzionale, avendo i finlandesi libert\u00e0 di culto, un proprio parlamento, un proprio esercito, una propria moneta, giornali editi nella propria lingua, che era pienamente riconosciuta e avendo persino propri francobolli ancor prima che i russi avessero i propri. I primi francobolli finlandesi datano 1856, mentre i primi francobolli russi sono del 1858. Durante il regno dello zar Nicola II, si assistette a una russificazione forzata della Finlandia, con l'abolizione e la soppressione delle libert\u00e0 costituzionali di cui i finnici avevano fino ad allora goduto. Ne segu\u00ec un movimento di resistenza culminato nella rivolta militare del 1906, la rivolta di Sveaborg, scoppiata nella fortezza marina di Suomenlinna/Sveaborg, al largo di Helsinki. Quelli che tuttora dai finlandesi sono chiamati \"Gli anni della Grande Oppressione\" 1901-1911, terminarono il 26 novembre 1917 quando il generale in capo tedesco Erich Ludendorff ricevette emissari finlandesi e accolse la loro richiesta d'inviare un corpo di spedizione in Finlandia in appoggio alla prevista richiesta di indipendenza finlandese.Il 6 dicembre 1917, poco dopo lo scoppio della Rivoluzione d'ottobre in Russia, la Finlandia dichiar\u00f2 la propria indipendenza. La Russia, in piena rivoluzione, riconobbe l'indipendenza della Finlandia il 31 dicembre 1917 \"obtorto collo\". Si apr\u00ec una stagione di vera e propria anarchia nel Paese, che di fatto non aveva alcun tipo di amministrazione. Fu la Germania di Guglielmo II a intravedere nel vuoto di potere la possibilit\u00e0 di assoggettare la Finlandia, instaurando uno Stato fantoccio ai comandi del \"Kaiser\". Si arriv\u00f2 cos\u00ec a una breve ma sanguinosa guerra civile fra i \"Rossi\" (comunisti, socialisti e democratici) che volevano instaurare una repubblica socialista indipendente e sovrana e i \"Bianchi\" (reazionari e conservatori) che appoggiavano l'idea di instaurare uno Stato fantoccio dipendente dalla Germania. I primi erano sostenuti dai sovietici, i secondi dai tedeschi. La guerra fu vinta, malgrado la netta inferiorit\u00e0 numerica, dai Bianchi, grazie alla schiacciante superiorit\u00e0 militare tedesca. Nacque cos\u00ec il Regno di Finlandia, governato dal principe tedesco Carlo I d'Assia-Kassel. Il regno filo-tedesco dur\u00f2 per\u00f2 appena un anno, nel 1919 infatti la Conferenza di Parigi proclam\u00f2 la nascita della repubblica, togliendo la Finlandia all'influenza tedesca. Tuttavia Stati Uniti, Regno Unito e Francia non permisero la fondazione di uno Stato socialista, cosa che caus\u00f2 ancora tensioni per qualche tempo.\nDurante la seconda guerra mondiale, la Finlandia venne attaccata dalle truppe sovietiche. Al contrario per\u00f2 di quanto accaduto delle vicine Estonia, Lettonia e Lituania, l'Armata Rossa incontr\u00f2 una tenace resistenza e non riusc\u00ec a invaderla. Le dure condizioni imposte dal trattato di pace di Mosca spinsero il governo finlandese all'alleanza con la Germania nazista e all'avvio della guerra di continuazione contro i sovietici. A questo conflitto, terminato nel 1944, segu\u00ec la guerra di Lapponia (1944-1945) nella quale la Finlandia combatt\u00e9 anche contro la Germania nazionalsocialista. I trattati di Parigi firmati con l'Unione Sovietica comportarono tuttavia ulteriori obbligazioni e restrizioni per la Finlandia nei confronti dell'URSS oltre a concessioni territoriali a quest'ultima di ulteriori territori finlandesi tra cui lo sbocco al Mare di Barents e parte della Carelia. Comunque, diversamente dalle Repubbliche baltiche, la Finlandia riusc\u00ec a conservare la propria indipendenza, pur con diverse difficolt\u00e0 e ingerenze russe nella politica.\nLa Finlandia divenne membro dell'Unione europea nel 1995 ed \u00e8 l'unico Paese nordico ad aver adottato l'euro come moneta, in sostituzione del marco finlandese. Dal 2011 la zecca finlandese conia anche gli euro della vicina Estonia dalla quale Helsinki dista solo 80\u00a0km.\nGeografia.\nMorfologia.\nFacendo parte della regione biogeografica boreale, il territorio della Finlandia, collocato nella parte orientale della regione geografica chiamata Fennoscandia, \u00e8 compresa fra i 60\u00b0 e i 70\u00b0 di latitudine; oltre un terzo del territorio \u00e8 a nord del circolo polare artico e ci\u00f2 fa del Paese uno degli Stati pi\u00f9 settentrionali al mondo. Esso si presenta come un vasto altopiano uniforme, arricchito nelle regioni settentrionali dalla catena dei Monti Scandinavi, tanto che il suo punto pi\u00f9 alto ( metri) \u00e8 l'Halti, una montagna situata all'estremo nord-ovest, sul confine con la Norvegia. La morfologia del territorio \u00e8 conseguenza di intensi movimenti glaciali, che contribuirono in maniera determinante ad appianare e a smussare le asperit\u00e0 dei rilievi mediante l'apporto di detriti morenici.\nA nord del fiume Oulujoki il territorio cambia di aspetto: dirigendosi verso nord si incontrano dapprima numerosi rilievi collinari fino a giungere, nella parte nord-occidentale del Paese al versante orientale dei Monti Scandinavi, nella parte nord-orientale del Paese si estende la Lapponia, la terra della tundra, abitata, oltre che dai finlandesi, da una minoranza Sami, la cui principale attivit\u00e0 \u00e8 l'allevamento di renne.\nLa costa del Paese, pur essendo generalmente bassa, \u00e8 frastagliata, la fronteggiano numerosissime isole.\n\u00c8 bagnata a sud dal golfo di Finlandia e a ovest dal golfo di Botnia.\nLe foreste, l'86% del territorio, costituiscono la maggiore risorsa del Paese, che \u00e8 un importante esportatore di legno e pasta di legno utilizzata per produrre carta.\nIdrografia.\nLa Finlandia \u00e8 costellata da oltre 50\u00a0000 laghi di origine glaciale. I pi\u00f9 grandi si trovano nella parte meridionale, quali il Saimaa, il Paijanne, il Vesijarvi, il Kavallesi. A nord il pi\u00f9 grande \u00e8 l'Inari. Per quanto concerne i fiumi, invece, questi, hanno un corso breve e i pi\u00f9 importanti scorrono nella parte settentrionale del golfo di Botnia e sono il Torne, che fa da confine con la Svezia, l'Oulu e il Kemi. Vasti bracci di mare, laghi e corsi d'acqua restano ghiacciati fino a otto mesi l'anno.\nGhiacciai.\nIl territorio finlandese deve molte delle sue caratteristiche alla presenza di ghiacciai nell'epoca delle glaciazioni, che qui furono pi\u00f9 spessi e permasero pi\u00f9 a lungo che altrove. Essi hanno infatti livellato il territorio e la massima elevazione \u00e8 il Ridnit\u0161ohkka, di soli \u00a0m. Come in tutta la Fennoscandia, a seguito della rimozione dell'enorme peso costituito dalla coltre glaciale, \u00e8 inoltre in atto un fenomeno di \"rimbalzo post-glaciazione\" che causa una continua per quanto quasi impercettibile elevazione dell'intero territorio, di circa 1\u00a0cm l'anno.\nLaghi.\nAll'epoca delle glaciazioni pu\u00f2 essere ricondotta la presenza dell\u2019elevatissimo numero di laghi che attualmente caratterizza il territorio della Finlandia: sono , limitando il computo a quelli la cui superficie supera i 500 metri quadrati. Spesso collegati fra di loro e con numerose isole, questi laghi occupano circa un decimo del territorio finlandese e costituiscono l'immagine simbolo del Paese. Essi non sono molto profondi ma hanno un contorno generalmente allungato, e si trovano in maggiore quantit\u00e0 nella cosiddetta \"regione dei laghi\", nella parte sudorientale del paese, delimitata a meridione da una doppia cresta morenica alta 200 metri, il Salpausselk\u00e4.\nTra i grandi, piccoli e piccolissimi laghi che occupano la pianura centrale e meridionale, i pi\u00f9 grandi sono:\nNella parte sud-orientale del Paese vi sono numerosissimi laghi (decine di migliaia, spesso comunicanti fra loro).\nAltri sono anche:\nFiumi.\nHanno un percorso breve e le loro acque sono utilizzate per la produzione di energia elettrica.\nIl fiume pi\u00f9 lungo del paese \u00e8 il Kemijoki (550\u00a0km) che sfocia nel golfo di Botnia nei pressi della citt\u00e0 di Kemi.\nI fiumi principali, oltre al Kemijoki, sono: Kymi (203\u00a0km), che sfocia nel golfo di Finlandia, Tornio (522\u00a0km), che sfocia nel Golfo di Botnia, e Muonio (386\u00a0km), che sfocia nel fiume Torne.\nCoste.\nLa fascia costiera, che si sviluppa per circa \u00a0km lungo il mar Baltico, non presenta ovunque le stesse caratteristiche. Il suo profilo, infatti, \u00e8 molto frastagliato nei pressi delle Isole \u00c5land, a Sud, mentre lo \u00e8 di meno nel golfo di Finlandia e nel golfo di Botnia a occidente.\nIl litorale \u00e8 difficilmente accessibile durante il periodo invernale, infatti gran parte delle acque ghiacciano a causa delle rigide temperature.\nIsole.\nLe isole della Finlandia sono numerosissime, l'arcipelago pi\u00f9 importante \u00e8 quello delle Isole \u00c5land.\nClima.\nIl clima della Finlandia appartiene alla fascia climatica temperata fredda, data la latitudine. Esso ha un forte carattere di \"transizione\" tra i climi continentali delle vaste plaghe russo-siberiane e i climi oceanici delle regioni atlantiche a ovest: questo soprattutto durante l'inverno, quando la direzione di provenienza del vento influenza enormemente la temperatura.\nIl regime pluviometrico, come in tutte le terre boreali poste a elevata latitudine (e con clima non \"oceanico\"), \u00e8 caratterizzato da un picco massimo nella tarda estate (a inizio agosto in Lapponia, a settembre nella zona meridionale) e da un inverno tendente al secco tanto pi\u00f9 si va a nord. La quantit\u00e0 di pioggia annua \u00e8 relativamente scarsa, soprattutto in Lapponia (dove si scende anche al di sotto dei 400 millimetri, specie nella zona di Ivalo).\nLe temperature medie del mese pi\u00f9 caldo (luglio) sono comprese tra i 12-14\u00a0\u00b0C delle colline della Lapponia (ma si scende anche al di sotto dei 10\u00a0\u00b0C nelle zone pi\u00f9 elevate) e i circa 18\u00a0\u00b0C della fascia meridionale.\nLe temperature medie del mese pi\u00f9 freddo (gennaio) variano tra i -5\u00a0\u00b0C della fascia costiera sudoccidentale e i -14\u00a0\u00b0C delle zone pi\u00f9 fredde della Lapponia (in particolare nei dintorni di Ivalo e nelle valli collinari vicino al confine svedese). I valori minimi annuali scendono frequentemente al di sotto dei -30 \u00b0C, e in Lapponia le prime gelate autunnali si fanno sentire gi\u00e0 tra settembre e ottobre.\nIn certe annate la Finlandia conosce escursioni termiche molto elevate nel medio periodo. Ad esempio nell'inverno 2006/07, quando tra dicembre e gennaio a causa del dominio delle correnti oceaniche le temperature furono simili a quelle della Pianura Padana e a febbraio un'ondata di gelo fece scendere il termometro anche sotto i -35 \u00b0C. Oppure nel caldo giugno del 2006, quando un'alta pressione atlantica \"fuori rotta\" fece salire il termometro a 35 \u00b0C sulle regioni meridionali e a 30 \u00b0C in Lapponia per diversi giorni (grazie anche al lungo giorno boreale del solstizio d'estate). Inoltre i valori di \"temperatura media\" tendono ad avere significato solo se considerati nel lungo periodo, dato che possono variare di parecchio da anno ad anno.\nPopolazione.\nLa Finlandia ha circa abitanti, con una densit\u00e0 di circa 16 abitanti per km\u00b2. Questo fa di essa uno degli Stati europei pi\u00f9 scarsamente popolati. La popolazione si \u00e8 sempre concentrata nel sud del Paese, soprattutto nei pressi di Helsinki, fenomeno che si accentu\u00f2 nel corso dell'urbanizzazione durante il XX secolo.\nLa Finlandia detiene anche una delle pi\u00f9 basse percentuali di immigrati: solo il 2,5% della popolazione. Gli immigrati sono prevalentemente di origine europea, con maggioranze russe, estoni e svedesi. Lo ius soli non \u00e8 del tutto valido: se un bambino \u00e8 nato in territorio finlandese e non ottiene la cittadinanza altrove, allora riceve la cittadinanza finlandese.\nLa Finlandia possiede la pi\u00f9 alta percentuale di suicidi con arma da fuoco in Europa e la seconda pi\u00f9 alta nel mondo dopo gli Stati Uniti d'America, mentre la percentuale generale di suicidi \u00e8 in linea con quella estone e belga, che equivale a circa il triplo di quella italiana.\nEvoluzione demografica.\nQuando l'uomo nei Paesi mediterranei aveva gi\u00e0 raggiunto un grado notevole di civilt\u00e0, la Finlandia da poco era stata abbandonata dagli ultimi ghiacci dell'era glaciale. Soltanto a partire dai primi secoli dopo Cristo vennero a insediarsi nelle regioni meridionali del Paese popolazioni finniche provenienti dall'attuale Estonia; altri gruppi aggirarono il golfo di Finlandia e s'installarono nella Carelia. I Finni provenivano da un territorio situato tra le sorgenti del Dnepr e della Dvina e gli Urali, dove abitavano altre popolazioni dello stesso gruppo, dedite alla caccia e alla pesca, le quali a partire dal secondo millennio a.C. cominciarono a differenziarsi. Nella loro marcia verso nord i Finni s'erano avvicinati al Baltico secoli prima e, varcato il golfo di Finlandia (probabilmente alla ricerca di animali da pelliccia), seguirono come linee di penetrazione i fiumi, le rive dei laghi, le parti asciutte delle torbiere, mentre le zone forestali non vennero popolate. Intanto nelle regioni settentrionali s'insediarono i lapponi, mentre le coste di sudovest vennero popolate da svedesi. Fin verso la met\u00e0 del XVI secolo la Finlandia aveva una vita quasi esclusivamente costiera, dato che l'interno era sfruttato solo in parte attraverso battute temporanee. La popolazione cominci\u00f2 ad aumentare sensibilmente a partire dalla seconda met\u00e0 del XVIII secolo, in rapporto con l'insediamento nelle regioni interne, ottenuto ricavando campi e prati a spese del bosco, attraverso un'opera faticosa, basata talvolta sull'incendio. In cinquant'anni la popolazione raddoppi\u00f2, passando dai 421.000 abitanti del 1750 agli 832.00 del 1800; tuttavia la frequenza di guerre, epidemie e calamit\u00e0 naturali fece rallentare verso la met\u00e0 del XIX secolo l'incremento demografico: negli anni 1860 si raggiunsero, infatti, tassi elevatissimi di mortalit\u00e0, pari all'80\u2030. Verso la fine del secolo, le trasformazioni strutturali dell'economia, l'estensione dei centri urbani insieme al miglioramento delle condizioni sanitarie si tradussero in un boom demografico: questo fenomeno port\u00f2 la Finlandia a 2 milioni di abitanti nel 1880, facendo registrare vent'anni dopo un ulteriore incremento di oltre 656.000 unit\u00e0. Poco prima dell'indipendenza dall'Impero russo, nel 1917, fu superata la soglia dei 3 milioni di abitanti e nel 1950 venne raggiunta quella dei 4 milioni, anche perch\u00e9 il Paese accolse fra il 1940 e il 1945 circa 400.000 profughi provenienti dai territori ceduti all'Unione Sovietica con la fine della guerra. L'incremento demografico non fu peraltro accompagnato da un conseguente sviluppo di posti di lavoro, tant'\u00e8 che ben 300.000 finlandesi (circa il 7,5% della popolazione totale del Paese) furono costretti a emigrare all'estero, soprattutto negli Stati Uniti, nel Canada o verso la Svezia.I profondi cambiamenti demografici ed economici avvenuti in Finlandia dopo la seconda guerra mondiale hanno colpito la famiglia finlandese: le famiglie si sono ridotte, passando da una media di 3,6 persone nel 1950 a una media di 2,7 nel 1975. In base alla composizione familiare nel 1975 il 24,4% delle famiglie era composto da un uomo e una donna, il 61,9% da una coppia con figli, l'11,8% da una donna con prole e l'1,9% da un uomo con prole. Il cambiamento maggiore \u00e8 stato osservato nel numero di figli per famiglia, che \u00e8 passato da una media di 2,24 nel 1950 a una media di 1,7 a met\u00e0 degli anni '80, con le famiglie numerose divenute ormai rare. Solo il 2% delle famiglie aveva quattro o pi\u00f9 figli, mentre il 51% aveva solamente un figlio, il 38% due figli e il 9% tre figli. Il numero di finlandesi di et\u00e0 inferiore ai 18 anni \u00e8 sceso da 1,5 milioni nel 1960 a 1,2 milioni nel 1980.Negli ultimi decenni del XX secolo il movimento naturale della popolazione si \u00e8 fortemente indebolito e i valori di natalit\u00e0 si sono molto ridotti, avvicinandosi o scendendo addirittura al di sotto di quelli - tradizionalmente bassi - degli altri Paesi scandinavi. Nell'arco di ottant'anni il caso delle nascite \u00e8 stato straordinario: si \u00e8 passati da 25 nati ogni mille abitanti del 1917 agli 11 di fine secolo. Anche l'incremento naturale ha sub\u00ecto una drastica diminuzione nell'ultimo quarantennio del XX secolo, passando dal 9,7\u2030 del 1958 al 2,9\u2030 del 1973, per dimezzarsi ancora alla fine del millennio e attestarsi intorno ai valori dell'1,5\u2030, stabili ancora nel 2003. Nonostante ci\u00f2, grazie al saldo migratorio - che \u00e8 diventato positivo nel 1981 - si \u00e8 riscontrata una leggera ripresa della crescita complessiva della popolazione, mostrando una tendenza positiva (0,2% nel lustro 1997-2002). Il tasso di mortalit\u00e0, che era ancora assai elevato nel 1971 (15\u2030), \u00e8 sceso fino al 9,3\u2030 nel 1977.Nel 2016 la popolazione della Finlandia super\u00f2 quota 5,5 milioni di abitanti (raggiungendo quota 5.528.737 in base alla stima di maggio 2020) ma sta invecchiando, registrando nel 2019 un tasso di natalit\u00e0 di 8,3 nascite per 1.000 abitanti all'anno e un tasso di fertilit\u00e0 di appena 1,35 bambini nati per donna, uno dei pi\u00f9 bassi al mondo, al di sotto del tasso di sostituzione di 2,1 (ed enormemente al di sotto del massimo di 5,17 bambini nati per donna nel 1887). Come conseguenza di tutto ci\u00f2, la Finlandia ha una delle popolazioni pi\u00f9 anziane del mondo, con un'et\u00e0 media di 42,6 anni per abitante.\nEtnie.\nLa grande maggioranza della popolazione finlandese (il 90,95% al 2008) appartiene al gruppo etnico e linguistico finlandese, di ceppo ugrofinnico, come la vicina Estonia.\nLa minoranza pi\u00f9 significativa \u00e8 quella di lingua svedese (5,44%), seguita da quelle russa (0,5%) ed estone (0,42%). Nel nord del Paese vive la comunit\u00e0 sami, composta da circa persone.\nGli ebrei in Finlandia hanno una presenza organizzata dal XIX secolo ai giorni nostri. La comunit\u00e0 ha conosciuto specialmente a partire dal 1918 condizioni favorevoli di integrazione, non essendo stata colpita direttamente dalle distruzioni dell'Olocausto, e vivendo all'interno di uno Stato democratico che ne ha sempre garantito i diritti di cittadinanza. Un tempo forte di oltre unit\u00e0, essa conta nel ventunesimo secolo circa persone.\nReligione.\nSecondo i dati dell'Istituto finlandese di statistica le religioni professate dalla popolazione finlandese sono:\nLingue.\nSecondo la costituzione finlandese le lingue nazionali sono il finlandese e lo svedese. Al 2019, l'87,3% della popolazione \u00e8 di madrelingua finlandese e il 5,2% di lingua svedese. \nIl finlandese \u00e8 predominante in quasi tutto il Paese, mentre i madrelingua svedese sono concentrati nella costa meridionale e occidentale della nazione, nella regione dell'Ostrobotnia e soprattutto nell'arcipelago delle \u00c5land, l'unica regione monolingua svedese della Finlandia. \nLo svedese era parlato come prima lingua dal 5,2% della popolazione nel 2019 (92,4% nella provincia autonoma di \u00c5land), in forte calo dal 17,5% del 1610 e dal 12,9% del 1900 ma sostanzialmente stabile negli ultimi decenni; nel 2012 il 44% dei cittadini finlandesi con un'altra lingua madre rispetto allo svedese erano in grado di sostenere una conversazione in questa lingua.\nAccanto alle due lingue ufficiali principali vi sono diverse lingue minoritarie ufficiali: tre lingue sami (il sami di Inari, il sami settentrionale e il sami skolt, per un numero complessivo di circa locutori di lingue sami), il roman\u00ed, la lingua dei segni finlandese e il careliano.La lingua kal\u00f2 della Finlandia (il rom finlandese) \u00e8 parlato da circa - persone, per la maggior parte anziani. Nel 2012 solo il 30% dei rom di Finlandia parlavano il kal\u00f2 fluentemente e circa il 50% era in grado di comprenderlo. Anche la lingua dei segni finlandese \u00e8 riconosciuta nella costituzione.\nCome conseguenza dell'immigrazione degli ultimi decenni, in Finlandia vengono parlate ventitr\u00e9 lingue da almeno locutori.\nTra le lingue senza alcun riconoscimento ufficiale, il russo \u00e8 ormai divenuta la terza lingua madre pi\u00f9 parlata della Finlandia (1,52% degli abitanti del Paese nel 2020) grazie all'immigrazione dalla Federazione Russa e dagli altri Stati post-sovietici. Sebbene il Granducato di Finlandia (comprendente l'attuale territorio della Finalndia allargato da alcuni altri territori ora facenti parte della Federazione Russa) avesse fatto parte dal 1809 al 1917 dell'Impero russo, il russo non fu mai lingua ufficiale della Finlandia e solo con il manifesto delle lingue del 1900 venne reso lingua amministrativa del Granducato (nel 1900 c'erano circa russi in tutta la Finlandia su una popolazione di abitanti) e fu lingua co-ufficiale assiame al finlandese allo svedese solo per il breve periodo tra il 1900 e il 1917 (quando la Finlandia divenne pienamente indipendente dalla Russia). Vi sono, quindi, pi\u00f9 madrelingua russi in Finlandia (sia in numero assoluto sia in percentuale alla popolazione) oggi che quando il Paese faceva parte dell'Impero russo.\nOrdinamento dello Stato.\nLa Finlandia \u00e8 una Repubblica parlamentare.\nIl potere esecutivo \u00e8 principalmente affidato al governo, capeggiato dal ministro capo. Gli affari relativi alla sicurezza nazionale sono divisi tra il presidente e il ministro capo. Il governo condivide la responsabilit\u00e0 degli affari esteri con il presidente.\nSuddivisioni.\nLa Finlandia \u00e8 divisa in\nPrima della riforma del 1997, le province \"(l\u00e4\u00e4ni, pl. l\u00e4\u00e4nit in finlandese, l\u00e4n in svedese)\" erano dodici, poi diventate sei, di cui una a statuto autonomo. Le province sono state abolite nel 2009:\nA livello culturale sono presenti inoltre le province storiche della Finlandia (in finlandese \"maakunnat\" o \"provinssit\" \u2013 singolare \"maakunta\" o \"provinssi\", in svedese \"landskap\").\nIstituzioni.\nOrdinamento scolastico.\nLa Finlandia ha un tasso di alfabetizzazione del 100% ed \u00e8 uno dei Paesi al mondo con il pi\u00f9 alto tasso di acquisto di libri e quotidiani pro capite.\nNel 1998 la spesa per l'istruzione ammontava al 6,2% del PIL contro una media del 5,3% degli altri Paesi dell'OCSE.\nLa scuola dell'obbligo inizia all'et\u00e0 di sette anni e prevede nove anni di frequenza divisi in un primo ciclo di sei anni, nei quali gli alunni hanno un solo insegnante e un secondo ciclo di tre anni nei quali hanno un insegnante per materia. La scuola \u00e8 gratuita, gratuiti sono anche i libri di testo, i materiali necessari per l'attivit\u00e0 didattica, il pasto e il trasporto per distanze superiori ai 5\u00a0km. La competenza del servizio scolastico spetta ai comuni. Tra le materie obbligatorie vi sono le due lingue ufficiali e un'altra lingua straniera.\nIn tutto le materie della scuola dell'obbligo sono:\nFinita la scuola dell'obbligo si pone la scelta fra una scuola superiore generalista chiamata anche scuola secondaria superiore, organizzata in modo molto individuale nella quale si frequentano alcuni corsi obbligatori e corsi a scelta dello studente e la formazione professionale nella quale alle lezioni di teoria si affiancano periodi di apprendistato o affiancamento.\nI corsi obbligatori delle scuole secondarie superiori sono:\nMentre le materie delle scuole secondarie professionali sono:\nLa formazione superiore \u00e8 divisa fra universit\u00e0 e politecnici. Esistono venti universit\u00e0 in tutta la Finlandia; sono gestite e finanziate dallo Stato, e quindi gratuite, e l'accesso avviene tramite esame di selezione. I politecnici sono invece gestiti dai comuni o da enti privati e si caratterizzano per un tipo di formazione pi\u00f9 orientata ai fabbisogni del mondo del lavoro e meno alla ricerca.\nUniversit\u00e0.\nTra le pi\u00f9 rinomate universit\u00e0 finlandesi spicca l'Universit\u00e0 di Helsinki, la pi\u00f9 antica della Finlandia. Originariamente sorse nel 1640 a Abo (o Turku), come Accademia Reale, l'Accademia reale di Turku, fondata dalla regina Cristina di Svezia: in seguito, nel 1829, in seguito al grande incendio di Turku del 1827, venne trasferita a Helsinki, dove divenne la sede effettiva. Altre universit\u00e0 sono l'Universit\u00e0 di Tampere, la Tampere University of Technology, il Politecnico di Helsinki, l'Universit\u00e0 di Turku e l'Universit\u00e0 di Oulu.\nSistema sanitario.\nFin dalla seconda met\u00e0 degli anni 1980 la Finlandia possiede un alto standard sanitario in tutto il territorio del paese. La nazione si \u00e8 portata al passo coi tempi e coi suoi vicini scandinavi (Svezia, Danimarca e Norvegia). \u00c8 tra i sistemi sanitari pi\u00f9 efficienti del mondo. Sin da allora ha fatto notevoli progressi, per esempio nell'area pediatrica, dove ha il primato come Paese con minore mortalit\u00e0 infantile al mondo. Le farmacie finlandesi, chiamate in suomi \"Apteekki\", sono reperibili facilmente dovunque e sono molto ben fornite, inoltre alcune nelle citt\u00e0 pi\u00f9 grandi (come Helsinki, Turku, Tampere, Oulu e altre) prestano servizio 24 ore su 24.\nDal 1938 viene fornito, gratuitamente, a ogni donna gravida un pacco maternit\u00e0.\nForze armate.\nLe forze militari finlandesi sono suddivise in esercito, marina, aviazione e guardia di frontiera. Quest'ultima dipende dal Ministero degli interni, ma pu\u00f2 essere fatta confluire nell'esercito in caso di conflitto. Il sistema si basa sulla coscrizione obbligatoria (leva) e interessa i finlandesi dal 18\u00ba anno di et\u00e0. Fatto il servizio di leva, rientrano nella riserva fino all'et\u00e0 massima di 60 anni e ogni cinque anni devono annoverare un minimo di 100 giorni di richiamo in servizio addestrativo/operativo.\nLe forze armate hanno un personale complessivo di circa persone, tra cui soldati professionisti; il numero di soldati pronti a un'eventuale mobilitazione \u00e8 , mentre il numero complessivo di riservisti ammonta a circa (2011). Una profonda ristrutturazione in chiave di riduzione dei costi prevede lo scioglimento di numerosi Enti e l'eventuale mobilitazione di uomini (progetto entro 2014).\nLa riduzione di personale vedr\u00e0 l'attuarsi di un sistema in questi anni molto in voga nei Paesi europei: il reintegro presso altre Amministrazioni Pubbliche, mediante corsi di preparazione e prevedendo strumenti che incentivino l'esodo.\nSebbene non membro dell'Alleanza Atlantica, la Finlandia ha aderito al programma della NATO \"Partnership for Peace\", mettendo a disposizione le proprie forze militari per le missioni di pace. La Finlandia ha schierato 70 soldati in Afghanistan che collaborano con gli altri Paesi della coalizione internazionale. In caso di missione all'estero i soldati si raffermano fino a un massimo di 15 mesi. Dal 1995, solo su base volontaria, anche le donne possono vestire l'uniforme.\nLa ferma \u00e8 obbligatoria, di durata variabile, 180, 270 o 362 giorni, a scelta del prescritto. \u00c8 possibile in alternativa effettuare il servizio civile, organizzato dal Ministero del lavoro, e la cui durata \u00e8 al 2007 fissata a 395 giorni, circa tredici mesi. La discrepanza tra la durata del servizio civile e la durata minima della ferma di leva (circa la met\u00e0), ha suscitato critiche a livello politico sia nazionale sia internazionale.\nPolitica.\nLa politica della Finlandia \u00e8 inquadrata in una struttura basata su una repubblica democratica di tipo parlamentare, con un sistema multipartitico. Il potere esecutivo \u00e8 principalmente affidato al governo, capeggiato dal ministro capo. Gli affari relativi alla sicurezza nazionale sono divisi tra il presidente e il ministro capo. Il governo condivide la responsabilit\u00e0 degli affari esteri con il presidente. Prima della revisione della Costituzione, completata nel 2000, il presidente deteneva un reale potere esecutivo e il paese era quindi caratterizzato da un sistema di governo semipresidenziale.\nEconomia.\nLa Finlandia, per livello di sviluppo economico, \u00e8 simile agli altri Paesi dell'Europa occidentale. La sua economia \u00e8 altamente industrializzata ed \u00e8 orientata ai principi del libero mercato. Il reddito pro capite \u00e8 circa uguale a quello di Paesi come la Germania, il Belgio o il Regno Unito. Il livello di vita dei finlandesi \u00e8 alto, ma rimane importante il problema della disoccupazione, pi\u00f9 elevata che negli altri Stati scandinavi.\nCon l'ingresso della Finlandia nell'UE, avvenuto il 1\u00ba gennaio 1995, ha adottato l'euro.\nUn ruolo chiave \u00e8 svolto dall'industria. I settori pi\u00f9 sviluppati sono quelli del legno, della metallurgia, della cantieristica e della progettazione, oltre all'industria elettronica e delle telecomunicazioni (\u00e8 finlandese la multinazionale Nokia). \u00c8 in crescita anche il settore del turismo.\nPer quanto riguarda l'agricoltura si producono soprattutto grano e altri cereali (avena, orzo e segale) e, nelle regioni pi\u00f9 a nord, orzo e patate.\nSi allevano bovini e suini ed \u00e8 importante anche l'allevamento di animali da pelliccia. In Lapponia riveste una notevole importanza l'allevamento della renna.\nLa pesca rappresenta una delle principali risorse alimentari ed economiche per le popolazioni locali: \u00e8 effettuata nel mar Baltico (aringhe e merluzzi), nei fiumi (salmoni e trote) e nei laghi.\nTrasporti.\nLa rete stradale \u00e8 sviluppata; meno articolate le autostrade e le ferrovie, queste ultime gestite dalle VR. Importanti per la navigazione sono le acque interne, usate anche per la fluitazione del legname, per questo motivo sono presenti numerosi porti. La compagnia di bandiera per il trasporto aereo \u00e8 la Finnair, che offre molti voli intercontinentali da e per Helsinki.\nCommercio.\nEsportazioni.\nIl commercio con l'estero \u00e8 molto sviluppato (soprattutto con l'industria del legno) e le esportazioni rappresentano circa un quarto del PIL.\nImportazioni.\nA parte pochi minerali, la Finlandia dipende largamente dalle importazioni per il suo fabbisogno di materie prime, energia e diversi componenti industriali.\nAmbiente.\nLa superficie complessiva delle aree protette appartenenti allo Stato \u00e8 pari a \u00a0km\u00b2, altri \u00a0km\u00b2 sono terreni privati. Le aree protette comprendono i parchi nazionali, le riserve naturali e altre aree. La gestione del patrimonio di aree protette \u00e8 affidata all'Ente finlandese parchi e foreste (\"Mets\u00e4hallitus\"), due dei 35 parchi nazionali sono gestiti dall'Istituto finlandese per la ricerca forestale.\nLe aree protette sono:\nAl di fuori delle aree protette il \"diritto di ogni individuo\" permette a chiunque di accedere liberamente alle terre e alle acque, di raccogliere bacche e funghi.\nCultura.\nUno degli aspetti culturali pi\u00f9 caratteristici della Finlandia riguarda la sauna.\nArte.\nArchitettura.\nTra i monumenti architettonici pi\u00f9 antichi vi sono alcuni castelli di epoca medievale (Savonlinna, H\u00e4meenlinna) e una settantina di chiese di pietra situate nella parte meridionale del paese prevalentemente lungo la costa, la combinazione fra lo scarso successo ottenuto dallo stile gotico e la prevalenza del legno come materiale da costruzione diede vita a uno stile proprio di cui rimangono numerose chiese di legno, anch'esse situate nella parte meridionale del paese (Kerim\u00e4ki, Pet\u00e4j\u00e4vesi). Dagli inizi del XIX secolo, quando la Finlandia divenne un granducato russo inizi\u00f2 un'influenza di stili orientali. Nella progettazione del centro di Helsinki e di molti edifici che vi si trovano l'architetto Carl Ludwig Engel si ispir\u00f2 a San Pietroburgo. In seguito all'insofferenza per la dominazione russa, intorno al 1895 nacque un movimento neoromantico nazionalista finlandese di cui gli esponenti pi\u00f9 noti furono Eliel Saarinen, Herman Gesellius, Armas Lindgren e Lars Sonck, questo movimento voleva individuare uno stile nazionale che si differenziasse dal \"neoclassicismo romantico che rappresentava la maniera imperialista di Helsinki, costruita sotto gli auspici della Russia\". Segu\u00ec l'epoca dell'Art Nouveau con lo stesso Eliel Saarinen e Josef Stenb\u00e4ck. In seguito all'indipendenza dalla Russia (1917) si affermarono il Movimento Moderno, il razionalismo e il funzionalismo, di cui l'esponente di gran lunga pi\u00f9 noto \u00e8 stato Alvar Aalto. Tra gli architetti finlandesi di fama si ricordano Juha Leivisk\u00e4, Aino Aalto, Reima Pietil\u00e4, Pekka Helin, Timo e Tuomo Suomalainen.\nPittura e scultura.\nLa pittura e la scultura sono scarsamente diffuse e in prevalenza concentrate nel Sud, raramente Centro e praticamente assente nel Nord della Finlandia. Un'opera importante nell'arte finlandese \u00e8 \"L'arresto di Gustavo IV Adolfo di Svezia\". Le chiese e gli edifici antichi della Finlandia sono spesso in legno, ci\u00f2 rende le decorazioni sui muri molto rare. I pittori finlandesi di maggior successo sono: Albert Edelfelt, Akseli Gallen-Kallela, Tove Jansson.\nGli scultori invece: Raimo Heino, W\u00e4in\u00f6 Aaltonen, Tapio Wirkkala.\nPatrimoni dell'umanit\u00e0.\nSono sette i siti della Finlandia iscritti nella Lista dei patrimoni dell'umanit\u00e0 dell' UNESCO.\nLetteratura.\nNel XVI secolo, epoca della Riforma, si distinse la figura del vescovo luterano e padre della lingua finlandese scritta Michele Agricola.\nL'opera principale della letteratura finlandese \u00e8 considerato il poema epico, composto da Elias L\u00f6nnrot e pubblicato nel 1835 dal titolo Kalevala. Significativo per la formante nazione finlandese fu anche l'autore in lingua svedese Johan Ludvig Runeberg (\"I racconti dell'alfiere St\u00e5l\", 1848-60). E ancora Aleksis Kivi, che scrisse i Sette fratelli, primo romanzo in lingua finlandese. Nel 1939 fu conferito il premio Nobel per la letteratura a Frans Eemil Sillanp\u00e4\u00e4. Uno dei primi autori di fama internazionale fu Johannes Linnankoski, i cui libri sono stati tradotti in diverse lingue, tra cui inglese, tedesco e francese. Il libro pi\u00f9 venduto in Finlandia, insieme alla Bibbia, \u00e8 il romanzo \"Croci in Carelia\" di V\u00e4in\u00f6 Linna pubblicato nel 1954. Uno degli autori contemporanei pi\u00f9 noti internazionalmente \u00e8 Arto Paasilinna. Un'altra persona importante nella letteratura finlandese \u00e8 Tove Jansson. L'autrice finlandese, ma di lingua madre svedese ha scritto la famosa serie dei Mumin.\nFilosofia.\nNel XVIII secolo si distinse la filosofia illuminista di Anders Chydenius (1729-1803), tra gli esponenti pi\u00f9 autorevoli del liberalismo classico nei Paesi nordici e sostenitore della scienza e delle arti.\nNel xx secolo ricordiamo invece la figura di Georg Henrik von Wright (1916-2003), tra i pi\u00f9 noti filosofi finlandesi del XX secolo.\nCinema.\nI registi pi\u00f9 noti sono i fratelli Aki e Mika Kaurism\u00e4ki che si occupano prevalentemente di cinema realista e hanno ottenuto riconoscimenti in diversi festival internazionali. Tra le opere pi\u00f9 celebri di Aki, \"Ombre nel paradiso\" (\"Varjoja paratiisissa\") del 1986.\nMusica.\nNel campo della musica classica, il compositore finlandese pi\u00f9 noto \u00e8 Jean Sibelius, esponente della cosiddetta musica tardo-romantica, considerato un eroe nazionale fin dai tempi in cui era in vita, soprattutto per il suo poema sinfonico \"Finlandia\", dove racconta l'oppressione del suo popolo da parte dei russi. Tra i compositori contemporanei va ricordata la compositrice Kaija Saariaho.\nNell'ambiente rock e heavy metal la Finlandia ha prodotto band con sonorit\u00e0 molto melodiche (in genere di matrice gothic metal, death metal, power metal e folk metal), spesso cantato in lingua locale, e usando talvolta strumenti del posto e sonorit\u00e0 locali (ad esempio gli Amorphis). La Finlandia \u00e8 difatti anche terra prospera per gruppi puramente folk. Particolare ed estremamente underground \u00e8 la scena cosiddetta weird-folk o free-folk, con artisti quali Islaja e Lau Nau fra le pi\u00f9 relativamente famose.\nAlcuni tra i gruppi pi\u00f9 famosi sono Reckless Love, V\u00e4rttin\u00e4, Loituma, Amorphis, Catamenia, Kalmah, Hanoi Rocks, The 69 Eyes, Sentenced, Ensiferum, Stratovarius, Turisas, Children of Bodom, HIM, Crimfall, The Rasmus, Nightwish, Sonata Arctica, Entwine, Moonsorrow, Lordi, Finntroll, Horna, Archgoat, Impaled Nazarene, Korpiklaani, i Kivimets\u00e4n Druidi, gli Apocalyptica, Leningrad Cowboys, El\u00e4kel\u00e4iset, Alamaailman Vasarat, Blind Channel e i Sunrise Avenue.\nLa Finlandia \u00e8 stata la patria del genere estremo Funeral Doom metal, fra i pi\u00f9 pesanti e underground esistenti: band iniziatrici del genere sono infatti state i finnici Thergothon e Skepticism.\nPer la musica elettronica infine, ha avuto grande successo il dj Darude, soprattutto grazie al suo primo singolo trance \"Sandstorm\", divenuto un vero e proprio successo mondiale tra il 1999 e il 2000, risultando il singolo in formato vinile 12 pollici pi\u00f9 venduto dell'anno 2000. In ambito hip hop, i Bomfunk MC's sono diventati famosi grazie al singolo \"Freestyler\" uscito anch'esso nell'anno 2000.\nPer quanto riguarda la musica da ballo esistono il tango finlandese (una variante pi\u00f9 malinconica del tango argentino), l'humppa e lo jenkka. Il gruppo humppa pi\u00f9 famoso sono gli El\u00e4kel\u00e4iset, i quali riprendono canzoni internazionali reinterpretate in chiave humppa, servendosi di testi demenziali. Dal jenkka fu sviluppato il letkajenkka, che nel 1965 divent\u00f2 un ballo alla moda sotto il nome \"letkiss\". Tra gli autori e interpreti pi\u00f9 celebri vi sono Georg Malmst\u00e9n, Unto Mononen, Toivo K\u00e4rki, Olavi Virta ed Einojuhani Rautavaara.\nIn Finlandia, negli anni del 2000, l'artista sordo Signmark ha spopolato nella musica rock finlandese con la lingua dei segni finlandese, spaziando tra pop, rock, hip hop e rap.\nTra le cantanti finlandesi del XXI secolo ricordiamo Johanna Kurkela.\n Non a caso \u00e8 presente anche una selezione nazionale per determinare l'artista che ha il compito di rappresentare il Paese al concorso, l'Uuden Musiikin Kilpailu. Nel 2006 la Finlandia vince l'Eurovision Song Contest con \"Hard Rock Hallelujah\", cantata dal noto gruppo Lordi.\nMedia.\nLa radiotelevisione di Stato finlandese \u00e8 Yleisradio, fondata nel 1926.\nMolti programmi stranieri (film, serie) per lo pi\u00f9 anglofoni sono trasmessi in lingua originale con sottotitoli in finlandese.\nScienza e tecnologia.\nIn Finlandia ha sede la societ\u00e0 Nokia.\nSport.\nLo sport nazionale \u00e8 considerato il Pes\u00e4pallo (o \"Boboll\" o \"Baseball finlandese\"), uno sport simile al baseball statunitense e da questo discendente tramite una rielaborazione operata negli anni venti del Novecento da un ex discobolo finlandese.\nAutomobilismo.\nIn Finlandia sono molto popolari gli sport motoristici: infatti, essa ha dato i natali a numerosi protagonisti di sport automobilistici, tra cui molti piloti di Formula 1, vincitori anche di titoli mondiali come Mika H\u00e4kkinen (campione del mondo nel 1998-1999), Kimi R\u00e4ikk\u00f6nen (campione del mondo 2007), Keke Rosberg (campione nel 1982), padre di Nico Rosberg, tedesco, vincitore del titolo nel 2016, oltre a Valtteri Bottas, Heikki Kovalainen e Mika Salo.\nRally.\nLa Finlandia \u00e8 una delle nazioni con maggiori successi nel mondo dei rally. \u00c8 infatti patria di numerosi piloti quali i campioni del mondo Ari Vatanen, Hannu Mikkola, Timo Salonen, Juha Kankkunen, Tommi M\u00e4kinen, Marcus Gr\u00f6nholm, oltre a Henri Toivonen, Markku Al\u00e9n, Mikko Hirvonen e Jari-Matti Latvala. Kankkunen e Makinen sono tra i piloti di rally pi\u00f9 vittoriosi di sempre, essendo gli unici, oltre a S\u00e9bastien Loeb e S\u00e9bastien Ogier, a essersi aggiudicati almeno quattro titoli mondiali. Il paese \u00e8 sede del Rally di Finlandia, precedentemente conosciuto come \"Rally dei Mille Laghi\", che \u00e8 sempre stato, con l'eccezione di un anno, parte del Campionato del mondo rally e costituisce una delle prove pi\u00f9 avvincenti, difficili e spettacolari del mondiale grazie alle altissime velocit\u00e0 al quale viene corso. La tappa pi\u00f9 famosa del rally \u00e8 Ouninpohja.\nMotociclismo.\nDa ricordare anche i motociclisti Mika Ahola (enduro), Mika Kallio (motociclismo su strada), e Jarno Saarinen, fra i protagonisti nel Motomondiale tra 1971 e 1973, campione del mondo nella classe 250 nel 1972, morto nella gara di Monza del 1973 insieme al pilota italiano Renzo Pasolini.\nAtletica leggera.\nAnche l'atletica leggera in Finlandia \u00e8 molto popolare, infatti nell'ultracentenaria storia dell'atletica leggera moderna, numerosi atleti finlandesi si sono messi in luce in varie discipline. In epoca pi\u00f9 antica sono senza dubbio da ricordare i tre \"finlandesi volanti\" Paavo Nurmi, Hannes Kolehmainen e Ville Ritola, i quali si sono messi in luce in tutte le manifestazioni pi\u00f9 importanti di allora; in modo particolare, \u00e8 da ricordare Nurmi, vincitore di dodici medaglie olimpiche, ossia nove d'oro (di cui cinque solo nell'edizione di Parigi 1924) e tre d'argento.\nSuccessivamente si sono particolarmente distinti i due specialisti nel tiro del giavellotto Aki Parviainen e Tero Pitk\u00e4m\u00e4ki, arrivati a ottenere rispettivamente la seconda e la settima migliore prestazione di tutti i tempi, con lanci da 93,09\u00a0m e 91,53\u00a0m.\nOrientamento.\nAltra tradizione sportiva finlandese \u00e8 l'orientamento (in finlandese \"suunnistus\"), diffusosi infatti con rapidit\u00e0 in tutta la Scandinavia. La pratica di questo sport \u00e8 favorita anche dall'adatta conformazione lacustre del Paese. Si possono citare vari campioni a livello mondiale tra cui Reijo Mattinen e Pasi Ikonen, ma soprattutto la nove volte campionessa del Mondo Minna Kauppi.\nHockey su ghiaccio.\nDa non dimenticare anche gli sport invernali, in particolar modo l'hockey su ghiaccio, il cui massimo campionato \u00e8 considerato uno dei pi\u00f9 importanti a livello mondiale e la cui Nazionale di hockey su ghiaccio maschile della Finlandia ha conquistato tre titoli mondiali ed \u00e8 ai massimi vertici globali.\nSalto con gli sci.\nNel salto con gli sci da ricordare Matti Nyk\u00e4nen, dominatore alle Olimpiadi e nei Mondiali negli anni 1980, perla della grande tradizione finnica dei \"Flying Finns\", come Veikko Kankkonen, Jouko T\u00f6rm\u00e4nen, Toni Nieminen.\nCalcio.\nLa nazionale di calcio della Finlandia, al momento, non ha ottenuto importanti risultati in campo internazionale e ha in Jari Litmanen, uno dei giocatori pi\u00f9 rappresentativi della Finlandia e capocannoniere della nazionale finlandese con trentadue reti.\nGiochi olimpici.\nL'atleta finlandese pi\u00f9 medagliato dei Giochi olimpici moderni fu Paavo Nurmi, nell'atletica leggera, con nove ori e tre argenti.\nIl primo campione olimpico finlandese fu invece Verner Weckman, nella lotta, ai Giochi olimpici di Londra 1908.\nTradizioni.\nGastronomia.\nLa cucina finlandese \u00e8 influenzata nella sua tradizione dal clima rigido del paese, che ad esempio rende difficile la coltivazione di frutta e verdura. A questo sopperiscono in parte le importazioni, che hanno consentito di rendere la cucina finlandese pi\u00f9 internazionale.\nIl pesce \u00e8 mangiato pi\u00f9 della carne, che \u00e8 prevalentemente di volatili. Hanno inoltre un'importanza particolare il latte, i frutti di bosco e le bacche; il pane duro di segale, avena e orzo che consente una lunga conservazione e permetteva di sopravvivere per tutto il lungo inverno anche nelle regioni settentrionali, ancora apprezzato dagli intenditori, vedi ad esempio il ruisreik\u00e4leip\u00e4.\nIn Finlandia la colazione prevede generalmente caff\u00e8 lungo, cetrioli, formaggio, pane di segale, riso al latte, salumi, uova sode, yogurt e zuppa d'avena. Se da un lato la colazione \u00e8 un vero e proprio pasto, dall'altro il pranzo \u00e8 uno snack veloce. Infine c'\u00e8 la cena che si svolge a partire dalle 17, in anticipo rispetto alla consuetudine italiana. Questa \u00e8 generalmente abbondante, anche perch\u00e9 dovr\u00e0 saziare fino alla colazione del giorno successivo, dalla quale la cena \u00e8 separata da pi\u00f9 di dodici ore. Pertanto essa \u00e8 solitamente aperta da una zuppa, che pu\u00f2 essere di funghi o di pesce, la quale \u00e8 poi seguita dalla portata principale: questo pu\u00f2 essere a base di carne di vitello, manzo o maiale, mentre a Pasqua su tutte le tavole finlandesi il piatto principale \u00e8 l'agnello. Un'altra differenza tra i pasti italiani e quelli finlandesi \u00e8 la presenza del latte nei secondi, in luogo del vino, generalmente d'importazione e perci\u00f2 molto costoso.\nNella Finlandia lacustre il piatto preferito \u00e8 naturalmente il pesce, soprattutto il persico, il salmone e i cosiddetti \"muikku\", corrispondenti ai coregoni bianchi; pi\u00f9 rari i gamberi di fiume, diffusi prevalentemente nei mesi estivi. Nelle citt\u00e0 meridionali, come ad esempio Espoo, Helsinki e Turku, si mangia pesce tutto l'anno; a fare da contraltare ci sono per\u00f2 la renna e l'alce, mangiate in Lapponia tutto l'anno.\nI Piirakka fanno parte dei piatti tradizionali finlandesi; Essi hanno due varianti: i Karjalanpiirakka (sono provenienti dalla Carelia (Karjalan = Careliano), consistente in un tortino di pasta di segale a forma di barchetta ripieno di riso. Ci sono poi i Perunapiirakka che contengono invece le patate (Perunat) al posto del riso. A tal proposito, \u00e8 da segnalare la grande variet\u00e0 di tipi di pane in Finlandia: si va infatti da quello integrale a quello di segale, da quello di frumento a quello di orzo. Tra le specialit\u00e0 locali, si distingue il \"kalakukko\" di Kuopio, pane di segale ripieno di bacon.\nPer quanto riguarda la coltivazione dei vegetali, va detto che a causa del clima essi in Finlandia sono quasi sempre coltivati in apposite serre: un'eccezione \u00e8 rappresentata dai funghi, che in autunno crescono spontanei e abbondanti a causa delle forti piogge. Anche i formaggi, come accennato in precedenza, hanno una certa rilevanza sulla tavola finnica: molto apprezzato a livello nazionale \u00e8 sicuramente il formaggio di capra.\nFestivit\u00e0.\nLe feste nazionali sono:\ne ancora:\nA parte le consuete festivit\u00e0 comuni alla maggior parte dei paesi occidentali, si distinguono: l'importante festa tradizionale del solstizio d'estate, nel sabato fra il 20 e il 26 giugno, (dal 1955) in passato (fino al 1316) dedicata al dio finlandese Ukko, caratterizzata dai roghi (\"kokko\") della tradizione della Carelia e occasione di festeggiamenti prolungati per giorni nelle strade; e la festa dell'indipendenza del 6 dicembre, ricorrenza (dal 1919) della dichiarazione di indipendenza dall'impero russo il 6 dicembre 1917, inizialmente meno sentita della festa del 16 maggio per la fine della guerra civile finlandese (1918)."}
{"id": "2491447", "revid": "247222", "url": "https://it.wikipedia.org/wiki?curid=2491447", "title": "Jah Is Real", "text": "Jah Is Real \u00e8 un album del cantante reggae Burning Spear, pubblicato nell'agosto del 2008 dalla Burning Music.\nL'album vince il Grammy Award come Best Reggae Album.\nTracce.\nTesti e musiche di Winston Rodney"}
{"id": "2491450", "revid": "287204", "url": "https://it.wikipedia.org/wiki?curid=2491450", "title": "Hamburg Masters 2005", "text": "L'Hamburg Masters 2005 \u00e8 stato un torneo di tennis giocato sulla terra rossa.\n\u00c8 stata la 98\u00aa edizione dell'Hamburg Masters, che fa parte della categoria ATP Masters Series nell'ambito dell'ATP Tour 2005.\nSi \u00e8 giocato al Rothenbaum Tennis Center di Amburgo in Germania, dal 9 al 16 maggio 2005.\nCampioni.\nSingolare.\n Roger Federer ha battuto in finale Richard Gasquet, 6-3, 7-5, 7-6(4)\nDoppio.\n Jonas Bj\u00f6rkman / Maks Mirny hanno battuto in finale Micha\u00ebl Llodra / Fabrice Santoro, 6-2, 6-3"}
{"id": "2491452", "revid": "1568601", "url": "https://it.wikipedia.org/wiki?curid=2491452", "title": "Lago Owasco", "text": "Il lago Owasco \u00e8 uno dei Finger Lakes, un gruppo di undici laghi glaciali di forma allungata situati nello stato di New York, negli Stati Uniti.\nSesto tra i Finger Lakes per superficie, \u00e8 il terzo pi\u00f9 orientale del gruppo. Il lago \u00e8 circondato da molti campi, che coprono circa la met\u00e0 del suo bacino idrografico; l'elevato rapporto tra l'area di questo e la superficie del lago, inoltre, lo rende particolarmente esposto all'inquinamento causato dal raccogliersi delle sostanze inquinanti. L'acqua \u00e8 comunque usata per l'uso domestico.\nVicino all'estremit\u00e0 settentrionale del lago sorge la citt\u00e0 di Auburn."}
{"id": "2491461", "revid": "287204", "url": "https://it.wikipedia.org/wiki?curid=2491461", "title": "Valentin Schmalz", "text": "Biografia.\nNacque quando il padre Nicola, un notabile di Gotha che si era risposato in tarda et\u00e0, aveva ben 82 anni, e rimase orfano tre anni dopo. Tra i suoi insegnanti vi fu Johann Dinckel, predicatore ducale a Coburgo che, avendo apprezzato la sua seriet\u00e0 e la sua preparazione teologica, gli offr\u00ec invano un impiego pubblico.\nPrese le distanze dalla confessione luterana, nel 1589 conobbe a Wittenberg il sociniano Andrew Voidovius che frequent\u00f2 anche a Strasburgo, il quale gli fece conoscere i \"Dialoghi\" dell'antitrinitario italiano Bernardino Ochino. Partendo per i Paesi Bassi nel 1592, Voidovius aveva lasciato libero il posto di insegnante nella scuola unitariana di Smigel, che fu offerto a Schmalz, battezzato tra i Fratelli Polacchi il giorno di Natale del 1592.\nL'anno dopo fece venire da Gotha la madre e il 7 marzo 1594 spos\u00f2 Agnes Blechow. Il 14 giugno 1598 fu nominato, insieme con Christopher Lubieniecius, pastore della chiesa di Lublino dove si stabil\u00ec con la famiglia. Fu incoraggiato a questo incarico da Fausto Socini, il quale, in una lettera del 31 agosto, gli ricord\u00f2 che \u00abavrebbe avuto bisogno della pazienza e della prudenza cristiana\u00bb nella sua opera pastorale.\nPartecip\u00f2 nel giugno del 1600 al Sinodo di Novogrodek, in Lituania, per discutere della forma corretta della preghiera da rivolgere a Cristo; nel 1603 fu a Danzica, per affrontare altre questioni teologiche e l'anno dopo era ancora in Lituania per discutere di questioni dottrinali relative al battesimo. Nel maggio del 1604 il Sinodo di Rak\u00f3w stabil\u00ec che egli dovesse essere pastore di questa citt\u00e0, nella quale Schmalz e la sua famiglia si stabilirono il 19 ottobre 1605.\nIl \u00abCatechismo di Rak\u00f3w\u00bb.\nIn quell'anno fu pubblicato a Rak\u00f3w, in polacco, il \"Catechismo di Rak\u00f3w\", al quale Schmalz lavor\u00f2 con Peter Statorius il Giovane, Hieronymus Moskorzowski e Johannes V\u00f6lkel, sulla scorta degli scritti di Fausto Socini. Schmalz cur\u00f2 anche la traduzione tedesca del \"Catechismo\", che fu pubblicato nel 1608 col titolo di \"Der kleine Catechimus, zur Uebung der Kinder in dem christlichen Gottesdienste\" (Il piccolo Catechismo per la pratica dei bambini nei servizi divini cristiani), dedicandolo all'Universit\u00e0 di Wittenberg. Nel 1609 fu pubblicata anche l'edizione latina. I suoi punti essenziali sono:\nNel 1607 scrisse, in polacco, un'interpretazione dell'inizio del Vangelo secondo Giovanni, spiegando che Cristo \u00e8 chiamato \u00abLogos\u00bb in quanto egli \u00e8 l'interprete della parola di Dio, ed \u00e8 chiamato \u00abFiglio di Dio\u00bb in virt\u00f9 dell'altissimo rango che gli compete proprio in quanto interprete della parola divina.\nAll'inizio del secolo era in corso una reazione cattolica contro gli \u00aberetici\u00bb di tutte le confessioni, in Posnania, in Boemia e in Polonia. Nel 1611, il sociniano Jon Tyscovicius, di Bieslsk, era stato processato e bruciato per essersi rifiutato di giurare in nome della Trinit\u00e0.\nPer far fronte al pericolo cattolico, nel Sinodo tenuto a Rakow nel 1611 gli Unitariani stabilirono di contattare i Mennoniti in vista di una unificazione delle due Chiese, dal momento che tra di loro sussistevano elementi dottrinali comuni, come il rifiuto del dogma trinitario e la concezione del battesimo riservato agli adulti, ma nel 1613 si dovette prendere atto che i dissensi erano tali da rendere impossibile l'intesa. Ancor pi\u00f9 difficili furono i negoziati con gli evangelici calvinisti: Schmalz rispose all'opuscolo \u00abFuoco e acqua\u00bb del calvinista Jacob Zaborowski, cercando di dimostrare che le due confessioni avevano pi\u00f9 punti in comune che divergenti, e vi era anche un comune interesse all'unificazione, in vista di opporre resistenza all'offensiva cattolica, ma i negoziati furono presto abbandonati.\nLe conseguenze a medio termine di queste divisioni furono che nel 1658 gli Unitariani furono espulsi dalla Polonia e i calvinisti, a partire dal 1681, subirono una tale persecuzione da dover abbandonare il Paese che rimase cos\u00ec interamente cattolico."}
{"id": "2491466", "revid": "6923", "url": "https://it.wikipedia.org/wiki?curid=2491466", "title": "Alfa Romeo Giulietta Sprint Veloce", "text": ""}
{"id": "2491470", "revid": "124446879", "url": "https://it.wikipedia.org/wiki?curid=2491470", "title": "Ottorino Barassi", "text": "Biografia.\nNacque a Napoli. Il padre, , era stato trasferito a Cremona presso il reggimento di artiglieria a cavallo.\nSvolse attivit\u00e0 calcistica prima e durante la guerra sotto i colori della poco conosciuta \"Unitas\" di Cremona.\nPartecip\u00f2 alla Prima guerra mondiale come ufficiale con un suo compagno di giochi e coetaneo, il sergente Prospero Severi, che fu per molti anni il segretario del Comitato ULIC di Cremona. Si laure\u00f2 poi in Ingegneria elettrotecnica. Fu proprio durante il periodo degli studi universitari che decise di partecipare quale tesserato della U.S. Cremonese a un corso per arbitri durante la stagione 1920-21 e ottenere l'abilitazione ad arbitro regionale.\nIntanto, quale corrispondente sportivo per il giornale La Provincia di Cremona, acquisiva dimestichezza con le problematiche sportive in un'epoca particolarmente difficile per lo sport italiano che vedeva il regime fascista andare al governo ed entrare da protagonista sistematicamente in tutti gli aspetti della vita italiana, sport compreso.\nNel 1925 fu eletto vicepresidente dell'Associazione Italiana Arbitri con l'avvocato Giovanni Mauro presidente ed Eraldo Gaudenzi segretario-cassiere. Sempre nello stesso anno fu eletto quale cassiere della Lega Nord della F.I.G.C. ottenendo il 65% dei voti mentre al ragionier Mario Bellini di Padova furono dati il 30% delle preferenze.\nAll'inizio della stagione 1925-26, quale arbitro, veniva promosso al livello superiore alle dirette dipendenze della Commissione Arbitri della Lega Nord per arbitrare gare di Seconda Divisione.\nCon la crisi del direttivo della Lega Nord culminata il 27 giugno 1926 con le dimissioni suo intero blocco direttivo, il presidente del C.O.N.I. e camicia nera Lando Ferretti nomin\u00f2 la triade di esperti: l'avvocato Giovanni Mauro (Presidente dell'A.I.A.), il presidente del Paolo Graziani e il gerarca fascista romano Italo Foschi (fautore delle fusioni che portarono alla nascita dell'A.S. Roma), i quali, riunitisi a Viareggio stilarono nei primi giorni del luglio 1926 la famosa \u201cCarta di Viareggio\u201d che avrebbe rivoluzionato le sorti dell'Italia calcistica.\nPer Barassi c'\u00e8 la nomina a segretario del Direttorio Divisioni Superiori con presidente il commendator Ulisse Baruffini, direttorio che avrebbe sostituito Lega Nord e Lega Sud alla gestione delle nuove massime categorie nazionali, ovvero la Divisione Nazionale (che nel giro di 3 stagioni si sarebbe scissa in Serie A e Serie B) e la nuova Prima Divisione, dal 1929-30 antenata dell'odierna Serie C (nata nel 1935 con la sua riduzione degli organici).\nNel febbraio 1927, a mandato non ancora terminato, Ulisse Baruffini dette le dimissioni e il Direttorio Federale della F.I.G.C. nomin\u00f2 il 16 febbraio Barassi quale commissario e dalla stagione successiva gli dette la carica di presidente del Direttorio e si occup\u00f2 del cambio di sede della Federazione da Bologna a Roma (1929).\nNel maggio 1933 avviene un importante cambiamento ai vertici della Federazione: il Presidente Leandro Arpinati \u00e8 rimosso da ogni suo incarico sportivo e da ogni carica fascista e mandato al confino.\nAl posto di Arpinati il C.O.N.I. nomina quale nuovo Presidente F.I.G.C. il luogotenente generale Giorgio Vaccaro il quale lo volle alla segreteria del Direttorio Federale.\nDopo esser stato nominato segretario generale della F.I.G.C. nel 1933, Barassi ebbe l'incarico di gestire l'organizzazione del . Durante la Seconda guerra mondiale custod\u00ec per un breve periodo nella sua abitazione di Roma, situata a Piazza Adriana, la Coppa Rimet, ma temendo che la coppa venisse requisita dai nazisti per fonderne l'oro in essa contenuto, la mand\u00f2 a Torremaggiore, piccola cittadina a vocazione agricola in provincia di Foggia, presso l'abitazione dei parenti Leonardo e Lisetta Barassi, i quali tennero nascosta la coppa per due anni in un fusto contenente olio extra vergine d'oliva. Dopo la guerra, la coppa fu riconsegnata alla FIFA nel 1950.\nDal 4 dicembre 1944 al 13 maggio 1946 fu nominato da Giulio Onesti reggente della Federcalcio, di cui divent\u00f2 presidente il 15 maggio 1946, mantenendo tale carica sino al 1958.\nVisto il buon esito del suo lavoro svolto per il Mondiale del 1934, la FIFA lo contatt\u00f2 per dare una mano agli ufficiali brasiliani per organizzare il , ottenendo anche l\u00ec risultati positivi: si assicur\u00f2 che lo Stadio Maracan\u00e3 fosse pronto in tempo per il torneo e che l'evento filasse liscio. Nel 1952 fu nominato membro del Comitato Esecutivo FIFA; con tale titolo contribu\u00ec alla fondazione dell'UEFA agli inizi degli anni cinquanta. Nel frattempo, elabor\u00f2 la cosiddetta riforma, il \"Lodo Barassi\", che si prefiggeva di ridurre gli organici delle serie calcistiche e limitare l'ingaggio dei calciatori stranieri in Italia.\nIl suo mandato termin\u00f2 con il commissariamento della F.I.G.C., dopo la grave crisi derivata dalla sconfitta della Nazionale contro l'Irlanda del Nord nel 1958, e la conseguente mancata qualificazione alla fase finale del mondiale in Svezia di quell'anno..\nPer Barassi fu un duro colpo, ma non volle ritirarsi a vita privata: riteneva di poter dare ancora molto al calcio italiano e lo dimostr\u00f2 candidandosi alla presidenza della Lega Nazionale Dilettanti, a cui fu eletto all'unanimit\u00e0 nel 1959 rimanendovi fino al 1971, anno in cui mor\u00ec. Nel 1969 gli fu intitolata la Coppa Ottorino Barassi.\nNel 2011 gli viene attribuito un \"riconoscimento alla memoria\" nella Hall of fame del calcio italiano."}
{"id": "2491471", "revid": "123861423", "url": "https://it.wikipedia.org/wiki?curid=2491471", "title": "Attilio Fontana (attore)", "text": "Biografia.\nInizia la carriera negli anni novanta come attore teatrale e di fotoromanzi. Nel 1994 \u00e8 membro del gruppo \"Ragazzi Italiani\", che lascia nel 2000 per cominciare la carriera di solista e di cantautore. Affianca all'attivit\u00e0 nel campo musicale quella di attore, recitando in alcuni film diretti da giovani registi e in varie fiction televisive sia Rai che Mediaset. Nell'autunno 2013 partecipa alla terza edizione di \"Tale e quale show\", talent show di Rai 1 condotto da Carlo Conti da cui esce vincitore sia nella categoria campioni che super campione . Nello stesso anno pubblica il suo secondo album come cantautore dal titolo \"Formaggio\" preceduto dall'album solista \"A\" scritto con il chitarrista e autore Franco Ventura con cui compone brani e colonne sonore dal 2004. Partecipa contemporaneamente ad alcuni musical: \"Tosca amore disperato\" di Lucio Dalla (con cui compone alcuni brani) e \"Hair\", nel quale interpreta il ruolo di Berger, \"Il pianeta proibito\" con Lorella Cuccarini. Nel 2018 veste il ruolo di San Pio da Pietrelcina nell'opera musical \"Actor Dei\", di cui \u00e8 anche autore e direttore artistico.\nNel 2014 gli viene conferito il \"Premio alla voce della musica\" all'undicesima edizione del \"Leggio d'oro\". Nell'inverno 2016 partecipa, in qualit\u00e0 di \"capitano-squadra\" (insieme a Rudy Zerbi, Stefano De Martino, Maurizio Zamboni e Kledi Kadiu), alla prima stagione di \"Peque\u00f1os gigantes\", talent show per bambini condotto da Bel\u00e9n Rodr\u00edguez.\nNel 2016 pubblica il singolo con la propria compagna Clizia Fornasier \"Terra 2\" e nell'estate 2017 pubblica il duetto con Momo \"5 Alibi\". Nel 2018 partecipa all'album \"Voyages Extraordinaires\" di Alessandro Orlando Graziano cantando con l'autore nel brano \"La mutevolezza\".\nVita privata.\nFratello minore di Maria Grazia Fontana, dopo la relazione con la collega cantante Ilaria Porceddu, nel 2013 conosce la collega attrice Clizia Fornasier durante il programma condotto da Carlo Conti, \"Tale e quale show\". La coppia ha due figli maschi: Blu Francesco Pio, nato il 1\u00ba giugno 2016 e Mercuzio, nato il 4 febbraio 2019."}
{"id": "2491473", "revid": "91078", "url": "https://it.wikipedia.org/wiki?curid=2491473", "title": "Pianale C2", "text": ""}
{"id": "2491479", "revid": "1305772", "url": "https://it.wikipedia.org/wiki?curid=2491479", "title": "Art and Life", "text": "Art and Life \u00e8 un album reggae del cantante giamaicano Beenie Man, pubblicato dalla Virgin nel 2000.\nL'album vince il Grammy Award come Best Reggae Album."}
{"id": "2491481", "revid": "386562", "url": "https://it.wikipedia.org/wiki?curid=2491481", "title": "Mandapop", "text": ""}
{"id": "2491482", "revid": "1702319", "url": "https://it.wikipedia.org/wiki?curid=2491482", "title": "Chiesa di Santa Maria del Suffragio (Cesena)", "text": "La chiesa di Santa Maria del Suffragio \u00e8 un edificio di culto cattolico situato in via Zefferino Re, nel centro storico di Cesena.\nStoria.\nLa confraternita omonima venne fondata nel 1633 per suffragare le anime del Purgatorio, mentre la piccola chiesa venne edificata tra il 1685 e il 1689, su progetto dell'architetto cesenate Pier Mattia Angeloni. Agli originali tre altari furono apposti quadri di Giovan Battista Razzani. Nella seconda met\u00e0 del Settecento, la facciata e l'interno della chiesa furono pesantemente ritoccati venendo ad assumere l'aspetto attuale.\nArchitettura e decorazione.\nL'esterno della chiesa oggi appare nudo e solo la porta \u00e8 quella originaria del Seicento. Al contrario, l'interno \u00e8 ricco e di gusto barocco: frutto per lo pi\u00f9 della tarda decorazione (stucchi, cornici, cartigli, ghirlande, scheletri e allegorie) di Francesco Calligari. Nella controfacciata si trova un organo del 1761.\nNella disposizione attuale, sulla destra c'\u00e8 l'altare che era quello maggiore prima dei cambiamenti settecenteschi: vi \u00e8 posto il dipinto con \"I santi Liborio, Giuseppe e Luigi Gonzaga\" (di Francesco Anderini, del 1751) con una statua della \"Madonna Addolorata\"; ai lati si trovano due statue del Calligari.\nSull'altare maggiore si trova la pregevole \"Nativit\u00e0 della Vergine con San Manzio vescovo\", che il molfettese di nascita e napoletano di formazione Corrado Giaquinto esegu\u00ec per questa chiesa nel 1752. La prestigiosa ancona marmorea che la racchiude fu realizzata nel 1753 dal marmista Giovanni Fabbri di Fossombrone su progetto dello stesso Giaquinto. Ai lati dell'altare si trovano statue della \"Carit\u00e0\" e della \"Speranza\" del riminese Antonio Trentanove (1801), allievo di Antonio Canova.\nSulla sinistra si trova l'altare con \"L'Immacolata, il Bambin Ges\u00f9 benedicente, san Giuseppe sposo di Maria, san Francesco d'Assisi, san Marco Evangelista, sant'Antonio da Padova, san Nicola da Tolentino e le Anime purganti\" del Razzani, con ai lati altre due statue del Calligari. Prima delle razzie napoleoniche ospitava una \"Santa Margherita da Cortona\" del Guercino (1648), ora custodita nei Musei Vaticani."}
{"id": "2491484", "revid": "547034", "url": "https://it.wikipedia.org/wiki?curid=2491484", "title": "Mack Hellings", "text": "Carriera.\nPrese parte alla 500 Miglia di Indianapolis dal 1948 al 1951, ottenendo come miglior risultato il quinto posto alla sua prima partecipazione. Mor\u00ec in un incidente aereo nella Contea di Kern, California nel 1951.\nTra il 1950 e il 1960 la 500 Miglia di Indianapolis faceva parte del Campionato mondiale di Formula 1, per questo motivo Hellings ha all'attivo anche 2 Gran Premi in F1.\nHellings \u00e8 stato sepolto presso il Forest Lawn Memorial Park di Glendale, California."}
{"id": "2491486", "revid": "386562", "url": "https://it.wikipedia.org/wiki?curid=2491486", "title": "Path\u00e9 Records", "text": ""}
{"id": "2491487", "revid": "287204", "url": "https://it.wikipedia.org/wiki?curid=2491487", "title": "George Buchanan (diplomatico)", "text": "Biografia.\nNel 1908 fu nominato rappresentante diplomatico a L'Aia, nei Paesi Bassi. Nel 1910 fu nominato ambasciatore britannico in Russia, ove si tenne al corrente degli sviluppo politici, incontrando anche i principali leader liberali e riformisti di quel paese, forse dietro suggerimento del partito liberale allora al governo a Londra. Buchanan era ambasciatore al tempo della rivoluzione russa del 1917. Avendo sviluppato un forte legame con lo zar Nicola II, tent\u00f2 di convincerlo che la concessione di alcune riforme costituzionali avrebbe evitato la rivoluzione. Sfortunatamente il giudizio che Nicola aveva di lui fu rovinato dalle opinioni della zarina. Essendo venuto a conoscenza di una congiura che organizzava un colpo di Stato e prevedeva la sostituzione dello zar, Sir George richiese una formale udienza con lo stesso nei primi problematici giorni del 1917. Al suo ultimo incontro con Nicola, lo implor\u00f2 con parole ben poco diplomatiche: \u00abPosso addurre a mia giustificazione il fatto che io sia stato completamente ispirato dai miei sentimenti di devozione per Vostra Maest\u00e0 e per l'Imperatrice. Se vedessi un amico camminare attraverso un bosco in una notte scura lungo un sentiero che so finire in un precipizio, non sarebbe mio dovere, signore, avvisarlo del pericolo? E non \u00e8 ugualmente mio dovere avvisare la Vostra Maest\u00e0 dell'abisso che si trova davanti a Voi? Voi, signore, siete giunto al bivio, e dovete ora scegliere tra due sentieri. L'uno Vi condurr\u00e0 alla vittoria e a una pace gloriosa - l'altro alla rivoluzione e al disastro. Permettetemi di implorare la Vostra Maest\u00e0 di scegliere il primo.\u00bb\nTristemente, sebbene fosse commosso dalla devozione dell'ambasciatore, lo zar segu\u00ec la malevola posizione della moglie di soverchiare il saggio consiglio che gli era stato dato. Dopo il collasso dell'autocrazia (si veda l'articolo Michele II di Russia), svilupp\u00f2 stretti legami con il governo liberale provvisorio guidato da Aleksandr Kerenskij che venne formato dopo la rivoluzione di febbraio. Tuttavia, dopo gli eventi della rivoluzione d'ottobre e l'ascesa bolscevica al potere, fu ampiamente criticato per non essere riuscito ad assicurare che lo zar Nicola II e la sua famiglia venissero fatti scappare dalla Russia prima della loro esecuzione a Ekaterinburg nel 1918 ad opera dei bolscevichi. Non \u00e8 mai stato appurato se ci\u00f2 sia stato per colpa non sua, bens\u00ec di re Giorgio V il quale, per paura delle tendenze rivoluzionarie in Gran Bretagna, persuase il governo di David Lloyd George a revocare l'offerta di asilo che era stata fatta alla famiglia imperiale.\nSir George, deluso dal fatto che la giovane democrazia offerta dal governo provvisorio fosse stata soffocata dal colpo bolscevico di ottobre, fin\u00ec la sua illustre carriera di ambasciatore in Italia nel 1919-21.\nL'autobiografia di Sir George, \"My Mission to Russia and Other Diplomatic Memories\", fu pubblicata nel 1923. Si ritiene che l'autore abbia comunque lasciato fuori qualcosa di ci\u00f2 cui era a conoscenza sotto minaccia di perdere la propria pensione. Mor\u00ec nel 1924.\nLa figlia Meriel Buchanan scrisse diversi libri percettivi sulla rivoluzione, che aveva vissuto in prima persona, e su figure chiave che aveva personalmente conosciuto. Meriel spos\u00f2 il Maggiore Harold Knowling nel maggio 1925 e mor\u00ec il 6 febbraio 1959."}
{"id": "2491489", "revid": "287204", "url": "https://it.wikipedia.org/wiki?curid=2491489", "title": "Rio Torto (fiume)", "text": ""}
{"id": "2491492", "revid": "173617", "url": "https://it.wikipedia.org/wiki?curid=2491492", "title": "Ceferino Garcia", "text": "Professionista dal 1923, \u00e8 stato campione del mondo dei pesi medi dal 1939 al 1940.\nNel corso della sua carriera ha incontrato diversi grandi dell'epoca, tra cui Henry Armstrong, Fred Apostoli, Barney Ross,\n\u00c8 membro della International Boxing Hall of Fame."}
{"id": "2491494", "revid": "767487", "url": "https://it.wikipedia.org/wiki?curid=2491494", "title": "Gin Blossoms", "text": "Gin Blossoms sono un gruppo musicale statunitense di rock alternativo, formato a Tempe (Arizona) nel 1987.\nDalla formazione al 1996 hanno pubblicato tre album, prima di sciogliersi nel 1997.\nNel 2002 si sono riuniti ed hanno pubblicato, fino ad oggi, altri due album e due DVD.\nSono considerati una delle band pi\u00f9 influenti del moderno rock indipendente, per merito degli elementi di rock melodico folk e country contenuti nella loro musica.\nStoria.\nAll'inizio della carriera si fanno conoscere nei dintorni della loro citt\u00e0, Tempe in Arizona, mediante frequenti tourn\u00e9e che ne accrescono la popolarit\u00e0 e permettono loro di incidere il primo album \"Dusted\" in maniera indipendente.\nDopo alcuni cambiamenti di formazione, firmano un contratto con la A&amp;M e tentano di realizzare il loro primo lavoro con una casa discografica importante. Le difficolt\u00e0 sono molte e riescono a pubblicare un Extended play (EP) \"Up And Crumblin\".\nNel 1989 esce \"New Miserable Experience\", titolo che riflette la loro spiacevole esperienza nello show business. Il relativo successo viene funestato dal suicidio del chitarrista Doug Hopkins nel 1993.\nIl loro secondo album con una \"major\" \u00e8 pubblicato nel 1996 col titolo \"Congratulations I'm Sorry\", che arriva alla posizione numero nove della classifica Billboard Hot 100.\nNella primavera del 1997 i Blossoms si sciolgono e ciascun membro si dedica ai propri progetti. Il cantante Wilson e il batterista Rhodes si ritrovano nei \"Gas Giants\", il chitarrista Valenzuela forma i Low Watts, pubblica un album da solista e si cimenta nella produzione, campo nel quale agisce anche Wilson, usufruendo dei \"Mayberry Studios\" a Tempe di sua propriet\u00e0.\nNel 2002 i Blossoms ricominciano a suonare insieme. In attesa del debutto dal vivo la formazione subisce diversi cambiamenti e, nel 2006, registrano \"Major Lodge Victory\" nello studio di Wilson per poi registrarlo nuovamente agli \"Ardent Studios\" di Memphis.\nNel maggio 2009 pubblicano un album dal vivo \"Live In Concert\". L'album contiene le versioni live di \"Hey Jealousy\", \"Follow You Down\" e i recenti singoli \"Learning The Hard Way\" e \"Long Time Gone\" ed anche una reinterpretazione di \"Rocket Man\" di Elton John.\nIl quinto album in studio della band, \"No Chocolate Cake\", \u00e8 stato pubblicato il 28 settembre 2010. Il primo singolo, \"Miss Desarray\", era stato messo in onda dalle radio il 2 agosto 2010."}
{"id": "2491498", "revid": "287204", "url": "https://it.wikipedia.org/wiki?curid=2491498", "title": "George Buchanan", "text": ""}
{"id": "2491500", "revid": "436907", "url": "https://it.wikipedia.org/wiki?curid=2491500", "title": "So Far Away (The Chords)", "text": "So Far Away \u00e8 un album della mod revival band inglese The Chords pubblicato dalla Polydor nel 1980.\nIl disco.\nL'album debutta il 24 maggio dopo l'uscita dei primi tre singoli estratti \"Now It's Gone\", \"Maybe Tomorrow\" e \"Something's Missing\" pubblicati tra il settembre dell'anno precedente ed aprile.\nL'album riesce ad inseristi al 30\u00ba posto della classifica degli album inglese rimanendovi per tre settimane; successo ottenuto grazie al lancio preventivo dei tre singoli principali, canzoni in pieno stile mod revival, all'apice in quegli anni, dalle tematiche attuali sulla societ\u00e0 inglese.\nDopo l'uscita dell'album usciranno ancora i singoli \"The British Way of Life\", \"In My Street\", \"One More Minute\" e \"Turn Away Again\".\nIl disco viene commercializzato in due versioni: una per l'Inghilterra edita dalla Polydor, con dodici tracce divise equamente per ogni lato, ed una tedesca edita dalla svedese Metronome Records, che alla versione inglese aggiunge quattro tracce \"Things We Said\", il singolo \"Now It's Gone\", \"I Don't Wanna Know\" ed \"Hey Girl\",cover degli Small Faces.\nInoltre nel 1999 la Captain Oi! ha pubblicato una riedizione di \"So Far Away\", 23 tracce incise su CD, aggiungendo oltre alle canzoni presenti sulle versioni precedenti, compresi i singoli \"The British Way of Life\", \"In My Street\" e le relative b side."}
{"id": "2491503", "revid": "339392", "url": "https://it.wikipedia.org/wiki?curid=2491503", "title": "Le colpe dei padri ricadono sui figli", "text": ""}
{"id": "2491509", "revid": "121816502", "url": "https://it.wikipedia.org/wiki?curid=2491509", "title": "Nana Komatsu", "text": " \u00e8 un personaggio della serie manga e anime \"Nana\", una delle due protagoniste. Hachi \u00e8 un nome solitamente dato in Giappone ai cani, come Fido in italiano, che gli altri personaggi della serie utilizzano nei suoi confronti sia in modo vezzeggiativo che vagamente dispregiativo. Sebbene omonima dell'altra comprimaria Nana Osaki, \u00e8 curioso notare che sia tecnicamente quest'ultima la protagonista eponima: il nome della serie, difatti, \u00e8 scritto coi kanji del suo nome (\u30ca\u30ca).\nStoria.\nPassato.\nIl suo passato \u00e8 tranquillo, anche se ha continui problemi con le relazioni amorose; effettivamente, quasi avesse paura di creare legami seri, si innamora di uomini difficili, come nel caso di Asano, molto pi\u00f9 anziano di lei e sposato, che rester\u00e0 impassibile al momento della fine del loro rapporto. Ha il supporto morale della sua amica Junko, grazie alla quale riesce a conoscere un ragazzo di nome Shoji, di cui s'innamora. Il ragazzo parte per Tokyo trovando un modesto lavoro nell'attesa e speranza di riuscire ad entrare all'Accademia di Belle Arti: Hachi si appresta a raggiungerlo dopo un po' di tempo.\nPresente.\nIntenta a raggiungerlo parte per la capitale anche lei durante il viaggio conosce una ragazza con cui fa subito amicizia. La cosa bizzarra \u00e8 che entrambe hanno lo stesso nome, (\"Nana\" in giapponese significa 7), la stessa et\u00e0 e sono dirette verso la stessa meta, infatti la ragazza \u00e8 Nana Osaki\nHachi raggiunge il suo amato e inizia a convivere con lui, ma la ragazza dopo tanti tentativi di dimostrarsi all'altezza ed essersi confidata pi\u00f9 volte con la sua amica, decide che \u00e8 un passo troppo affrettato e si appresta a cercare casa e vivere per conto proprio, finendo con il convivere proprio con l'altra Nana.\nIn seguito scoprir\u00e0 che Shoji la tradisce con Sachiko Kawamura, una sua collega di lavoro, di cui si \u00e8 innamorato. Dopo aver conosciuto Takumi, inizia una relazione con lui, che interromper\u00e0 per Nobuo Terashima, un membro della vecchia band di Nana Osaki (i Black Stones), il quale si innamora perdutamente della ragazza. Hachi, per\u00f2, rimane incinta di Takumi e decide di stare con il padre del bambino, sia perch\u00e9 Takumi \u00e8 pi\u00f9 vecchio di lei e la ragazza non riesce a perdere questo suo vezzo di mettersi con uomini pi\u00f9 anziani, sia perch\u00e9, triste ma vero, Takumi \u00e8 molto pi\u00f9 stabile economicamente di Nobuo.\nAspetto e carattere.\nSi innamora facilmente, \u00e8 sognante e anche un po' ingenua. Sa scrivere molto velocemente gli SMS al cellulare; inoltre, ha molte abitudini bizzarre, come quella di invocare sempre il Grande Demone Celeste, una sorta di divinit\u00e0 personalizzata, a cui dare la colpa per tutte le cose spiacevoli che le succedono. Ha i capelli castano chiaro e grandi occhi nocciola\nIl suo carattere \u00e8 molto diverso dall'altra Nana: infatti, mentre Nana Osaki \u00e8 seria e introversa, \"Hachi\" \u00e8 allegra e romantica. Nonostante ci\u00f2, le due ragazze stringeranno un forte legame."}
{"id": "2491511", "revid": "724648", "url": "https://it.wikipedia.org/wiki?curid=2491511", "title": "Rivalta (Reggio Emilia)", "text": "Rivalta o Villa Rivalta (\"Riv\u00ealta\" in dialetto reggiano) \u00e8 una grossa frazione del comune di Reggio Emilia, posta 6 km a sud del capoluogo comunale. La villa confina con i comuni di Quattro Castella e Albinea e si estende su un'area che comprende diverse localit\u00e0: San Rigo, Ghiarda, Castelbaldo, il Casale di Rivalta, il centro e la zona Peep.\nIstruzione.\nNella frazione di Rivalta sono presenti tre scuole dell'infanzia, tre scuola primarie, una scuola secondaria di primo grado, e l'Istituto Tecnico \"Scaruffi-Levi-Citt\u00e0 del Tricolore\"."}
{"id": "2491512", "revid": "767487", "url": "https://it.wikipedia.org/wiki?curid=2491512", "title": "Gerry Weber Open 2005", "text": "Il Gerry Weber Open 2005 \u00e8 stato un torneo di tennis giocato sull'erba.\n\u00c8 stata la 13\u00aa edizione del Gerry Weber Open,\nche fa parte della categoria International Series nell'ambito dell'ATP Tour 2005.\nSi \u00e8 giocato al Gerry Weber Stadion di Halle in Germania, dal 6 al 12 giugno 2005.\nCampioni.\nSingolare.\n Roger Federer ha battuto in finale Marat Safin, 6\u20134, 6\u20137(6), 6\u20134\nDoppio.\n Yves Allegro / Roger Federer hanno battuto in finale Joachim Johansson / Marat Safin, 7\u20135, 6\u20137(6), 6\u20133"}
{"id": "2491514", "revid": "599013", "url": "https://it.wikipedia.org/wiki?curid=2491514", "title": "Joey Archer", "text": "Ottimo peso medio che ha incontrato alcuni grandi degli Anni '50 e '60, tra i quali Emile Griffith e Dick Tiger, ma che \u00e8 famoso soprattutto per aver sconfitto Sugar Ray Robinson nell'ultimo incontro della carriera di quest'ultimo.\nCarriera.\nDi origine irlandese Joey Archer esord\u00ec tra i professionisti nel 1956 a soli 18 anni. Consegu\u00ec una \"striscia\" iniziale di trenta combattimenti tutti vinti, tra i quali quella al limite dei pesi medi contro Don Fullmer, ai punti, per decisione non unanime, il 4 febbraio 1961 a New York. S'imbatt\u00e9 subito dopo nei pugni del portoricano Jos\u00e9 Gonz\u00e1lez, con il quale sub\u00ec la sua prima sconfitta per decisione controversa. Due mesi dopo, per\u00f2, si prese la rivincita sul portoricano, sconfiggendolo ai punti, sempre per verdetto controverso.\nSegu\u00ec una serie di 15 vittorie consecutive. Tra esse spicca quella ai punti con Denny Moyer campione mondiale in carica dei pesi medi junior, in un match senza titolo in palio. Batt\u00e9 poi ai punti l'altro astro nascente Rubin \"Hurricane\" Carter, fresco vincitore per knock-out dell'ex campione mondiale dei welter Emile Griffith. Il 16 aprile 1964 Archer dimostr\u00f2 di essere tra i pi\u00f9 forti pesi medi dell'epoca, battendo ai punti l'ex campione del mondo e \"pugile dell'anno 1962\" Dick Tiger che, nel prosieguo riguadagner\u00e0 il titolo mondiale e poi conquister\u00e0 anche quello dei mediomassimi.\nL'anno dopo Archer batt\u00e9 ai punti il quarantaquattrenne Sugar Ray Robinson in quello che sarebbe stato l'ultimo incontro del grande fuoriclasse. Di fronte al pubblico di 9.023 persone della Civic Arena di Pittsburgh Archer, pur non avendo un gran pugno mise al tappeto l'anziano avversario. In seguito dichiar\u00f2 che quella sia stata solo la seconda volta che era riuscito a procurare un \"knockdown\" ad un avversario. Dopo questo match, Archer fu collocato al primo posto nella classifica degli sfidanti al titolo mondiale dei pesi medi. \nIl 13 dicembre 1965 a Boston, Archer tent\u00f2 la scalata al titolo nordamericano dei pesi medi, in possesso di Don Fullmer ma sub\u00ec un'inaspettata sconfitta ai punti con verdetto controverso. Tuttavia, era stata gi\u00e0 programmata la sfida di Archer per il titolo mondiale dei pesi medi ora detenuto da Emile Griffith, per il 13 luglio 1966 al Madison Square Garden di New York. Il match fu molto combattuto ma alla fine Griffith prevalse ai punti con decisione non unanime. L'arbitro Lo Bianco, infatti si era espresso per un pari che, comunque, avrebbe lasciato il titolo nei guantoni dello statunitense delle Isole Vergini.\nLa rivincita fu allestita il 23 gennaio 1967 e, stavolta, il verdetto in favore di Griffith fu unanime anche se di stretta misura (per una sola ripresa, secondo un giudice; per due riprese secondo gli altri). Dopo questo match, a nemmeno 29 anni, Joey Archer abbandon\u00f2 il pugilato avendo combattuto 49 incontri con sole 4 sconfitte, di cui nessuna prima del limite."}
{"id": "2491516", "revid": "1013865", "url": "https://it.wikipedia.org/wiki?curid=2491516", "title": "Walt Brown", "text": "Prese parte alla 500 Miglia di Indianapolis nel 1947, 1950 e 1951, ottenendo come miglior risultato il settimo posto alla sua prima partecipazione. Mor\u00ec in un incidente automobilistico sul circuito di Williams Grove, Pennsylvania nel 1951.\nTra il 1950 e il 1960 la 500 Miglia di Indianapolis faceva parte del Campionato mondiale di Formula 1, per questo motivo Brown ha all'attivo anche 2 Gran Premi in F1.\nBrown \u00e8 stato sepolto presso il cimitero di San Carlo di East Farmingdale, New York."}
{"id": "2491517", "revid": "23797", "url": "https://it.wikipedia.org/wiki?curid=2491517", "title": "Libby (Lost)", "text": ""}
{"id": "2491522", "revid": "62004", "url": "https://it.wikipedia.org/wiki?curid=2491522", "title": "A League 2008-2009", "text": ""}
{"id": "2491525", "revid": "62004", "url": "https://it.wikipedia.org/wiki?curid=2491525", "title": "A League 2009-2010", "text": ""}
{"id": "2491527", "revid": "599013", "url": "https://it.wikipedia.org/wiki?curid=2491527", "title": "James J. Jeffries", "text": "Campione del mondo dei pesi massimi dal 1899 al 1905, la International Boxing Hall of Fame lo ha riconosciuto fra i pi\u00f9 grandi pugili di ogni tempo.\nBiografia.\nGli inizi.\nNel 1891 suo padre trasfer\u00ec la famiglia dalla loro fattoria nell'Ohio a Los Angeles, dove il potentemente costruito ed atletico ragazzo box\u00f2 da dilettante fino all'et\u00e0 di 20 anni, quando inizi\u00f2 a combattere da professionista. Lungo la strada che lo condusse al titolo mondiale, Jeffries mise fuori combattimento al 3\u00ba round Peter Jackson, il grande pugile nero che John L. Sullivan aveva rifiutato di incontrare.\nCampione del mondo.\nIl 9 giugno 1899, a Brooklyn, New York, Jeffries sconfisse Bob Fitzsimmons, conquistando cos\u00ec il titolo mondiale dei pesi massimi. Nell'agosto di quello stesso anno Jeffries si imbarc\u00f2 per un tour in Europa, esibendosi per i fan. Fu filmato in varie occasioni in cui ripeteva parti dell'incontro in cui aveva vinto il titolo. Spezzoni di questi filmati e di altre sue esibizioni sono arrivati fino ai nostri giorni.\nJeffries detiene il record del pi\u00f9 veloce KO in un incontro valido per il titolo dei massimi, 55 secondi nell'incontro con Finnegan. Durante il suo regno di campione, Jeffries difese il proprio titolo 7 volte, comprese le 2 vittorie per KO contro l'ex campione Corbett. Vinse inoltre un incontro ai punti in 25 round contro Tom Sharkey.\nLo stile.\nLe maggiori risorse di Jeffries erano l'enorme forza fisica e la resistenza. All'apice della propria forma, Jeffries era alto 183\u00a0cm, pesava 101\u00a0kg e, a dispetto della propria mole, era uno sprinter che poteva correre i 100\u00a0m in poco pi\u00f9 di 10 secondi e saltare in alto oltre alla propria altezza.\nUsando una tecnica insegnatagli dal suo allenatore ed ex campione dei pesi welter e medi Tommy Ryan, Jeffries combatteva con il braccio sinistro disteso in avanti. Mancino naturale, aveva una potenza da KO con un solo pugno nel proprio gancio sinistro. Jeffries ruppe le costole di tre avversari in incontri validi per il titolo: Jim Corbett, Gus Ruhlin e Tom Sharkey. L'allenamento quotidiano di Jeffries comprendeva 8\u00a0km di corsa, 2 ore di salto alla fune, allenamenti con la palla della salute, 20 minuti di allenamento con il sacco pesante, e come minimo 12 round di allenamento sul ring. L'allenamento comprendeva anche la lotta.\nLa capacit\u00e0 di incassare.\nJeffries era capace di incassare tremende punizioni mentre sfiniva gli avversari. Un esempio delle capacit\u00e0 di Jeffries di incassare quantit\u00e0 distruttive di pugni e di recuperare le forze fino a vincere, \u00e8 quello della rivincita per il titolo mondiale sostenuta contro Fitzsimmons, che \u00e8 considerato uno dei pi\u00f9 grandi picchiatori della storia del pugilato. L'incontro venne disputato a San Francisco il 25 luglio 1902. Durante il match, per quasi 8 round Fitzsimmons sottopose Jeffries ad un pestaggio brutale. Jeffries sub\u00ec una frattura al naso, su tutti e due gli zigomi la pelle era aperta fino all'osso, e le sopracciglia di entrambi gli occhi erano tagliate profondamente. Sembrava che l'incontro dovesse essere arrestato, perch\u00e9 il sangue scorreva negli occhi di Jeffries. Poi, nell'8\u00ba round, Jeffries fece partire un terrificante destro allo stomaco, seguito da un gancio sinistro alla mandibola, che lasciarono a terra Fitzsimmons privo di sensi. Il grande mediomassimo e massimo Sam Langford, uno dei maggiori di tutti i tempi, pubblicizz\u00f2 sui quotidiani il proprio desiderio di sfidare chiunque al mondo, eccetto Jim Jeffries.\nIl ritiro.\nJeffries si ritir\u00f2 imbattuto nel maggio del 1905. Si prest\u00f2 come arbitro per i 5 anni successivi, arbitrando anche l'incontro in cui Marvin Hart sconfisse Jack Root per il titolo che egli stesso aveva lasciato vacante.\nIl rientro.\nSei anni dopo il ritiro, Jeffries torn\u00f2 a combattere il 4 luglio 1910 a Reno, in Nevada. Lo fece con il campione nero Jack Johnson, che aveva conquistato il proprio diritto a battersi per il campionato mondiale dei pesi massimi sconfiggendo Tommy Burns a Rushcutters Bay, in Australia, nel 1908.\nIl match, che fu organizzato ed arbitrato dal leggendario promoter Tex Rickard, fu noto come \"The fight of the century\", divenne presto il campo di battaglia per uno scontro simbolico tra razze. I media, che cercavano ansiosi una \"grande speranza bianca\", trovarono un campione per il loro razzismo in Jeffries, che prima del match dichiar\u00f2: \"Sto affrontando questo incontro con il solo proposito di provare che un uomo bianco \u00e8 meglio di un negro.\"\nPrima dell'incontro ci fu un'esplosione di entusiasmo, quando una banda a bordo ring suon\u00f2 un pezzo che si intitolava \"All coons look alike to me\" (che tradotto significa: \"tutti i procioni per me sono uguali\", dove per procioni si alludeva chiaramente al nomignolo spregiativo con cui venivano indicati i neri).\nL'incontro fu fermato al 15\u00ba round, quando dall'angolo di Jeffries fu gettata la spugna. Jeffries non accamp\u00f2 scuse, riconoscendo che non sarebbe riuscito a sconfiggere Johnson nemmeno nei suoi momenti migliori\nLa morte.\nNei suoi ultimi anni, Jeffries allen\u00f2 pugili e lavor\u00f2 come organizzatore di incontri. Alla sua morte, avvenuta nel 1953, James Jackson Jeffries fu sepolto nell\u2019\"Inglewood Park Cemetery\" di Inglewood, in California."}
{"id": "2491530", "revid": "767487", "url": "https://it.wikipedia.org/wiki?curid=2491530", "title": "Il manoscritto del Principe", "text": "Il manoscritto del Principe \u00e8 un film drammatico del 2000, diretto da Roberto And\u00f2. Il film \u00e8 ambientato a Palermo negli anni cinquanta.\nTrama.\nRacconta la parte finale della vita e le ultime gesta dello scrittore Giuseppe Tomasi di Lampedusa, in particolare del suo rapporto con gli allievi ventenni Guido (nella realt\u00e0 Gioacchino Lanza Tomasi) e Marco Pace (nella realt\u00e0 Francesco Orlando) e la stesura de \"Il Gattopardo,\" nella Palermo degli anni Cinquanta.\nNella Roma del 2000 Guido Lanza segue Marco Pace per avere un colloquio con lui. Pace per\u00f2 si nega ed evita sempre l'incontro. I due allora ricordano la loro giovent\u00f9 quando erano i discepoli preferiti del principe Giuseppe Tomasi di Lampedusa. \u00c8 proprio nel corso di una cena a casa del principe che Marco e Guido si conoscono e iniziano la loro amicizia. Un giorno il Tomasi di Lampedusa, in occasione di una visita di Pace, gli consegna un manoscritto, chiedendogli un parere. \u00c8 il manoscritto del \"Gattopardo\", che successivamente Elio Vittorini rifiuter\u00e0, provocando al principe un gran dolore. Dopo questo ricordo si torna al presente e Marco guarda in lontananza Guido dalla finestra di casa sua e con un cenno degli occhi i due si salutano.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "2491535", "revid": "228587", "url": "https://it.wikipedia.org/wiki?curid=2491535", "title": "Legge di Schmidt", "text": "In scienze dei materiali, la legge di Schmidt mette in relazione lo sforzo applicato ad una sezione di un provino monocristallino, durante la sua prova di trazione a deformazione costante, con lo sforzo critico di taglio tra piani cristallini del materiale.\nIl modello di scorrimento dell'inizio del Novecento implicava sforzi di taglio teorici nettamente superiori rispetto a quelli misurati. Furono cos\u00ec introdotti nuovi modelli quali il modulo critico di taglio.\nAssociando tali considerazioni alle condizioni trigonometriche del provino si ottiene che lo sforzo critico di taglio risulta pari a:\nformula_1\ndove:\nIl termine\nformula_2\n\u00e8 detto anche \"fattore di Schmidt\" e assume il valore massimo per angoli pari a 45\u00b0."}
{"id": "2491538", "revid": "6923", "url": "https://it.wikipedia.org/wiki?curid=2491538", "title": "Lancia Aurelia B20/caratteristiche tecniche", "text": ""}
{"id": "2491539", "revid": "98077", "url": "https://it.wikipedia.org/wiki?curid=2491539", "title": "Agnosco stilum", "text": ""}
{"id": "2491542", "revid": "6923", "url": "https://it.wikipedia.org/wiki?curid=2491542", "title": "Lancia Aurelia B24/caratteristiche tecniche", "text": ""}
{"id": "2491543", "revid": "6923", "url": "https://it.wikipedia.org/wiki?curid=2491543", "title": "Lancia Aurelia autotelai/caratteristiche tecniche", "text": ""}
{"id": "2491544", "revid": "6923", "url": "https://it.wikipedia.org/wiki?curid=2491544", "title": "Lancia Aurelia berlina/caratteristiche tecniche", "text": ""}
{"id": "2491546", "revid": "292162", "url": "https://it.wikipedia.org/wiki?curid=2491546", "title": "Leonarda Roccaforte", "text": ""}
{"id": "2491549", "revid": "292162", "url": "https://it.wikipedia.org/wiki?curid=2491549", "title": "Suor Maria Roccaforte", "text": ""}
{"id": "2491553", "revid": "317499", "url": "https://it.wikipedia.org/wiki?curid=2491553", "title": "Heel &amp; Toe Productions", "text": ""}
{"id": "2491557", "revid": "1305772", "url": "https://it.wikipedia.org/wiki?curid=2491557", "title": "Panther De Ville", "text": "La Panther De Ville \u00e8 un'autovettura prodotta dalla casa automobilistica inglese Panther Westwinds dal 1974 al 1985. \u00c8 stato un modello molto esclusivo ed \u00e8 stato prodotto in 60 esemplari tra cui 46 berlina, 11 cabriolet, una limousine ed una coup\u00e9.\nIl contesto.\nLa Panther De Ville era una berlina neoclassica che replicava esteticamente la Bugatti Royale. Il telaio era una struttura in tubi d'acciaio saldati ed aveva una configurazione particolarmente rigida. La costruzione della vettura era ancora divisa tra il telaio in acciaio pressato e la carrozzeria in alluminio lavorata artigianalmente. Solitamente la De Ville aveva una livrea bicolore, il tetto rivestito in vinile nero ed il tappo del radiatore adornato in ametista.\nL'auto ebbe in dotazione la meccanica dalla Jaguar XJ: aveva la trazione posteriore, le sospensioni a ruote indipendenti con bracci trasversali sia davanti che dietro, lo sterzo a cremagliera e 4 freni a disco. Erano disponibili 2 motori: un 6 cilindri in linea con distribuzione bialbero e alimentazione a 2 carburatori di cubatura 4235cm\u00b3 ed un motore V12 a carburatori di concezione moderna (\u00e8 un superquadro, cio\u00e8 alesaggio e corsa hanno un rapporto quasi di 1/1) di cubatura 5343\u00a0cm\u00b3, entrambi abbinati unicamente al cambio automatico a 3 rapporti con riduttore idraulico al 50% dei rapporti. Inoltre ebbe in dotazione, sempre dalla Jaguar, l'impianto elettronico Lucas.\nL'abitacolo presentava una plancia in legno (radica di noce), rivestimenti in pelle Connolly e inserti in radica su pannelli porta. La dotazione di bordo comprendeva alzacristalli elettrici su tutte le portiere, servosterzo, autoradio (con impianto audio con 4 altoparlanti completo di lettore di musicassette), aria condizionata e, a richiesta, tettuccio apribile elettricamente, telefono, televisione e il frigo-bar. La vettura era ampiamente personalizzabile in termini di rivestimenti, colori e accessori.\nDal punto di vista tecnico la De Ville sub\u00ec, nella sua lunga carriera, le stesse evoluzioni motoristiche delle altre Jaguar dotate del medesimo 6 cilindri e del V12, l'unica novit\u00e0 fu rappresentata dall'adozione, a cavallo tra il '76 e il '77, di un nuovo cambio automatico a 4 rapporti.\nA livello estetico, le uniche variazioni in tutti gli anni di produzione, furono una serie di aggiornamenti sempre a cavallo tra il '76 e il '77. Le novit\u00e0 principali riguardavano l'eliminazione dei deflettori e la livrea bicolore (leggermente rivista). Anche gli interni vennero aggiornati (pannelli porta modificati, consolle centrale ridisegnata e nuovo impianto di aria condizionata).\nNel 1975 la Panther De Ville costava 21.851 sterline, in confronto la Rolls-Royce Silver Shadow poteva essere acquistata per soli \u00a314.830 e la Jaguar XJ12, con esattamente la stessa meccanica, costava circa \u00a35.960. Tale era l'inflazione che il prezzo della vettura \u00e8 quadruplicato tra il '74 e l'uscita di listino nell'85, rendendo la De Ville una delle auto pi\u00f9 costose del suo tempo.\nAltre versioni.\nNel 1976 venne presentata anche la De Ville in versione cabriolet ed anch'essa aveva le stesse motorizzazioni e gli standard della berlina.\nNel 1984 venne realizzata (su richiesta di un principe Malese) una De Ville limousine a 6 porte, questa versione era ovviamente pi\u00f9 lunga ed aveva un abitacolo pi\u00f9 largo rispetto ad una normale berlina.\nInfine nel 1985 venne realizzata (su richiesta del re Fahd dell'Arabia Saudita) una De Ville coup\u00e9.\nLa De Ville nei media.\nLa De Ville divenne nota per la sua apparizione nel film La carica dei 101 - Questa volta la magia \u00e8 vera, nella quale era l'auto di Crudelia De Mon. I produttori acquistarono una De Ville berlina e la modificarono fortemente in una coup\u00e9. Dopo le riprese del film questa vettura era visibile presso gli Disney-MGM Studios di Walt Disney World Resort. Nel 2000, con il sequel La carica dei 102 il motore Jaguar, probabilmente guasto, venne sostituito con un Chevrolet Small-Block V8. Dopo le riprese del secondo film questa vettura \u00e8 tuttora visibile presso gli Studio Tram Tour di Disneyland Resort Paris"}
{"id": "2491558", "revid": "124905014", "url": "https://it.wikipedia.org/wiki?curid=2491558", "title": "Venere Callipigia", "text": "La Venere Callipigia, o anche Afrodite Callipigia, dal greco (\"Aphrodite Kallipygos\"), ossia \"Afrodite dalle belle natiche\" (\u03ba\u03b1\u03bb\u03cc\u03c2 / kal\u03ccs = \u00abbello\u00bb, \u03c0\u03c5\u03b3\u03ae / pyg\u1e17 = \u00abnatica\u00bb), \u00e8 una scultura marmorea di epoca romana databile al I-II secolo, e conservata nel museo archeologico nazionale di Napoli. Si tratta di una copia di un originale bronzeo di epoca ellenistica del III secolo a.C.\nStoria.\nRinvenuta nei pressi della \"domus aurea\", la storia della scultura \u00e8 pressoch\u00e9 ignota. Di certo si sa che risale all'epoca dell'imperatore Adriano e che al momento del ritrovamento era priva di testa. Nel 1594 cos\u00ec fu acquistata dalla famiglia Farnese, restaurata (con l'aggiunta del capo) e collocata al palazzo omonimo di Roma, inserendola cos\u00ec nella collezione di sculture archeologiche. Successivamente, nel 1786, fu trasferita nella citt\u00e0 partenopea sotto il regno di Ferdinando IV di Borbone a seguito dell'eredit\u00e0 dell'intera raccolta farnesiana ottenuta qualche decennio prima da Carlo, figlio dell'ultima discendente della famiglia: Elisabetta Farnese.\nIn occasione di quest'ultimo spostamento, vi furono altri lavori di restauro eseguiti da Carlo Albacini. Fu sostituita nuovamente la testa, poi le braccia e una gamba; reagendo alle critiche contemporanee su alcune caratteristiche della statua, Albacini segu\u00ec comunque abbastanza fedelmente il restauro precedente facendo in modo che la figura guardasse all'indietro, sopra la sua spalla. Nel 1792 la scultura si registra alla reggia di Capodimonte, e successivamente \u00e8 al palazzo degli Studi (divenuto poi il MANN - museo archeologico nazionale di Napoli), dove rimane esposta.\nDurante l'occupazione francese e nell'ambito delle spoliazioni napoleoniche, la Venere viene individuata dal generale Jean \u00c9tienne Championnet per essere inviata in Francia, come risulta da una missiva inviata al direttorio il 7 ventoso anno VII (25 febbraio 1799):\nDescrizione.\nLa dea \u00e8 ripresa nell'atto di sollevare il suo peplo per scoprire i fianchi e le natiche e volgere lo sguardo dietro le spalle per osservarli (il cosiddetto rituale dell\"'anasyrma\").\nRestauro.\nIl restauro ha influenzato notevolmente le interpretazioni successive, al punto che i classicisti Mary Beard e J. G. W. Henderson lo descrivono come \"la creazione di un \"capolavoro\" in luogo della restituzione di un frammento\". I restauratori, infatti, hanno scelto di piazzare il capo di Venere volto all'indietro, accentuando ulteriormente l'attenzione sulle natiche nude e dando alla figura un aspetto distintamente erotico. \nL'opera restaurata richiama anche una storia riportata nei \"Deipnosofisti\" di Ateneo riguardo la fondazione di un tempio ad \"Afrodite Kallipygos\" nell'antica Siracusa. Secondo Ateneo, due belle sorelle di una fattoria vicino a Siracusa litigarono su chi di loro avesse le natiche pi\u00f9 formose, e avvicinarono un giovane passante affinch\u00e9 fosse lui a giudicare. Si mostrarono al viaggiatore, figlio di un uomo ricco, e lui vot\u00f2 per la sorella maggiore. In seguito, si innamor\u00f2 di lei e si ammal\u00f2 di mal d'amore. Venuto a conoscenza dell'accaduto, il fratello minore dell'uomo and\u00f2 a vedere le ragazze e si innamor\u00f2 della sorella minore. Da allora i fratelli si rifiutarono di prendere in considerazione altre spose: infine, il padre fece in modo che le sorelle venissero a sposarli. I cittadini soprannominarono le sorelle \"Kallipugoi\" (\"Donne dalle belle chiappe\") e i giovani, con la loro ritrovata prosperit\u00e0, dedicarono un tempio ad Afrodite, chiamandola \"Kallipygos\".\nAltre fonti menzionano il culto di Afrodite Kallipygos a Siracusa. Ad esempio, lo scrittore cristiano Clemente di Alessandria la include in una lista di manifestazioni erotiche della religione pagana. A partire dal XVI secolo, il racconto di Ateneo si diffuse nella versione di Vincenzo Cartari delle storie della mitologia classica, \"Le Imagini\". Molti visitatori del XVII e XVIII secolo identificarono il soggetto della statua come la dea Venere, e supposero che l'opera fosse una statua cultuale proveniente dal tempio di \"Venere Kallipygos\". Fu quindi spesso descritta all'epoca come \"Venere che esce dal bagno\". Altri la identificarono invece con una delle ragazze dalle \"belle natiche\" della storia di Ateneo, e come tale fu alternativamente conosciuta come \"La Belle Victorieuse\" o \"La Berg\u00e8re Grecque\".\nIl soggetto \u00e8 stato pi\u00f9 volte replicato nel corso della storia. Oltre alla versione napoletana, vi sono altre versioni anche seicentesche, come quelle di Jean-Jacques Cl\u00e9rion e Fran\u00e7ois Barois."}
{"id": "2491559", "revid": "599013", "url": "https://it.wikipedia.org/wiki?curid=2491559", "title": "Georgij Eduardovi\u010d Berchman", "text": ""}
{"id": "2491561", "revid": "121397714", "url": "https://it.wikipedia.org/wiki?curid=2491561", "title": "Saverio Baldacchini", "text": "Vita.\nSaverio Baldacchini nacque a Barletta da Giuseppe Baldacchini e Giovanna Vecchioni; la famiglia, aristocratica, era originaria di Amantea, in Calabria. Morto il padre, quando Saverio e suo fratello Michele erano giovanissimi, la famiglia si trasfer\u00ec a Napoli. Ancora studente frequent\u00f2 lo storico Carlo Troya, pubblic\u00f2 saggi di argomento politico e, dopo il fallimento dei moti del 1820-1821 and\u00f2 in esilio: viaggi\u00f2 pertanto lungamente in Italia e all'estero (Parigi, Londra, ecc.), strinse amicizia con intellettuali e politici, per es. con Carlo e Alessandro Poerio, e partecip\u00f2 al dibattito fra classici e romantici. Ritornato in Italia nel 1837, fu al fianco di Basilio Puoti nell'opera di studio della letteratura italiana all'insegna del purismo. In onore del maestro egli scrisse un saggio in cui fra l'altro cerc\u00f2 di rettificare il giudizio di pedanteria diffuso sul Puoti, nato forse da un fraintendimento dell'\"Ultimo dei puristi\" di Francesco De Sanctis.\nNel 1840 spos\u00f2 una vedova, madre di Ruggiero Bonghi, sul quale ebbe grande influenza. Increment\u00f2 l'attivit\u00e0 pubblicistica politica su posizioni di liberalismo moderato fondando numerosi giornali. Nel 1848 fu deputato al Parlamento napoletano per il collegio di Bari, alla guida del movimento che voleva l'attuazione immediata della costituzione e presidenza della Commissione per la Pubblica Istruzione. Dopo il colpo di mano di Ferdinando II delle Due Sicilie con cui il governo costituzionale di Carlo Troya venne sostituito da uno guidato da Gennaro Spinelli di Cariati (15 maggio 1848), Saverio Baldacchini si dedic\u00f2 esclusivamente agli studi letterari.\nRitorn\u00f2 alla politica attiva con l'unit\u00e0 d'Italia. E, pur continuando a interessarsi attivamente dell'organizzazione culturale (riforma del settore scolastico nell'ex regno delle Due Sicilie, potenziamento dell'universit\u00e0 di Napoli e dell'Accademia Pontaniana, ecc.), fu eletto deputato nel collegio di Barletta. Non riusc\u00ec invece ad essere rieletto nella successive elezioni (nella ripetizione delle annullate elezioni del 1865, fu sconfitto da Pasquale Petrone), mentre nel 1868 la sua nomina a senatore non fu convalidata. Colpito pochi giorni dopo da un ictus, pass\u00f2 il resto della sua vita in uno stato di paralisi.\nOpera.\nPurista e classicista, nella letteratura d'arte Baldacchini fu sensibile agli influssi romantici, e dopo l'uscita del poemetto \"Ugo da Cortona\" (1839) si trov\u00f2 al centro delle polemiche classico-romantiche, in quanto per alcuni era romantico, per altri un classicista esemplare. Come sintetizz\u00f2 Guido Mazzoni, Saverio Baldacchini \u00abromanticheggi\u00f2 classicamente\u00bb. Scrisse anche romanzo in versi \"Claudio Vannini o L'Artista\" (1835), in cui narra la storia di un artista del XVI secolo che, grazie all'amore dei classici della letteratura italiana, riscatta l'inclinazione al brutto acquistata con lo studio delle letterature straniere. Quest'opera, che fu oggetto di una nota e variamente discussa recensione dall'amico Emidio Cappelli, costitu\u00ec, peraltro, un attacco allo stile di Giacomo Leopardi, che lo stesso Baldacchini aveva conosciuto e frequentato a Napoli.\nMolto pi\u00f9 importante \u00e8 stato il ruolo svolto da Saverio Baldacchini saggista: si interess\u00f2 di filologia e critica letteraria, col Puoti, e di storiografia con Carlo Troya. Ha ampliato lo studio della storia italiana, in un'epoca in cui la storia italiana veniva fatta coincidere di fatto con quella delle sole repubbliche marinare, all'influenza positiva del papato."}
{"id": "2491567", "revid": "124800864", "url": "https://it.wikipedia.org/wiki?curid=2491567", "title": "Berrita", "text": "La berr\u00edta (termine sardo per berretto, spesso erroneamente scritto \"berritta\" con doppia t, ricalcando la pronuncia o l'uso popolare) \u00e8 un copricapo confezionato in lana scura o semplice panno di colore nero che fa parte dell'abito tradizionale maschile tipico della Sardegna.\nEra diffuso in tutta la Sardegna fino alla fine dell'Ottocento-inizi del novecento e oggi, bench\u00e9 ormai s'indossi principalmente per rappresentazioni di folklore, pu\u00f2 esserne considerato uno dei simboli essenziali.\nCaratteristiche e usi.\nLa berretta \"classica\" di fine Ottocento era realizzata a forma di tubo, lunga circa 150 cm, chiusa alle estremit\u00e0 stondate; essa viene indossata infilandone una met\u00e0 dentro l'altra e ottenendo cos\u00ec un \"sacco\" lungo circa 70 cm, il cui diametro varia in relazione alla circonferenza del cranio. Tra i numerosi esemplari esaminati nessuno \u00e8 risultato essere fatto di orbace o di panno di lana.\nLa maggior parte delle berrette, quale sia il colore, sono realizzate in filato di lana lavorato meccanicamente a maglia tubolare: il \"tessuto\" viene poi chiuso alle estremit\u00e0 infeltrito in bagni di acqua calda e infine follato e/o cardato sulla superficie esterna, cos\u00ec trattato somiglia effettivamente a un panno di lana morbido, il che ha generato qualche confusione.\nOggi in ambito folkloristico si \u00e8 reinventato l'antico copricapo variandone la fattura e le misure utilizzando panno o orbace e cucendo uno o pi\u00f9 lati, l'antica berrita infatti non aveva cuciture laterali.\nHa struttura tubolare tronco-conica e pu\u00f2 variare in lunghezza dai 50 ai 100 centimetri: viene indossato calzato sul capo con l'estremit\u00e0 lasciata ricadere su un fianco o dietro le spalle. Talvolta - specie in occasione di feste - viene ripiegato o arrotolato e lasciato poggiare sul capo.\nNel nuorese e nel Gennargentu viene confezionata con una lunghezza ancora maggiore (quasi sempre fino a 100\u00a0cm) e viene chiamata in questo caso \"sa berrita longa\", (\"la berretta lunga\"). Anche nel nuorese questo copricapo viene adottato in occasione di feste danzanti, anche se in versione pi\u00f9 corta, in quanto pi\u00f9 comoda.\nL'indumento si sposa con il medesimo colore del gonnellino e dei copricalzari, mentre il corpetto pu\u00f2 variare di colore rispetto al paese in cui il costume \u00e8 adottato.\n\"Is ragas\" (ovvero, le mutande) sono bianche come la camicia a girocollo ricamata con \"sa pinta\" (un ricamo ad ago), pieghettata e sblusata e chiusa con due bottoni d'oro o d'argento.\nVersione femminile.\nNel comune di Ovodda, nella Barbagia di Ollolai, viene adottata una versione femminile di questo copricapo (\"cuffietta\", per la sua caratteristica forma), entrata a parte della tradizione folkloristica ovoddese.\nTale modello consiste in un'essenziale cuffia utile a tenere a raccolti i capelli. \u00c8 indossata per fermare \"su tullu\" (velo bianco) o sul \"muccadore\" (pezzo di stoffa di Tibet piegato a triangolo e ricamato e messo sopra come ornamento e tenuto fermo a sua volta da una spilla). In questa versione, \"sa berrita\" - abitualmente fermata sotto il mento da un nastro rosso allacciato all'altezza delle orecchie - \u00e8 realizzata in velluto o broccato ed \u00e8 guarnita con \"sa vetta\", una fettuccia o trina dorata o argentata. Nella parte posteriore vi \u00e8 un insieme di pieghe plissettate in raso o velluto.\nNotoriet\u00e0.\nBarrittas era il nome di un gruppo musicale beat sardo attivo negli anni sessanta, di cui faceva parte l'artista Benito Urgu, il cui soprannome era, appunto, \"Berrita\".\nIl gruppo \u00e8 diventato famoso nel 1964 per una esilarante esibizione in televisione del brano \"Gambale twist\" eseguito in abito sardo. Il filmato viene talvolta riproposto da Rai 3 nelle \"Schegge\" di Teche Rai.\n\"Sa berrita\" \u00e8 portata anche dai Tenorenis, parodia televisiva dei cantanti a tenore che lo indossano abitualmente nelle principali feste folkloristiche e, ovviamente, dai Tenores di Bitti, forse il pi\u00f9 famoso gruppo sardo di questo genere di canto corale.\n\"Sa berrita\" \u00e8 indossata inoltre dagli \"Issohadores\" del gruppo dei \"Mamuthones\" invitati a feste isolane e al carnevale di Mamoiada.\nGalleria d'immagini.\nNelle immagini sottostanti \u00e8 possibile notare la ripiegatura con cui \"sa berrita\" viene indossata, sia pure in precario equilibrio. "}
{"id": "2491568", "revid": "1522738", "url": "https://it.wikipedia.org/wiki?curid=2491568", "title": "La famiglia Partridge 2200 A.D.", "text": "La famiglia Partridge 2200 A.D. (\"Partridge Family 2200 A.D.\") \u00e8 una serie televisiva animata prodotta da Hanna-Barbera."}
{"id": "2491569", "revid": "287204", "url": "https://it.wikipedia.org/wiki?curid=2491569", "title": "HMS Chester (1915)", "text": "La HMS \"Chester\" \u00e8 stata uno degli incrociatori leggeri Classe Town, tipo \"Birkenhead\", ordinati dalla marina greca nel 1914. Si sarebbe dovuta chiamare \"Lambros Katsonis\". La costruzione venne iniziata nei cantieri Cammell Laird e continu\u00f2 fino allo scoppio della prima guerra mondiale. Nel 1915 il governo britannico acquist\u00f2 l'incrociatore e la nave gemella, rinominandolo HMS \"Chester\".\nProgetto.\nLe due navi ordinate dalla Marina greca differivano dalle altre navi inglesi della classe in vari modi: l'armamento principale consisteva in dieci cannoni da 140\u00a0mm di nuovo modello. Queste armi erano significativamente pi\u00f9 leggere dei cannoni standard da 152\u00a0mm utilizzati per le altre navi della classe e utilizzavano proiettili da 85 libbre invece di quelli da 100 libbre dei cannoni da 152. I cannoni utilizzati sulla \"Chester\" avevano per\u00f2 una velocit\u00e0 di fuoco maggiore rispetto ad una trascurabile perdita in capacit\u00e0 di penetrazione dei colpi. Una grave limitazione dell'armamento principale consisteva nella assoluta mancanza di protezione per i serventi dei pezzi, esposti sul ponte e protetti solo dagli scudi frontali dei pezzi. La \"Chester\" adott\u00f2 anche la lubrificazione ad olio degli ingranaggi dei pezzi, una novit\u00e0 per la Royal Navy.\nServizio.\nLa \"Chester\" venne impostata il 7 ottobre 1914, varata l'8 dicembre 1915 ed entr\u00f2 in servizio nel maggio 1916, tre settimane prima della battaglia dello Jutland. Partecip\u00f2 a questo scontro con il Terzo Squadrone incrociatori da battaglia, avendo per\u00f2 a bordo un equipaggio non ancora addestrato al meglio e composto, su un totale di 430 membri, da 51 \"boy seamen\", ragazzi marinai di et\u00e0 compresa tra i 15 e i 16 anni e venne pi\u00f9 volte fatta bersaglio di un forte fuoco nemico. Venne colpita da 17 colpi da 150\u00a0mm che causarono la morte di 29 marinai ed il ferimento di altri 49. La maggior parte dei feriti persero le gambe, in quanto la protezione frontale dei cannoni non raggiungeva il ponte permettendo il passaggio delle schegge. Tra le perdite si registr\u00f2 quella di John Cornwell, servente di sedici anni che ricevette la Victoria Cross per il suo valore in combattimento anche se ferito a morte. Dopo le necessarie riparazioni la \"Chester\" serv\u00ec con in Terzo Squadrone incrociatori leggeri fino alla fine del conflitto dopo di che venne trasferita in riserva. Venne offerta in vendita alla Marina greca che per\u00f2 rifiut\u00f2 l'offerta. Il 9 novembre 1921 venne quindi venduta per essere demolita a Llanelly. Il cannone servito durante la Battaglia dello Jutland da John Cornwell \u00e8 esposto nell'Imperial War Museum di Londra.\nIl Monte Chester, sulla catena delle Montagne Rocciose Canadesi, prende il suo nome dalla \"Chester\"."}
{"id": "2491570", "revid": "599013", "url": "https://it.wikipedia.org/wiki?curid=2491570", "title": "Johnny McDowell", "text": "Carriera.\nPrese parte a quattro 500 Miglia di Indianapolis dal 1949 al 1952. Mor\u00ec durante le prove del Milwaukee Mile 1952 una settimana dopo aver corso ad Indy.\nTra il 1950 e il 1960 la 500 Miglia di Indianapolis faceva parte del Campionato mondiale di Formula 1, per questo motivo McDowell ha all'attivo anche 3 Gran Premi in F1.\nMcDowell \u00e8 stato sepolto presso il cimitero-mausoleo di Mountain View ad Altadena, California."}
{"id": "2491572", "revid": "25721236", "url": "https://it.wikipedia.org/wiki?curid=2491572", "title": "Fred and Barney Meet the Thing", "text": ""}
{"id": "2491574", "revid": "37401", "url": "https://it.wikipedia.org/wiki?curid=2491574", "title": "The Flintstone Funnies", "text": ""}
{"id": "2491577", "revid": "1431409", "url": "https://it.wikipedia.org/wiki?curid=2491577", "title": "The Guardian (serie televisiva)", "text": "The Guardian \u00e8 una serie televisiva statunitense di genere drammatico e giudiziario prodotta dal 2001 al 2004.\nLa serie \u00e8 stata trasmessa in prima visione negli Stati Uniti da CBS, mentre in Italia \u00e8 stata trasmessa da Canale 5.\nTrama.\nLa serie gira attorno al protagonista, l'avvocato Nick Fallin, membro di un importante e facoltoso studio legale di propriet\u00e0 del padre, che viene condannato per possesso ed uso di droga a 1500 ore di lavoro presso una comunit\u00e0 di servizi legali a Pittsburgh. Nel corso della storia si evidenzia il contrasto tra il ricco studio legale di provenienza ed il luogo della comunit\u00e0 dove l'avvocato deve scontare la sua pena riabilitativa. Tra questi due mondi cos\u00ec diversi si sviluppano le storie dei vari personaggi ed i loro rapporti, primo tra tutti quello complicato del protagonista col padre. Sono presenti guest star come Farrah Fawcett ed Erik Estrada."}
{"id": "2491583", "revid": "636662", "url": "https://it.wikipedia.org/wiki?curid=2491583", "title": "Bill Schindler", "text": "Carriera.\nPrese parte a tre 500 Miglia di Indianapolis, dal 1950 al 1952. Mor\u00ec in un incidente durante una gara di Sprint Car ad Allentown, in Pennsylvania. Oggi riposa nel cimitero Greenfield di Uniondale, New York.\nTra il 1950 e il 1960 la 500 Miglia di Indianapolis faceva parte del Campionato mondiale di Formula 1, per questo motivo Schindler ha all'attivo anche 3 Gran Premi in F1."}
{"id": "2491590", "revid": "237256", "url": "https://it.wikipedia.org/wiki?curid=2491590", "title": "Leonid Kanegeiser", "text": ""}
{"id": "2491593", "revid": "237256", "url": "https://it.wikipedia.org/wiki?curid=2491593", "title": "Moisei Solomonovich Uritsky", "text": ""}
{"id": "2491608", "revid": "1543377", "url": "https://it.wikipedia.org/wiki?curid=2491608", "title": "Stella Artois Championships 2005", "text": "Il Queen's Club Championships 2005 (conosciuto pure come \"Artois Championships\" per motivi di sponsorizzazione) \u00e8 stato un torneo di tennis giocato sull'erba. \n\u00c8 stata la 103\u00aa edizione del Queen's Club Championships, \nche fa parte della categoria International Series nell'ambito dell'ATP Tour 2005.\nSi \u00e8 giocato al Queen's Club di Londra in Inghilterra, dall'11 al 17 giugno 2005.\nCampioni.\nSingolare.\n Andy Roddick ha battuto in finale Ivo Karlovi\u0107 7\u20136 (9\u20137), 7\u20136 (7\u20134)\nDoppio.\n Bob Bryan / Mike Bryan hanno battuto in finale Jonas Bj\u00f6rkman / Maks Mirny 6\u20137 (4\u20137), 7\u20136 (7\u20132), 7\u20136 (7\u20134)"}
{"id": "2491610", "revid": "486946", "url": "https://it.wikipedia.org/wiki?curid=2491610", "title": "Stella Artois Championships", "text": ""}
{"id": "2491612", "revid": "237256", "url": "https://it.wikipedia.org/wiki?curid=2491612", "title": "Gennady Troshev", "text": ""}
{"id": "2491618", "revid": "237256", "url": "https://it.wikipedia.org/wiki?curid=2491618", "title": "P\u00ebtr Nikolaevi\u010d Wrangel", "text": ""}
{"id": "2491620", "revid": "33751", "url": "https://it.wikipedia.org/wiki?curid=2491620", "title": "Real Madrid B", "text": ""}
{"id": "2491621", "revid": "357043", "url": "https://it.wikipedia.org/wiki?curid=2491621", "title": "Strada provinciale 456 del Turchino", "text": ""}
{"id": "2491622", "revid": "1442080", "url": "https://it.wikipedia.org/wiki?curid=2491622", "title": "Qatar ExxonMobil Open 2005 - Singolare", "text": "Il singolare del Qatar ExxonMobil Open 2005 \u00e8 stato un torneo di tennis facente parte dell'ATP Tour.\nNicolas Escud\u00e9 era il detentore del titolo, ma quest'anno non ha partecipato.\nRoger Federer ha battuto in finale Ivan Ljubi\u010di\u0107 6-3, 6-1."}
{"id": "2491623", "revid": "767487", "url": "https://it.wikipedia.org/wiki?curid=2491623", "title": "Ice-T", "text": "Biografia.\nFu uno dei primi rapper a praticare lo stile gangsta rap, ed \u00e8 inoltre ritenuto uno dei precursori del rap metal. I suoi testi, carichi di sessismo e violenza, descrivono le condizioni e la vita quotidiana del ghetto e delle bande urbane e svelano, con uno sguardo acuto e tagliente, l'interno di una realt\u00e0 estremamente problematica nella quale vivono migliaia di persone, soprattutto neri, messi ai margini della societ\u00e0. Questa scrittura si accompagna spesso a collaborazioni musicali con diversi artisti, da The Bomb Squad a Jello Biafra. \u00c8 persino riuscito nell'intento di uscire dai confini del suo classico bacino di ascoltatori, gli afroamericani, e a conquistare gli adolescenti bianchi.\nNato a Newark (New Jersey) il 16 febbraio 1958, \u00e8 figlio di Solomon e Alice Marrow. Sua madre mor\u00ec di infarto quando era ancora molto giovane, e, dopo la morte del padre, avvenuta alcuni anni dopo, decise di trasferirsi a Los Angeles da una zia, in un quartiere noto per i problemi di gang, prostituzione e droga. In questo periodo il suo scrittore preferito diventa Iceberg Slim, ex protettore di prostitute.\nMentre frequenta la \"Crenshaw High School\", assume il soprannome Ice-T, traendo spunto proprio dal nome di \"Iceberg Slim\": in questo periodo intrattiene amici e compagni di classe recitando a memoria interi brani dello scrittore. Dopo aver lasciato la scuola, nei primi anni ottanta, inizia a pubblicare una serie di singoli. Poi, nel 1984 i produttori della pellicola indipendente \"Breakin',\" gli chiedono di comparire davanti alla macchina da presa per rappare.\nStessa cosa nel 1984, nel successivo \"Breakin' 2: Electric Boogaloo\". \u00c8 l'inizio di una carriera che nel giro dei vent'anni successivi gli procurer\u00e0 una cinquantina di ruoli tra film per il grande e piccolo schermo, oltre alla comparsa in un paio di serial televisivi. Fra questi ultimi, il pi\u00f9 famoso \u00e8 \"Law &amp; Order - Special Victims Unit\", la cui programmazione inizia nel 1999.\nNel 1987 firma un contratto con la casa discografica Sire Records con la quale debutta con l'album Rhyme Pays, album che si avvale della collaborazione di \"DJ Aladdin\" e del produttore \"Afrika Islam\". Nel corso dello stesso 1987, Ice-T compone la canzone che fa da brano portante per la colonna sonora del film \"Colors\".\nSuccessivamente, nel 1988, pubblica l'album \"Power\", dopo aver fondato una sua etichetta discografica. Il terzo lavoro giunge nel 1989 e si intitola \"The Iceberg\", e presenta come sottotitolo: \"Freedom Of Speech... Just Watch What You Say.\" L'album \u00e8 un attacco alla censura nei confronti dell'hip-hop.\nComincia anche la carriera di attore: nel 1991 recita infatti nel film \"New Jack City\", la pellicola che attualizza la blaxploitation, diventando una nuova bandiera per i coloured. Inoltre partecipa alla colonna sonora del film, componendo il singolo, \"New Jack Hustler\", brano portante del nuovo album, \"O.G.: Original Gangster\", del 1991, e guadagnandosi la nomination ai Grammy Award.\nIl suo quarto disco diventa il suo maggior successo commerciale e segna una nuova tappa nella sua personale evoluzione musicale: contiene infatti il brano \"Body Count\", considerato un esperimento seminale di metal rap. Dopo il successo del brano e della band, pubblica, nel 1992, un intero album di metal rap insieme al suo gruppo: \"Body Count\".\nIl singolo \"Cop Killer\" solleva molte polemiche. La Time Warner Records all'inizio ha difeso il musicista, ma successivamente ha rescisso il contratto; alla base della rottura vi fu il rifiuto di Ice-T di sostituire la copertina del disco. \"Home Invasion\" esce nella primavera del 1993 per un'altra etichetta, la Priority Records, ma senza l'atteso successo.\nNel 1994 pubblica sia un libro che il secondo album dei Body Count, \"Born Dead;\" anche questi senza un grande successo e neanche il ritorno al gangsta rap, con \"VI: Return Of The Real\" (1996) e \"Seventh Deadly Sin\" (1999), migliora la situazione in modo significativo. Nel 2000 Ice-T forma insieme a Kool Keith gli Analog Brothers. Nello stesso anno pubblica il suo \"\". Nei mesi successivi prende forma un nuovo gruppo, insieme ai rapper della \"East Coast Smoothe Da Hustler e Trigger The Gambler\": il nome \u00e8 \"Sex, Money and Gunz\"."}
{"id": "2491630", "revid": "357043", "url": "https://it.wikipedia.org/wiki?curid=2491630", "title": "Strada provinciale 592 di Canelli", "text": ""}
{"id": "2491633", "revid": "287204", "url": "https://it.wikipedia.org/wiki?curid=2491633", "title": "Luigi Spaccarotella", "text": ""}
{"id": "2491636", "revid": "1719883", "url": "https://it.wikipedia.org/wiki?curid=2491636", "title": "Anchialo", "text": "Nella mitologia greca, Anchialo era il nome di un guerriero acheo che accompagn\u00f2 gli eserciti di Agamennone e Menelao nella guerra di Troia, citato al libro V dell'\"Iliade\". Perse la vita negli scontri nel corso del decimo anno di guerra.\nIl mito.\nGuerriero valoroso ed esperto, Anchialo tent\u00f2 col compagno Meneste un coraggioso assalto ad Ettore: saliti su un solo cocchio, affrontarono l'eroe, protetto da Ares, cadendo entrambi trafitti dalla sua lancia. Furono gli unici eroi a disobbedire all'eroe Diomede, il quale, sconfortato dalla presenza di Ares tra i Troiani, aveva appena imposto ai suoi uomini di non avanzare di fronte alla pressione del nemico.\nLa loro morte suscit\u00f2 lo sdegno di Aiace Telamonio, il quale, postosi in difesa dei loro cadaveri, trafisse a sua volta il troiano Anfio finch\u00e9, travolto dalla furia degli avversari, fu costretto a retrocedere. Non si sa quale fu la sorte dei corpi di Meneste ed Anchialo.\nCuriosit\u00e0.\nAd Anchialo \u00e8 intitolato l'asteroide troiano 18263 Anchialos."}
{"id": "2491637", "revid": "1442080", "url": "https://it.wikipedia.org/wiki?curid=2491637", "title": "Next Generation Hardcourts 2005 - Singolare", "text": "Il singolare del Next Generation Hardcourts 2005 \u00e8 stato un torneo di tennis facente parte dell'ATP Tour.\nDominik Hrbat\u00fd era il detentore del titolo.\nJoachim Johansson ha battuto in finale Taylor Dent 7-5, 6-3"}
{"id": "2491638", "revid": "322321", "url": "https://it.wikipedia.org/wiki?curid=2491638", "title": "Cinquefrondi", "text": "Cinquefrondi (\"Cincufr\u00f9ndi\" oppure \"Cincr\u00f9ndi\" in calabrese) \u00e8 un comune italiano di abitanti della citt\u00e0 metropolitana di Reggio Calabria in Calabria. Si trova ai confini della piana di Gioia Tauro, a un'altitudine di 257 m s.l.m., e dista circa 70\u00a0km da Catanzaro e 50\u00a0km da Reggio Calabria. Il suo territorio ricade in quello del Parco nazionale dell'Aspromonte.\nFu distrutta dal terremoto del 1783.\nCrea una conurbazione con il comune di Polistena.\nOrigini del nome.\nSecondo Michele Sarconi, il nome deriverebbe dalle 5 torri che cingevano la fortificazione difensiva. Il conte di Gerace Antonio Caracciolo, entra in possesso della baronia di San Giorgio, grazie alla Regina Giovanna I, in seguito compro due casali Mossuto e Capperano, tra il 1370 e 1389 unifico cinque villaggi, alla quale diede il nome di \"Quinquefrondium\" (Cinquefrondi). \nStoria.\nFondazione.\nLe origini del sito sono descritte soltanto da fonti di tradizione orale e per lo pi\u00f9 leggendarie, le quali parrebbero indicare che prima dell'insediamento urbano, all'epoca della Magna Grecia, nacquero due templi pagani, mentre la cittadina sarebbe sorta dopo, gi\u00e0 in era cristiana. Uno dei templi era dedicato alle Muse, sui resti dell'altro sarebbe invece sorta, secoli dopo, l'attuale chiesa del SS. Rosario.\nIl tempio delle Muse diede anche il nome, per un certo periodo, alla cittadina, chiamata infatti in latino \"Templum Musarum\".\nIl monastero.\nIntorno al IV secolo fu eretto un monastero di monaci basiliani che, abbandonato nel VII secolo, fu in seguito riutilizzato episodicamente sino al 1783 quando il terremoto lo distrusse, radendo al suolo la citt\u00e0. Il monastero dovette essere verosimilmente intitolato a San Filippo d'Argir\u00f2, nome con cui \u00e8 noto oggi e al quale erano intitolati altri edifici analoghi a Pellaro e a Gerace e il Fiore riferisce che nel 1436 sarebbe stato ristrutturato \"da Franca d'Anoja [...] con breve di papa Eugenio IV\". La stessa fonte soggiunge che assunse il nuovo titolo di San Filippo e San Giacomo, passando ai Riformati nel 1596.\nEt\u00e0 feudale.\nNel XIV secolo Cinquefrondi faceva parte del feudo di Anoia comprendente le vicine Grotteria, Maropoati, Tritanti, Galatro e Plaesano, e assegnato alla famiglia Caracciolo. Nel XVII secolo \u00e8 attestato l'uso del titolo di marchese di Cinquefrondi, che in quel periodo era della famiglia Pescara. La famiglia Giffone, che ottenne il titolo di Marchese di Cinquefrondi nel 1611, nel 1580 aveva fondato (con \"facolt\u00e0\" di papa Gregorio XIII) il monastero dei Padri osservanti francescani e nel 1695 la chiesa di Santa Maria del Soccorso.\nNel 1703 fu data alle stampe una pubblicazione storica che raccoglieva informazioni sulla citt\u00e0 a partire dalle sue origini.\nDal sisma del 1783 a oggi.\nNel 1783 si ebbe la distruzione del paese ad opera del terremoto. Pi\u00f9 fonti tramandano che il casale di Giffuni per\u00ec e il torrente Giffuni scomparve, mentre apparve un laghetto.\nNel XIX secolo la citt\u00e0 faceva parte della diocesi di Mileto.\nNel 1899 lasci\u00f2 il paese l'anarchico Giuseppe Cond\u00f2, il quale emigr\u00f2 per l'Argentina ove assunse il nome di Jos\u00e8 Martine; qui, nel 1903, prese parte ai tumulti legati alla proclamazione dello stato d'assedio e in tale circostanza ebbe a pugnalare un poliziotto. Fu riconosciuto insano di mente e avviato verso un manicomio criminale, dal quale fugg\u00ec per rimpatriare in Calabria. Torn\u00f2 in Argentina poco dopo, ma nel 1911 fu accusato di fabbricazione di materie esplodenti, processato, riconosciuto innocente, ma espulso. Tornato di nuovo a Cinquefrondi, nel 1913 ne ripart\u00ec clandestinamente (non avendo passaporto) stavolta in direzione di New York, ove riprese la militanza anarchica.\nNel 1921 l'archeologo Vincenzo De Cristo (originario di Cittanova), forse su indicazione di Paolo Orsi (che ne aveva suggerito la nomina a regio ispettore onorario di Scavi e Monumenti), intraprese operazioni di escavo.\nSociet\u00e0.\nReligione.\nLa religione pi\u00f9 diffusa \u00e8 quella cattolica di rito romano. La citt\u00e0 fa parte della diocesi di Oppido Mamertina-Palmi e del vicariato di Polistena. Il territorio comunale attualmente appartiene a un'unica parrocchia, intitolata a San Michele Arcangelo.\nSempre in ambito del cattolicesimo sono presenti a Cinquefrondi due istituti religiosi femminili, composti dalle Suore Missionarie del Catechismo e dalla Congregazione delle Suore di San Giovanni Battista, oltre a due congregazioni laiche, l'Arciconfraternita di Nostra Signora del Monte Carmelo e la Confraternita del Santissimo Rosario.\nTradizioni e folclore.\n\u00c8 la festa del patrono di Cinquefrondi e si tiene insieme a una fiera che dura tre giorni e occupa il centro cittadino. La parte religiosa della festa comprende la processione al seguito della statua della \"Vittoria dell'arcangelo Michele su Satana\", opera di Vincenzo Scrivo.\nLa ricorrenza cade la seconda domenica del mese di settembre, ed \u00e8 preceduta da una novena. Durante la novena i bambini vanno questuando con vassoi istoiati con icone del santo, per sollecitare offerte con cui si finanzia lo spettacolo dei fuochi d'artificio. Tradizionalmente, sui marciapiedi e negli spazi antistanti le case si realizzano i cosiddetti \"deserti\", consistenti in sorta di ripari di tavole e pali che hanno un rivestimento interno fatto di canne intrecciate con piante di fiume; nei \"deserti\", cio\u00e8 all'interno degli spazi cos\u00ec delimitati, si raffigurano alcune tappe di rilievo della vita di san Rocco (il ritiro in una grotta, la sorgente miracolosa, la cura degli appestati, il carcere, la chiesa). Talora i bambini vi figurano vestiti da carcerati o da ammalati. Si tiene anche una processione in cui alcuni fra i partecipanti hanno il capo coperto dai \"pajjaredi\" (o \"spinati\"), che consistono in campane di spine, a forma di pagliaio; questi fedeli seguono il percorso a piedi scalzi.\nInfrastrutture e trasporti.\nStrade.\nCinquefrondi \u00e8 attraversata dalla Strada statale 682 (due svincoli per la cittadina) e dalla Strada provinciale 4.\nFerrovie.\nCinquefrondi \u00e8 stato uno dei capilinea della ferrovia delle cosiddette linee taurensi, che la congiungevano a Gioia Tauro, Palmi e Sinopoli.\nAmministrazione.\nDal 31 maggio 2015 il sindaco \u00e8 Michele Conia della lista civica \"Rinascita per Cinquefrondi\".\nIl comune \u00e8 compreso nel Circondario di Palmi.\nCronotassi dei sindaci.\nCronotassi completa dei sindaci di Cinquefrondi dal 1946 ad oggi."}
{"id": "2491639", "revid": "125617619", "url": "https://it.wikipedia.org/wiki?curid=2491639", "title": "Stephen Root", "text": "Biografia.\nNato a Sarasota, in Florida, figlio di Leona Estelle e Rolland Clair Root, studia alla University of Florida. Dopo aver calcato i palcoscenici di Broadway, debutta sul grande schermo in \"Monkey Shines - Esperimento nel terrore\" di George Romero, a cui seguono \"Mr. Crocodile Dundee 2\" e \"Black Rain - Pioggia sporca\".\nNel corso degli anni si costruisce una solida carriera da caratterista, dividendosi tra televisione e cinema. \u00c8 apparso in film come \"Ghost - Fantasma\", \"Indiziato di reato - Guilty by Suspicion\", \"Buffy l'ammazzavampiri\" e \"RoboCop 3\", per la televisione ha lavorato dal 1995 al 1999 nella sit-com \"NewsRadio\", dove ha interpretato Jimmy James, capo della stazione radiofonica in cui \u00e8 ambientata la serie, inoltre \u00e8 apparso in telefilm come \"Blossom - Le avventure di una teenager\" ed \"L.A. Law - Avvocati a Los Angeles\", con l'aggiunta di numerose apparizioni come guest star in note serie televisive.\nHa avuto un ruolo ne \"L'uomo bicentenario\" di Chris Columbus e ha prestato la voce per i film d'animazione \"L'era glaciale\" e \"Alla ricerca di Nemo\". Nel 2000 recita in \"Fratello, dove sei?\" dei fratelli Coen, iniziando con loro una assidua collaborazione, che porta Root a recitare anche nei film \"Ladykillers\" e \"Non \u00e8 un paese per vecchi\". Attivo anche in film di genere commedia, Root ha recitato in \"Palle al balzo - Dodgeball\", \"La sposa fantasma\", \"Drillbit Taylor - Bodyguard in saldo\" e \"In amore niente regole\".\nRoot \u00e8 noto negli Stati Uniti per essere il doppiatore da oltre dieci anni di Bill Dauterive, personaggio della serie animata \"King of the Hill\". Nel 2005 \u00e8 apparso in alcuni episodi di \"West Wing - Tutti gli uomini del Presidente\", mentre nel 2008 in \"Pushing Daisies\" e \"True Blood\", in quest'ultima ha interpretato il vampiro omosessuale Eddie. Nel 2009 recita in tre film; \"Il solista\", \"Immagina che\" e \"L'uomo che fissa le capre\".\nVita privata.\nHa due figli, nati dal primo matrimonio con Laura Joan Hase con cui \u00e8 stato sposato dal 1984 al 1997; dal 2008 \u00e8 sposato con l'attrice e sceneggiatrice Romy Rosemont.\nDoppiatori italiani.\nNelle versioni in italiano dei suoi film, Stephen Root \u00e8 stato doppiato da:\nDa doppiatore \u00e8 sostituito da:"}
{"id": "2491641", "revid": "647919", "url": "https://it.wikipedia.org/wiki?curid=2491641", "title": "Scuola di Applicazione Aeronautica Militare", "text": ""}
{"id": "2491642", "revid": "486946", "url": "https://it.wikipedia.org/wiki?curid=2491642", "title": "Opt in", "text": ""}
{"id": "2491645", "revid": "599013", "url": "https://it.wikipedia.org/wiki?curid=2491645", "title": "Guy Feutchine", "text": ""}
{"id": "2491648", "revid": "339392", "url": "https://it.wikipedia.org/wiki?curid=2491648", "title": "L\u00e9rins", "text": ""}
{"id": "2491649", "revid": "287204", "url": "https://it.wikipedia.org/wiki?curid=2491649", "title": "Arborio (disambigua)", "text": ""}
{"id": "2491650", "revid": "322321", "url": "https://it.wikipedia.org/wiki?curid=2491650", "title": "San Giorgio Morgeto", "text": "San Giorgio Morgeto (semplicemente, \"San Giorgiu\" in calabrese) \u00e8 un comune italiano di abitanti della citt\u00e0 metropolitana di Reggio Calabria in Calabria. Fa parte del Parco nazionale dell'Aspromonte, decine sono le sorgenti che nascono nel suo territorio montano.\nStoria.\nSecondo Girolamo Marafioti, la fondazione delle fortificazioni di San Giorgio Morgeto potrebbero essere ricondotte al popolo dei Morgeti, di cui parlano Proclo, Plinio e Strabone. La popolazione del vicino albitato di Altanum avrebbe cercato riparo sul monte per maggior sicurezza. La citt\u00e0, dunque, avrebbe commerciato coi greci, per entrare poi nel dominio Romano.\nScavi del 1921 hanno ritrovato i resti di fortificazioni bizantine risalenti forse al VI secolo in corrispondenza dell'abitato di Altanum. Sempre di origine bizantina, ma del IX-X secolo, sarebbero alcuni ruderi del castello. Nell'abitato fu costruito inoltre un importante monastero, dedicato a San Giorgio, che il castello difese dagli attacchi degli arabi. La citt\u00e0 a quel tempo era chiamata Morgetia.\nLa posizione della citt\u00e0, a dominare la piana di Gioia Tauro, l'hanno resa militarmente rilevante. In epoca normanna, sotto Ruggero I d'Altavilla, il castello fu ampliato.\nNel 1324 San Giorgio fu costituito in baronia che comprendeva i feudi di Polistena, Anoia, Cinquefrondi, Prateria, Galatro. Nel 1343 la baronia fu assegnata ad Antonio Caracciolo. Nel XV secolo, il feudo fu assegnati alla famiglia Curreale da Sorrento e poi alla famiglia Milano (Baroni di San Giorgio nel 1501 e Marchesi nel 1593), che detenne il titolo fino al 1806, anno in cui Bonaparte decret\u00f2 la fine della feudalit\u00e0.\nNel 1583 Tommaso Campanella studi\u00f2 e prese i voti nel Convento di san Domenico, all'et\u00e0 di quindici anni.\nIl terremoto della Calabria meridionale del 1783 danneggi\u00f2 gravemente l'abitato, distruggendo anche il convento domenicano.\nNel 1864, il Re Vittorio Emanuele II ha modificato il nome di San Giorgio in San Giorgio Morgeto.\nSimboli.\nNello stemma del Comune \u00e8 raffigurato:\nMonumenti e luoghi d'interesse.\nArchitetture religiose.\nConvento di San Domenico.\nConvento di origine bizantina, concesso nel 1393 al barone Caracciolo da Papa Bonifacio IX, dove erige la chiesa dedicata all'Annunziata.\nNel 1818 il convento di San Giorgio, fu ripristinato insieme ad altri sette.\nChiesa Matrice dell'Assunta.\nFulcro della vita religiosa della comunit\u00e0 sangiorgese, custodisce le statue lignee, di scuola napoletana, dei compatroni San Giorgio e San Giacomo, un crocifisso ligneo e un altare maggiore in marmi policromi, entrambi del '700, e un organo ottocentesco di provenienza napoletana. \u00c8 ancora possibile osservare l'antica \"Pietra Santa\", sulla parete esterna della Chiesa; ritornata alla luce nel corso degli ultimi lavori di restauro della Chiesa Matrice, la pietra era probabilmente un elemento di culto per i fedeli, come \u00e8 possibile evincere dall'evidente stato di consumazione della stessa, probabilmente dovuta al bacio dei fedeli; su di essa \u00e8 ancora visibile l'incisione di una croce.\nArchitetture militari.\nIl Castello.\nIl Castello fu costruito nel IX-X secolo dai Bizantini su un'altura che domina la piana di Gioia Tauro. Nell'XI secolo, Durante il regno di Ruggero I d'Altavilla, in epoca normanna, il castello sub\u00ec un primo ampliamento. Altre modifiche furono apportate in seguito dai nobili che si succedettero nell'amministrazione della citt\u00e0. Il castello fu abbandonato nel XVI secolo.\nDel castello si conserva il maschio, una cisterna, alcuni tratti delle mura e i basamenti delle torri.\nIl castello \u00e8 stato oggetto di lavori di restauro e recupero.\nNell'opera gotica \"La notte Morgezia\" di Michele Amendolia (1842), il prete descrive l'incontro con il fantasma del re Morgete nei pressi del castello.\nAltanum.\nDurante scavi eseguiti nel 1921 da Vincenzo De Cristo su richiesta di Paolo Orsi \u00e8 stata individuata nel territorio comunale anche una seconda fortificazione bizantina, Altanum, risalente forse al VII secolo. La struttura ricade in prossimit\u00e0 dell'altura di \"S.Eusebio\" (700s.l.m.) che domina sulla piana rosarnese e sul tirreno. Il De Cristo ha ipotizzato, sulla scorta dello storico greco Tucidite,su quella altura la presenza di una stazione di guardia locrese (V-IV sec. a.C.) chiamata \u201c\"Itone\"\u201d, ipotesi non condivisa da Paolo Orsi. Il religioso polistenese Marafioti nel XVII sec. d.C. aveva ipotizzato sul medesimo posto la presenza di una stazione viaria romana, chiamata \"Altanum\", ipotesi smentita dal Lenormant. I resti rinvenuti a S.Eusebio non sono perci\u00f2 n\u00e9 con la locrese Itone n\u00e9 la statio ad Altanum, ma un kastron bizantino non meglio identificato.\nIn realt\u00e0, gli studi pi\u00f9 recenti sul sistema stradale tardo-antico e gli scavi archeologico identificano la statio di Altanum presso il comune di Casignana, in localit\u00e0 Contrada Palazzi, poco oltre il Km 82 della SS 106 Reggio Calabria-Taranto, in prossimit\u00e0 dei resti della nota Villa romana.\nMonumenti votivi.\nFaro ai caduti della Prima e della Seconda guerra mondiale.\nNegli 1923 il Comune di San Giorgio Morgeto commission\u00f2 al natio Fortunato Longo la realizzazione di un monumento votivo in onore dei caduti della Grande Guerra. Longo realizz\u00f2 un elemento colonnare con base ottagonale in bronzo. Sul fronte \u00e8 presente una vittoria alata circondata da tre soldati, uno alla sua destra e due alla sua sinistra. Il soldato sua destra \u00e8 rappresentato in piedi, nell'atto di lanciare una granata; alla sua sinistra c'\u00e8 invece un soldato ferito o morente, accasciato ai piedi di un commilitone che guarda in lontananza, monitorando la battaglia.\nIl monumento fu installato nel 1934 ai piedi del castello medievale del paese. Sul retro \u00e8 presente una lapide con i nomi dei caduti della prima e della seconda guerra mondiale.\nMonumento al Milite ignoto della Seconda guerra mondiale.\nNel settembre del 1943, nei cieli sopra San Giorgio Morgeto si combatt\u00e9 un duello aereo tra un velivolo tedesco ed uno angloamericano. Il primo fu abbattuto e cadde sul territorio comunale. La popolazione recuper\u00f2 il cadavere del pilota, che tuttavia non recava segni che ne permettessero il riconoscimento. Fu allora sepolto come milite ignoto nel cimitero comunale. Ad identificare la sua tomba fu eretto un monumento su una collina rialzata.\nSociet\u00e0.\nTradizioni e folclore.\nPresepi natalizi.\nSan Giorgio Morgeto \u00e8 da sempre noto per i propri presepi artigianali, artistici e animati. Una tradizione secolare che attrae ogni anno nel periodo natalizio migliaia di visitatori. La conformazione urbanistica ancora rispettosa dei parametri dei borghi italici antichi \u00e8 lo scenario ideale per le rappresentazioni natalizie. Per la propria spettacolarit\u00e0 lo stesso borgo \u00e8 anche chiamato \"Il presepe dei presepi\".\nCultura.\nBiblioteca Comunale \"Tommaso Campanella\".\nCentro della vita culturale della comunit\u00e0 sangiorgese, la biblioteca comunale \u00e8 ubicata nel centro del borgo storico all'interno di un locale su due piani anticamente ad uso ecclesiastico; a dimostrare anche l'importanza centrale della cultura nella vita sociale del piccolo borgo. \u00c8 sede di conferenze e convegni. La Biblioteca \u00e8 intitolata a \"Tommaso Campanella\" in onore al filosofo, teologo e padre domenicano che nel convento di San Giorgio Morgeto pronunci\u00f2 i voti.\nEventi.\nLa Festa Medievale.\nRappresentazione scenica diffusa per le vie del centro storico e del borgo, di usi e costumi di epoca medievale. La Festa Medievale si tiene tradizionalmente nel mese di agosto.\nLa festa patronale di San Giorgio. \"San Giorgio. Una rosa, un libro\", 23 aprile.\nEvento culturale ricadente nella data della festa patronale, strettamente connesso alla figura di San Giorgio Martire celebrata nella data del 23 di aprile, festa patronale di San Giorgio. Il Comune di San Giorgio Morgeto aderisce alla Giornata Mondiale del libro e del diritto d'autore, istituita e promossa dall'UNESCO e celebrata ogni anno in tutto il mondo in questa data. Eventi centrali: La grande fiera del libro e dell'editoria e gli incontri con gli autori, concorsi scolastici ed esibizioni artistiche ed artigianali. L'evento \u00e8 patrocinato dall'UNESCO.\nGeografia antropica.\nIl Passetto del Re - Vicolo pi\u00f9 stretto d'Italia.\nLa ristrettezza dei vicoli interni \u00e8 uno dei tratti distintivi dell'antico ed affascinante borgo di San Giorgio Morgeto. Ma il particolare vicoletto, con i suoi soli 40 centimetri di larghezza, batte ogni \"record\", conquistando il primato del vicolo pi\u00f9 stretto d'Italia. Attraversato da una caratteristica scaletta interna che ne rende pi\u00f9 agevole la percorrenza, la via \u00e8 situata a pochi metri dal piazzale antistante l'antico Castello Normanno-Svevo, per questo denominato localmente \u00ab\"il Passetto del Re\"\u00bb. \u00a0Secondo una leggenda popolare, infatti, lo stesso costituiva una via di fuga per il Re Morgete, nei casi di invasioni o durante i tentativi di espugnazione della fortezza reale: il sovrano aveva la possibilit\u00e0, nelle situazioni pi\u00f9 estreme ed ove inevitabile, di fuggire attraverso la stretta via secondaria,\u00a0per poi far disperdere le proprie tracce immergendosi tra le decine di piccoli vicoli che, come in un labirinto, si diramano e si incrociano all'interno del borgo. Ma non \u00e8 questa l'unica suggestione legata al vicolo: secondo la tradizione, percorrere il \u00abPassetto del Re\u00bb \u00e8 un atto di buon auspicio.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "2491651", "revid": "729019", "url": "https://it.wikipedia.org/wiki?curid=2491651", "title": "Melchor Portocarrero", "text": "Carriera militare.\nDa tenente generale della cavalleria, Portocarrero y Lasso de la Vega si distinse nella campagna con don Giovanni d'Austria in Sicilia, nelle Fiandre, in Catalogna ed in Portogallo. Partecip\u00f2 all'assedio di Arras, di Cond\u00e9 e di Saint Guillaume. Perse il braccio destro nella battaglia di Dunes presso Dunkerque nel giugno 1658. Si fece costruire una protesi in argento, e per questo i suoi uomini lo soprannominarono \"Brazo de Plata\" (braccio d'argento).\nFu ministro del Consiglio delle Indie e della Real Junta de Guerra de las Indias. Fu anche capitano generale della Nuova Spagna durante il mandato da vicer\u00e9.\nVicer\u00e9 della Nuova Spagna.\nFu nominato vicer\u00e9 della Nuova Spagna il 17 aprile 1686 da re Carlo II di Spagna. All'arrivo a Veracruz si ferm\u00f2 per pochi giorni, in modo da essere messo a conoscenza delle basi francesi nel Golfo del Messico. Francia e Spagna erano allora in guerra. Ordin\u00f2 a due brigantini ben armati di salpare per la costa statunitense ed osservare una colonia francese. La missione per\u00f2 non riusc\u00ec a spingersi cos\u00ec a settentrione.\nGiunse a Chapultepec il 5 novembre 1688 prestando giuramento il 16 dello stesso mese. L'entrata formale a Citt\u00e0 del Messico si ebbe il 30 novembre 1688, e da questo giorno viene fatto partire il suo mandato.\nIl mese successivo tre pirati inglesi giunsero in citt\u00e0 ben scortati. Avevano preso prigionieri nella Laguna de T\u00e9rminos, affermando che facevano parte di un gruppo di 100 inglesi arrivati sette mesi prima per tagliare legno pregiato in Giamaica. Il vicer\u00e9 li fece espellere.\nI due brigantini tornarono dicendo di aver trovato poche piccole navi e un fortino in costruzione nella baia di San Bernardo, in Texas, ma i cui costruttori erano stati tutti uccisi dagli indiani.\nOrdin\u00f2 la costruzione di un nuovo acquedotto a Citt\u00e0 del Messico. Questo acquedotto partiva da Alberca Chica di Chapultepec, ai piedi della collina, ed arrivava in un punto della citt\u00e0 chiamato \"El Salto del Agua\". Quest'opera, lunga 3,908 chilometri e composta da 904 archi in muratura, fu completato nel 1779, durante il governo di Antonio Mar\u00eda de Bucareli y Urs\u00faa. Portocarrero sostenne i costi attingendo alle proprie finanze personali.\nTemendo la presenza dei francesi a San Bernardo e ad Esp\u00edritu Santo, Portocarrero intensific\u00f2 gli sforzi per pacificare la provincia di Nueva Extremadura de Coahuila nominando il capitano Alonso de Le\u00f3n suo governatore. Il 12 agosto 1689 de Le\u00f3n fond\u00f2 la citt\u00e0 di Santiago de la Monclova, prendendo il nome dal vicer\u00e9. Vi si stabilirono 150 famiglie, compresi 270 uomini armati per respingere le eventuali incursioni dei francesi. Il vicer\u00e9 chiese anche di riparare gli altri forti settentrionali, mettendoli tutti in comunicazione tra loro.\nOrdin\u00f2 anche di incrementare la sorveglianza del Golfo nei pressi di Tampico, per controllare i movimenti di Ren\u00e9 Robert Cavelier de La Salle, predone di St. Louis in Matagorda (Texas). Espulse tutti i sacerdoti stranieri sprovvisti della licenza necessaria a pregare nella colonia.\nVicer\u00e9 del Per\u00f9.\nPortocarrero fu nominato vicer\u00e9 del Per\u00f9 il 3 maggio 1688, ultimo vicer\u00e9 della Nuova Spagna ad effettuare il trasferimento. Lasci\u00f2 il governo della Nuova Spagna in mano al successore, Gaspar de la Cerda Sandoval Silva y Mendoza, il 19 novembre 1688 senza per\u00f2 partire se non l'anno seguente, per mancanza di trasporti. L'11 maggio 1689 salp\u00f2 da Acapulco. Mor\u00ec a Lima nel 1705."}
{"id": "2491655", "revid": "1543377", "url": "https://it.wikipedia.org/wiki?curid=2491655", "title": "Hugo Junkers", "text": "Terzo dei sette figli dell'imprenditore Heinrich Junkers e di sua moglie Luise, fino al 1932 fu proprietario della Junkers Werke a Dessau da lui fondata e guidata fino a quell'anno.\nIn qualit\u00e0 di professore, ricercatore, ingegnere ed imprenditore, in possesso delle conoscenze di base in campo aeronautico, introdusse un'importante innovazione tecnologica nel campo della costruzione dei velivoli, la struttura interamente metallica e l'adozione, in luogo di pannelli di legno, compensato e tela usati fino ad allora, di un rivestimento lavorante in duralluminio ondulato.\nLe attivit\u00e0 aziendali intraprese da Junkers per\u00f2 non si limitavano all'aeronautica ma anche alla meccanica, con la produzione di motori aeronautici della Junkers Motorenbau und Junkers Flugzeugwerk, e nel campo termotecnico con la produzione di caldaie a gas della Junkers &amp; Co.. Inoltre, nel 1926, fond\u00f2 la compagnia aerea \"Junkers Luftverkehr\", che assieme alla \"Deutscher Aero Lloyd\" successivamente and\u00f2 a fondare la \"Deutsche Luft Hansa\", la compagnia di bandiera che sopravvive ancor oggi come \"Lufthansa\". In conseguenza alla crisi economica in cui versava la Repubblica di Weimar nel 1932 le attivit\u00e0 industriali di Junkers dovettero affrontare difficolt\u00e0 finanziarie. Le sue idee non furono favorevoli all'instaurarsi del nuovo regime nazionalsocialista e dopo alcuni scontri con suoi collaboratori favorevoli al nuovo corso politico della nazione fu espropriato delle proprie propriet\u00e0 e gli venne imposto l'allontanamento da Dessau, per cui si trasfer\u00ec a Bayrischzell, in Baviera. Junkers mor\u00ec due anni pi\u00f9 tardi, esattamente il giorno del suo 76\u00ba compleanno, e le sue spoglie vennero tumulate nel cimitero Waldfriedhof Solln, un distretto a sud di Monaco di Baviera.\nBiografia.\nHugo Junkers proveniva da una famiglia benestante che permise a lui e ai suoi fratelli un ottimo livello di istruzione e l'indipendenza economica. \nDopo aver frequentato la scuola a Rheydt consegue la maturit\u00e0 nel 1878 presso la scuola tecnica di Barmen, nello stesso anno inizia a frequentare l'Universit\u00e0 tecnica di Berlino che nel 1879 confluisce nella \"Technische Hochschule Charlottenburg\". Dal 1881 prosegue gli studi presso l'Universit\u00e0 tecnica ad Aquisgrana e nel 1883 sostiene l'esame finale in Costruzione di macchine.\nDopo le prime esperienze lavorative presso diverse aziende di Aquisgrana e presso l'azienda paterna a Rheydt trascorre un nuovo periodo presso la \"Technische Hochschule Charlottenburg\", per frequentare le lezioni di elettrodinamica e termodinamica del professor Slaby e per condurre esperimenti nel suo laboratorio elettrotecnico.\nCon l'aiuto di Slaby Junkers nel 1888 si reca a Dessau dove venne assunto dalla Deutschen Continental Gasgesellschaft, che due anni prima era entrata nella produzione di elettricit\u00e0 e realizzava anche i corrispondenti motori. Insieme al direttore tecnico, Wilhelm von Oechelh\u00e4user jun., Junkers realizz\u00f2 nuovi motori; nel 1892 tutti e due riuscirono a realizzare il primo motore bicilindrico a gas a pistoni opposti.\nPoich\u00e9 la conoscenza del potere calorifico del gas impiegato \u00e8 decisiva per il metodo di funzionamento del motore, Junkers realizza contemporaneamente un calorimetro, che viene brevettato il 29 giugno 1892. Nell'ottobre dello stesso anno Hugo Junkers fonda la sua prima impresa \"Hugo Junkers, Civil-Ingenieur\" e inizia l'attivit\u00e0 in una stalla per cavalli affittata dall'azienda del gas. Primo impiegato diventa l'idraulico specializzato Otto Knick (1865\u20131921), successivo dirigente d'azienda della Junkers &amp; Co.\nIl calorimetro, che misura la differenza di temperatura dell'acqua riscaldata, \u00e8 presentato all'Esposizione universale del 1893 a Chicago ad un pubblico pi\u00f9 ampio e l\u00e0 \u00e8 premiato con una medaglia d'oro. Junkers stesso si trattiene negli USA e presenta l'apparecchio insieme a Paul Sachsenberg della \"Sachsenberg-Werken\" a Rosslau.\nCon lo stesso principio tecnico Junkers annuncia nel 1894 di aver brevettato il suo primo scaldabagno a gas e lo trasforma ulteriormente in scaldaacqua istantaneo. Per lo sfruttamento economico del suo brevetto Junkers fonda il 2 luglio 1895, insieme a Paul Ludwig come finanziatore, la ditta Junkers &amp; Co. e acquista un anno pi\u00f9 tardi uno stabilimento appena costruito nell'Albrechtstra\u00dfe di Dessau. Vengono fabbricati calorimetri, apparecchi domestici (\"\u201eJunkers-Thermen\u201d\") e regolatori della pressione del gas.\nGi\u00e0 nel 1897 Junkers inoltre accett\u00f2 una nomina come professore di termodinamica presso l'Universit\u00e0 Tecnica di Aachen, dopo aver liquidato il suo socio Ludwig. Affid\u00f2 la direzione aziendale a Hermann Schleissing e fond\u00f2 la \"Versuchsanstalt Professor Junkers\" (Istituto di ricerca Professor Junkers) ad Aachen, per promuovere accanto alla sua attivit\u00e0 di insegnamento anche la ricerca. Lo finanzi\u00f2 con i profitti della Junkers &amp; Co. All'inizio Junkers si dedic\u00f2 di nuovo alla costruzione di motori e annunci\u00f2 alcuni brevetti sui motori ad olio pesante.\nIl 31 marzo 1898 Junkers sposa la figlia del sindaco di Dessau Therese Bennhold (1876\u20131950). Dal matrimonio nasceranno 12 figli.\nUlteriore ricerca sulla conduzione del calore port\u00f2 all'ottenimento di brevetti nel 1901, che Junkers &amp; Co sfrutt\u00f2 economicamente nel \"Dipartimento Caloriferi\" nel 1904.\nNel 1908 Junkers collabor\u00f2 col Prof. Hans Reissner di Aquisgrana, ottenendo competenze nel campo dell'aerodinamica e dirigendo cos\u00ec l'azienda verso la costruzione di aeroplani. \nUn anno pi\u00f9 tardi fu testato il primo prototipo di Reissner, il cui profilo fu rifinito dalla Junkers &amp; Co. a Dessau. Si trattava di un prototipo di metallo.\nNel 1910 il prototipo fu brevettato, diventando il primo prototipo dell'azienda nel campo dell'aviazione. Nello stesso anno, su iniziativa dell'azienda, viene costruita una galleria del vento ad Aquisgrana.\nLa ditta brevetter\u00e0 di l\u00ec a poco anche il primo freno idraulico.\nNel 1912 Junkers torn\u00f2 a Dessau, aprendo una fabbrica di motori, l'anno seguente, a Magdeburgo, che venne per\u00f2 chisua gi\u00e0 nel 1915.\nIl 1915 vede l'ulteriore sviluppo del prototipo interamente costruito in metallo nel modello J 1. Nel triennio 1917-1919 la ditta si fuse con la Fokker in Junkers-Fokkerwerke AG. Durante la prima guerra mondiale l'impresa divenne prevalentemente una costruttrice d'armamenti, e solo pochi modelli furono sviluppati dalla Junkers/Fokker.\nNel 1926, Junkers port\u00f2 a termine la fusione della sua compagnia aerea, la Junkers Luftverkehr AG, con la Deutsche Aero Lloyd per formare la Deutschen Luft Hansa. La fusione fu fatta su pressione dello Stato, perch\u00e9 due societ\u00e0 di trasporto aereo non sarebbero sopravvissute senza sovvenzioni.\nDopo aver fondato la \"Junkers Motorenbau GmbH\" nel 1923 a Dessau, Junkers si trov\u00f2 in difficolt\u00e0 finanziarie all'inizio degli anni trenta, a causa della Crisi economica del 1929. Il 22 marzo del 1932 il suo gruppo di imprese dovette dichiararsi insolvente. Il 4 novembre dello stesso anno, la Bosch acquist\u00f2 la \"Junkers &amp; Co. GmbH\" per 2,6 milioni di marchi, chiudendo l'accordo con Junkers l'8 novembre. \nGrazie alla vendita della sua fabbrica di impianti a gas, Hugo Junkers pot\u00e9 mantenere il controllo delle sue fabbriche di aerei e motori.\nPoco tempo dopo, l'ascesa al potere del Nazionalsocialismo, il 30 gennaio del 1933, permise al maresciallo dell'aria Hermann G\u00f6ring di interessarsi ai comparti motori e costruzione aerei della Junkers, a seguito della politica di riarmo della Germania. Sottoposto a notevoli pressioni, Hugo Junkers dovette cedere allo Stato, nel 1933, la maggioranza delle sue aziende aventi valore militare.\nJunkers fu poi allontanato da Dessau.\nLo sforzo di Junkers, dalla Prima Guerra mondiale al 1933, si rivolse principalmente verso il comparto civile, dove i suoi aerei ed i suoi motori contribuirono al progresso del settore.\nParticolarmente noti furono modelli come lo Junkers F 13, lo G 38 e lo Ju 52/3m\nJunkers si trov\u00f2 a competere per lungo tempo con Dornier per il miglior progetto di aereo capace di attraversare l'Atlantico. Junkers si concentr\u00f2 sugli aerei convenzionali, mentre Dornier sugli idrovolanti.\nDornier, considerabilmente pi\u00f9 giovane di Junkers, gli aveva offerto la sua collaborazione, ma la proposta fu rifiutata. In seguito per\u00f2, i modelli introdotti dalla Junkers nel 1939, come lo Ju 87 \"Stuka\" o lo Ju 88, montavano una fusoliera liscia, e non pi\u00f9 la fusoliera stampata precedentemente utilizzata da Junkers. Nonostante ci\u00f2 la considerazione di Junkers per Dornier non crebbe. \nUn altro interesse di Junkers durante la sua permanenza a Dessau fu l'architettura. Stuzzicato dalla collaborazione con il Bauhaus, Junkers concep\u00ec nuove soluzioni per l'architettura in metallo. Sua l'idea della costruzione a lamelle, utilizzata per gli hangar. Il concetto fu poi esportato da Friedrich Zollinger in 27 paesi. Dall'esproprio alla morte Junkers si interess\u00f2 unicamente di costruzioni in metallo. Un campione di casa interamente metallica si pu\u00f2 ammirare nel Museo della Tecnica Hugo Junkers a Dessau-Ro\u00dflau.\nAttivit\u00e0 professionali.\nIl partito nazionalsocialista non riteneva Junkers fedele al partito. Altre fonti riportano di uno screzio tra lui e Hermann G\u00f6ring che, qualche anno prima, aveva tentato di farsi assumere come collaudatore presso l'azienda, senza per\u00f2 alcun successo.\nFonda pertanto a Monaco di Baviera la societ\u00e0 di ricerca \"Professor Hugo Junkers GmbH\" dove si cura dell'arredamento razionale e funzionale di abitazioni in metallo, in particolare di ammobiliamento, sistemazione climatica ed illuminazione degli ambienti. Trovandosi a lavorare con una scarsa scelta di materiali, Junkers cercava di curare l'estetica delle sue opere. Le sue case di metallo, in particolare i tetti, sono rifiniti in maniera tale che \"la tecnica sia la pi\u00f9 bella che si possa provare\".\nGi\u00e0 ai tempi di Dessau Junkers cercava il contatto con artisti della locale Bauhaus, dai quali trasse stimolo e che influenz\u00f2 a sua volta. Le abitazioni sviluppate da Junkers si trovano sparse in pi\u00f9 di venti regioni e svolgono ancor oggi, dopo pi\u00f9 di 70 anni, il loro compito.\nMusei.\nIl maggior riconoscimento ad Hugo Junkers \u00e8 costituito dal Technikmuseum Hugo Junkers (\"Museo della Tecnica Hugo Junkers\") situato a Dessau, la citt\u00e0 in cui svolse prevalentemente la sua attivit\u00e0 imprenditoriale. Tra i reperti in esposizione nel museo sono presenti, tra gli altri, un trimotore da trasporto multiruolo Junkers Ju 52/3, noto anche con l'affettuoso soprannome \"Tante Ju\" (\"Zia Ju\"), una Junkers-Stahlhaus, un particolare tipo di casa prefabbricata realizzata con i principi dei pannelli in metallo corrugato, nonch\u00e9 numerosi altri cimeli del vasto campo di produzione della Junkers."}
{"id": "2491660", "revid": "599013", "url": "https://it.wikipedia.org/wiki?curid=2491660", "title": "Jean-Hugues Ateba", "text": ""}
{"id": "2491663", "revid": "267975", "url": "https://it.wikipedia.org/wiki?curid=2491663", "title": "Volframo", "text": "Origine e diffusione.\nContinua il nome germanico \"Vulferam\", formato dalle radici \"wulf\" (o \"wulfa\"), \"lupo\", da cui anche Adolfo e Rodolfo e \"hramn\" (o \"hraban\"), \"corvo\", da cui anche Rabano, Enguerrand, Beltramo e Gontrano, entrambi animali ricorrenti nella mitologia nordica.\nDocumentato nelle forme latine medioevali Wolframmus, Wolfrannus e Gulferamus, alla sua diffusione ha contribuito l'opera di Richard Wagner \"Tannh\u00e4user\", che ha tra i suoi personaggi il duecentesco poeta epico tedesco Wolfram di Eschenbach. La forma tedesca \"Wolfram\" \u00e8 diffusa anche in Italia nella provincia autonoma di Bolzano. Nonostante la somiglianza fonetica con \"wolframio\", altro nome con cui \u00e8 conosciuto il tungsteno, la loro origine etimologica \u00e8 probabilmente differente.\nOnomastico.\nL'onomastico si pu\u00f2 festeggiare il 20 marzo in memoria di san Volfranno, arcivescovo di Sens."}
{"id": "2491664", "revid": "1442080", "url": "https://it.wikipedia.org/wiki?curid=2491664", "title": "Chennai Open 2005 - Singolare", "text": "Il singolare del Chennai Open 2005 \u00e8 stato un torneo di tennis facente parte dell'ATP Tour.\nCarlos Moy\u00e1 era il detentore del titolo e ha vinto in finale 3\u20136, 6\u20134, 7\u20136 (7\u20135) contro Paradorn Srichaphan."}
{"id": "2491666", "revid": "122709336", "url": "https://it.wikipedia.org/wiki?curid=2491666", "title": "Storia dell'Unione Sportiva Salernitana 1919", "text": "Questa pagina tratta la storia dell'Unione Sportiva Salernitana 1919 dalle origini e fino agli anni pi\u00f9 recenti.\nAnni dieci: gli albori del calcio salernitano e le origini della Salernitana.\nNel 1911 con la fondazione di una polisportiva, ha origine la prima Unione Sportiva Salernitana, la quale non va confusa con quella odierna. La societ\u00e0 aveva sede a Baronissi, e sorse dalla fusione di varie compagini sportive di Salerno e provincia: Pro Calcio Salerno, Ciclistica Salernitana, Societ\u00e0 Sportiva Baronissi, Unione Sportiva Sanverinese.\nDopo due anni di attivit\u00e0 la societ\u00e0 si sciolse, ed a partire dal 1913 nacquero diverse squadre nella citt\u00e0 di Salerno: Foot-Ball Club Salerno (in maglia bianca), Settembrini (Foot-Ball Club Settembrini oppure, a seconda delle fonti Societ\u00e0 Sportiva Luigi Settembrini), Vigor Salerno, Juniores Giovine Italia, Foot-Ball Club Campania, Societ\u00e0 Ginnastica Pro Salerno, nonch\u00e9 lo Sport Club Audax Salerno.\nLe compagini menzionate si affrontarono in partite a carattere non ufficiale, e tra le primissime partite, sul campo di Piazza d'Armi si disput\u00f2 l'amichevole Salerno-Settembrini, che fin\u00ec 2-0. Le squadre pionieristiche di Salerno gareggiavano in ambito regionale tramite amichevoli e tornei. Tra le pi\u00f9 note di queste compagini vi fu il gi\u00e0 citato Foot-Ball Club Salerno del presidente e fondatore Donato Vestuti, che di professione era giornalista e direttore della testata \"Il Giornale della Provincia\".\nProprio il quotidiano di Vestuti organizz\u00f2 dei tornei a cui parteciparono quasi tutte le societ\u00e0 sopra elencate, alcune delle quali gareggiavano con pi\u00f9 di una squadra (ad esempio nella seconda edizione il Salerno fu rappresentato da prima, seconda e terza squadra, e la Juniores Giovine Italia da prima e seconda squadra) ossia il primo e -l'anno dopo- secondo campionato calcistico provinciale. Se la prima edizione la vinse una delle formazioni del club di Vestuti, della seconda edizione non si conosce la formazione vincitrice.\nCon lo scoppio della Grande Guerra tuttavia le attivit\u00e0 calcistiche cittadine vennero interrotte, inoltre Vestuti venne chiamato alle armi, e mor\u00ec nel corso della guerra. Con la fine delle ostilit\u00e0, nel 1919 alcuni giocatori e dirigenti precedentemente attivi nelle squadre prima enunciate, rimaste tutte attive in ambito regionale sino al 1915, fatta eccezione per l'Audax che prosegu\u00ec ulteriormente le attivit\u00e0, unirono le forze capeggiate dal noto rag. Matteo Schiavone (ex giocatore, di ruolo portiere, e dirigente del FBC Campania) per costituire un nuovo sodalizio a carattere polisportivo in grado di riservare al calcio un ruolo di primissimo piano, assorbendo anche l'esperienza della Societ\u00e0 Sportiva Giovani Esploratori.\nA Salerno, il 19 giugno 1919 in Corso Umberto I n. 67, sede dei Giovani Esploratori, un gruppo di soci capeggiati da Matteo Schiavone (in precedenza calciatore e dirigente del Foot-Ball Club Campania) diede forma all'Unione Sportiva Salernitana, societ\u00e0 polisportiva con Adalgiso Onesti primo presidente. La Salernitana si dot\u00f2 di una maglia a strisce verticali bianche e celesti alternate, mentre il primo logo della societ\u00e0 fu una corona accompagnata dall'acronimo societario \"U.S.S.\". La scelta del bianco-celeste si deve ad Adalgiso Onesti, che fu colpito dalla bellezza della maglia della nazionale argentina donatagli da un suo amico emigrante, Giuseppe Cuomo.\nTra le attivit\u00e0 del club, oltre al calcio, che veniva praticato inizialmente in campi non regolamentari come quello in Piazza dei Martiri e quello di Piazza del Vecchio Mercato (nell'attesa che venissero effettuate le dovute migliorie al campo di Piazza d'Armi), sono menzionabili la corsa, il nuoto, il ciclismo, l'atletica, il canottaggio, il pugilato, la lotta. La prima attivit\u00e0 sportiva organizzata dalla Salernitana fu la corsa, in un evento detto \"Popolarissima\" (doppio giro podistico) in cui gareggiarono non soltanto corridori di Salerno, ma provenienti anche da altre parti della Campania. La Salernitana disput\u00f2 la sua prima partita in assoluto il 13 luglio, perdendo 2-1 in casa della Nocerina: la gara, caratterizzata da tumulti in campo e tra i tifosi, si interruppe a 20 minuti dal 90' per le proteste dei bianco-celesti verso una decisione arbitrale. Tra le prime partite di calcio della Salernitana vi furono anche i derby con la Cavese, che inizialmente videro in prevalenza vincere la Salernitana: se la prima sfida, per la Coppa della Marchese Imperiali, si concluse con un 3-1 metelliano, in seguito nelle amichevoli che si susseguirono si assist\u00ec ai 6-0, 4-1 (poi sospesa in fase di svolgimento per oscurit\u00e0) e 3-1 per la Salernitana. La prima partita ufficiale venne disputata in casa dello Stabia il 15 febbraio 1920. La Salernitana, che raggiunse Castellammare di Stabia con treni e carrozze con una decina di tifosi al seguito, espugn\u00f2 il Campo di Via Gragnano per 1-0 grazie a una rete dell'ala sinistra Aliberti. La prima partita ufficiale in casa si disput\u00f2 un mese pi\u00f9 tardi, il 14 marzo al Piazza d'Armi, ma venne interrotta al termine del primo tempo per la forte pioggia.\nAnni venti e trenta: la Salernitanaudax e la Salernitana Fascista.\nLa Salernitana, che in seguito adott\u00f2 come proprio terreno di gioco il campo di Piazza D'Armi, partecip\u00f2 al suo primo campionato nel 1920, in Promozione, seconda serie dell'epoca. Il torneo fu a carattere regionale, ed una volta vinte 6 gare su 6 nel proprio sottogirone, al fine di ottenere la promozione in massima serie sfid\u00f2 il club partenopeo del Brasiliano (nome del Bar in cui la squadra aveva sede): dopo due 5-0 per entrambe le squadre di casa, in un meccanismo di andata e ritorno, serv\u00ec una terza partita finale da disputarsi in campo neutro. Venne scelto il campo di Nocera Inferiore, citt\u00e0 dell'alto salernitano, sul quale i napoletani non si presentarono consegnando cos\u00ec la promozione in Prima Divisione ai biancocelesti della Salernitana.\nL'approdo al massimo torneo non fu tuttavia semplice: la Salernitana present\u00f2 inizialmente sia problemi di natura tecnica che di tipo economico, non riuscendo ad andare oltre la fase a gironi regionale. Nel 1921-22 venne addirittura retrocessa in Seconda Divisione, diventata la nuova seconda serie del tempo.\nNel frattempo lo Sporting Club Audax -societ\u00e0 gi\u00e0 menzionata in precedenza- raggiunse il massimo campionato. Nel corso del 1922 si trov\u00f2 un accordo per unire le forze, attraverso una fusione tra i due sodalizi salernitani. L'operazione che port\u00f2 alla nascita della Societ\u00e0 Sportiva Salernitanaudax, societ\u00e0 che conserv\u00f2 il carattere di polisportiva, avvenne non senza polemiche, specie da parte dell'Audax e del suo presidente Guasco. Sicch\u00e9 dopo la fusione, il club dell'Audax si ricostitu\u00ec ripartendo dalle serie inferiori, mentre la Salernitanaudax, che scelse come colori sociali il celeste-nero, derivante dal bianco-celeste della Salernitana ed il bianco-nero dell'Audax (escludendo quindi il bianco), inizi\u00f2 l'attivit\u00e0 calcistica attraverso incontri non ufficiali, rinunciando per una stagione a partecipare al campionato, per motivi organizzativi.\nUno dei protagonisti della nuova squadra fu la punta di diamante Willy Kargus (gi\u00e0 della Salernitana), che divenne capitano e svolse in contemporanea anche il ruolo di allenatore per un certo periodo della stagione 1924-25.\nLa Salernitanaudax partecip\u00f2 al campionato di Prima Divisione 1923-24 e 1924-25 ottenendo principalmente sconfitte: in questi due anni la squadra conquist\u00f2 la Coppa A.G. Nocerina e disput\u00f2 alcune amichevoli, mentre in campionato ottenne due retrocessioni sul campo: per la prima venne ripescata, mentre a seguito del secondo ultimo posto consecutivo l'attivit\u00e0 del sodalizio venne definitivamente sospesa a partire dal 1925.\nTuttavia Salerno non rimase senza calcio, poich\u00e9 nel frattempo erano gi\u00e0 sorte diverse squadre locali, fra cui la Libertas, che si fronteggiavano nei campionati liberi ULIC tra di loro e con altre della provincia.\nNel 1927 il regime fascista impose l'affasciamento, ovvero l'unione, di tutte le forze sportive cittadine di Salerno, facendo cos\u00ec sorgere una nuova polisportiva: venne in questo modo rifondata la Salernitana, con la nuova denominazione di Unione Sportiva Fascista Salernitana frutto della fusione tra Campania, altro club cittadino, e Libertas. Al giallo di quest'ultima venne preferito il granata quale colore delle magliette, ossia lo stesso del Campania. Tale decisione fu presa dall'allora segretario Maurizio De Masi.\nNel campionato di Seconda Divisione 1927-1928 i granata vinsero il proprio girone eliminatorio conquistando l'accesso al girone finale utile alla promozione in Prima Divisione. I campani conclusero il girone finale al terzo posto, dietro Goliarda Roma e Rosetana, tuttavia vennero in seguito ammessi \"per titoli\", ossia ripescati in Prima Divisione 1928-1929, seconda serie dell'epoca per colmare l'insufficiente numero di squadre meridionali.\nIl secondo livello calcistico a cui partecip\u00f2 la Salernitana fu quello riservato alle sole societ\u00e0 del Sud, e per tale motivo ad esso ci si pu\u00f2 riferire anche con l'appellativo di campionato meridionale per distinguerlo dal torneo del nord. Classificatasi terza nel proprio girone iniziale, in quello D finale la Salernitana concluse sesta (ultima). Per la stagione successiva la Prima Divisione, vale a dire il campionato disputato dalla Salernitana, venne declassata al terzo livello per via dell'istituzione della nuova Serie B. A partire da questa stagione, la Salernitana assunse nuovamente la divisa bianco-celeste, anche se in molte sfide si present\u00f2 con una maglia interamente celeste.\nSeguirono poi numerosi campionati in terza serie, ed in questi anni nel frattempo a Salerno venne inaugurato quello che diventer\u00e0 il nuovo impianto casalingo delle partite della Salernitana: lo Stadio Littorio (attuale Stadio Vestuti), il giorno 2 gennaio 1931.\nI campani ottennero la promozione nella seconda serie nazionale nel 1937-38, quando cio\u00e8 vinsero il girone E della Serie C, categoria che sostitu\u00ec la Prima Divisione come terza serie a partire dal 1935.\nIl primo posto nel proprio girone di Serie C venne raggiunto sotto la guida di mister Ferenc Hirzer e del nuovo presidente Giuseppe Carpinelli. Per tutta la stagione la Salernitana contese il primato del primo posto a L'Aquila e Civitavecchia, e la promozione matematica giunse solo all'ultima giornata battendo il per 2-0 fuori casa grazie alle reti di Valese e Corsanini. Al termine della gara i calciatori della Salernitana partirono per tornare a Salerno, e quando arrivarono ad accoglierli vi furono i tifosi che festeggiarono l'evento con una fiaccolata in onore della squadra.\nGiunti nella Serie B 1938-1939, i calciatori della squadra campana non ebbero vita facile, ed a complicare ulteriormente le cose vi fu un episodio accaduto a cinque minuti dal termine della gara contro l'Anconitana dell'ex tecnico Ferenc Hirzer (ad allenare a Salerno giunse nel frattempo Franz H\u00e4nsel). L'arbitro infatti assegn\u00f2 un gol viziato da un fallo di mano di un calciatore avversario, i salernitani quindi persero la sfida per via di una svista e ci\u00f2 scatur\u00ec le proteste dei calciatori, che non furono affatto contenute: nel referto di fine gara l'arbitro scrisse di aver ricevuto un calcio e pun\u00ec pesantemente alcuni calciatori della Salernitana: il difensore Zaramela, per esempio venne squalificato per tutto il resto del campionato.\nIl campionato di Serie B venne concluso al penultimo posto, e poche furono le soddisfazioni della squadra, la quale seppe comunque tenere testa in casa propria alla capolista ottenendo un pareggio di 1-1, e vinse con delle goleade le sfide casalinghe contro (5-0) e Sanremese (7-1).\nAnni quaranta: tra terza serie, competizioni post-belliche, Serie B, Serie A e l'ippocampo di D'Alma.\nGli anni quaranta furono un decennio particolarmente significativo dal punto di vista storico per la Salernitana, sia in positivo, dal momento che la squadra ottenne diversi successi di rilevanza anche nazionale che in negativo, considerati alcuni episodi di differente natura.\nNel 1940 il club fu sotto la presidenza di varie personalit\u00e0 che si alternarono nel corso dei mesi, e l'ultima fu di Matteo Scaramella, che rimase infine in carica sino al 1943.\nIl presidente prov\u00f2, grazie ad una squadra di vertice orchestrata dall'allenatore Gipo Viani a far ottenere alla squadra una promozione in Serie B. I salernitani vinsero agilmente il proprio girone del campionato di Serie C 1941-1942, ma un ricorso della Cavese imped\u00ec la promozione alla Salernitana, societ\u00e0 che venne penalizzata da un fatto che come protagonisti ebbe due cittadini, accusati di aver convinto il portiere Cozzi a subire quante pi\u00f9 reti possibili in occasione del derby contro la stessa Cavese vinto per 8 a 0. Il particolare episodio tuttavia poco si addisse ad una squadra, quella della Salernitana che da un lato avrebbe comunque vinto il campionato indipendentemente dall'esito di quel derby, dall'altro la squadra di Salerno ebbe modo di mostrarsi anche sul campo superiore alle altre compagini del proprio girone, Cavese inclusa. Non a caso la promozione arriv\u00f2 comunque, nell'anno immediatamente successivo.\nFu infatti il 1943 l'anno in cui sotto la guida tecnica dell'allenatore Gipo Viani la squadra ritorn\u00f2 in Serie B, a cui per\u00f2 prese parte soltanto qualche anno pi\u00f9 tardi vista la sospensione delle attivit\u00e0 sportive nazionali causata dalla nota guerra in atto in Italia e altrove.\nNel 1944 la squadra prese pertanto parte ad una competizione di carattere regionale, la Coppa della Liberazione, manifestazione che sotto la guida dell'allenatore Carmine Milite e la presidenza di Felice Del Galdo (in carica fino al 1945) vinse. Nell'anno seguente la squadra concluse invece al secondo posto il Campionato campano 1945. Quest'ultima manifestazione \u00e8 da segnalare anche per un episodio infelice accaduto nel corso di un derby tra Salernitana e Napoli. Al 35\u00b0, sul punteggio di 1-1 l'arbitro Demetrio Stampacchia assegn\u00f2 un calcio di rigore in favore del Napoli, ma i tifosi salernitani si inferocirono per una decisione giudicata controversa. Per tale motivo invasero il terreno di gioco, ed anche fra i calciatori si ebbe una rissa, in una situazione oggettivamente caotica e pericolosa, tanto che allo scopo di placare atleti e tifosi l'arbitro si butt\u00f2 a terra e si finse morto, aiutato dal suono di un colpo di arma da fuoco sparato dagli spalti.\nIn seguito all'episodio appena descritto, i granata disputarono le successive partite in campo neutro giacch\u00e9 il campo di gioco della squadra venne sospeso per un mese, ed inoltre la societ\u00e0 della Salernitana fu costretta a pagare 25.000 lire di multa. \nA guerra conclusa, la Salernitana che gi\u00e0 dal 1943 mut\u00f2 ragione sociale rimuovendo l'aggettivo \"fascista\" dalla propria denominazione, si present\u00f2 in tal modo, con anche una nuova casacca di colore granata, adottata a partire dal 1943, iscritta al campionato di Divisione Nazionale 1945-1946, torneo ufficiale misto tra squadre di Serie A e Serie B. L'adozione del granata fu casuale. La Salernitana, in procinto di disputare la Coppa della Liberazione, non disponeva di maglie da gioco, cosicch\u00e9 i dirigenti acquistarono delle maglie di lana di colore beige al mercato di Resina (l'attuale Ercolano) che, opportunamente ritinteggiate, donarono alla formazione salernitana il colore granata che aveva gi\u00e0 adottato, sporadicamente, anni addietro.\nLa partecipazione e la posizione finale ottenuta in classifica non le permise di partecipare alla successiva Serie A, competizione che tuttavia conquist\u00f2 sul campo nella successiva stagione trascorsa nella Serie B 1946-1947.\nLa Salernitana vinse il campionato del proprio girone, quello \"C\" dedicato alle squadre pi\u00f9 a sud tra quelle partecipanti. Sotto la presidenza di Domenico Mattioli ed il ritorno di Gipo Viani in qualit\u00e0 di allenatore, i granata disputarono un campionato che li vide protagonisti sino alla fine. La classifica finale li pose al primo posto davanti a , , e Scafatese. La competizione fece registrare alla squadra diverse goleade, come il 5-0 sull'Alba Roma, il 5-0 al Pescara, il 6-1 alla Ternana, ed il 5-0 rifilato al Taranto. I campioni del girone C furono in grado di compiere l'impresa della prima promozione in Serie A grazie ad una squadra composta da figure come Carmine Iacovazzo, Vincenzo Margiotta, Antonio Valese, Elio Onorato, Sebastiano Vaschetto, Ivo Buzzegoli. La squadra ottenne diversi record stagionali, come il minor numero di sconfitte (4), il maggior numero di punti ottenuti fuori casa (15), il miglior quoziente reti (2,56) ed il minor passivo di reti (23).\nIn estate venne organizzato un torneo di calcio a Salerno. Ebbene, fu in una delle partite di quel torneo che il capitano Antonio Valese speriment\u00f2 e sugger\u00ec in seguito all'allenatore Gipo Viani il \"Vianema\". Si tratt\u00f2 di un'invenzione mediante la quale la Salernitana ottenne rilevanti risultati in massima serie, riuscendo a tenere testa a molte grandi squadre. In pratica fu una vera e propria rivoluzione, che contribu\u00ec a modificare le future regole tattiche anche di altre squadre, infatti anche grazie alle idee del Vianema nacque ci\u00f2 che in seguito divenne il catenaccio (modulo 1-3-3-3): si tratt\u00f2 di un sistema che da un lato consent\u00ec la possibilit\u00e0 per la squadra di difendersi e dall'altro di avere anche buone possibilit\u00e0 di attaccare, attraverso un gioco che si sviluppava sulle fasce, l'invenzione del finto centravanti e della figura del libero. Alberto Piccinini veniva schierato in campo con il numero 9, dunque quale finto attaccante giacch\u00e9 a gioco in corso andava a fare da tramite fra centrocampo e difesa, conferendo importanza al ruolo del mediano, che marcava gli attaccanti avversari. Il fatto che il mediano andasse a marcare gli avversari permetteva al difensore centrale Ivo Buzzegoli, che si posizionava davanti al portiere e dietro gli altri tre difensori, maggiore libert\u00e0 di movimento, e pertanto poteva proteggere il pallone ogni qualvolta lo si riteneva necessario.\nAttraverso il Vianema la Salernitana si fece conoscere in tutta Italia, ma la diatriba circa la paternit\u00e0 del metodo fece s\u00ec che Valese abbandonasse la squadra, in polemica con l'allenatore che la utilizz\u00f2. Pertanto il capitano che fu tra i protagonisti della prima promozione in Serie A per la Salernitana non gioc\u00f2 mai in massima serie nell'arco della sua carriera.\nI campani ottennero in Serie A 1947-1948 diversi buoni risultati, non centrando la salvezza per un solo punto, ma circa questo aspetto sorsero non poche polemiche, giacch\u00e9 alla venne contestato un favoritismo nella gara valida per lo scontro salvezza con la Salernitana. Lo scrittore Antonio Ghirelli nella sua \"Storia del calcio\" descrive il favoritismo arbitrale ottenuto dai giallorossi con le seguenti parole: \"...la Salernitana si vide sacrificata all'ultimo ad un club pi\u00f9 potente e pi\u00f9 ricco, la Roma, che pot\u00e9 salvarsi grazie ad un arbitraggio molto discutibile in occasione del confronto diretto, a due giornate dalla fine\". L'arbitro della partita, Vittorio Pera di Firenze, in quella gara assegn\u00f2 alla Roma un gol viziato da un fallo sul portiere, e la rete consent\u00ec alla squadra giallorossa di vincere per 1-0. La Salernitana present\u00f2 per tale motivo un ricorso avverso alla retrocessione, ma nulla si smosse ed alla fine i campani tornarono in seconda serie.\nDopo la retrocessione, il presidente Mattioli abbandon\u00f2 il timone della societ\u00e0 proprio nel 1948, in favore di Marcantonio Ferro che rimase in carica fino al 1954.\nDi ritorno in B, la Salernitana 1948-49 ritent\u00f2 la scalata alla massima serie, attraverso il nuovo allenatore Pietro Piselli. Malgrado i buoni risultati ottenuti in casa, la squadra granata sub\u00ec troppe sconfitte in trasferta, sicch\u00e9 concluse la stagione al quarto posto, posizione non utile alla promozione.\nNel 1949 inoltre, grazie al pittore Gabriele D'Alma la Salernitana cambi\u00f2 il proprio logo, adottando come simbolo un ippocampo (gi\u00e0 emblema della Scuola Medica Salernitana), che per qualche stagione comparve anche sulle casacche di gioco.\nAnni cinquanta, sessanta e settanta: tra Serie B e C, il caso Plaitano, le crisi finanziarie.\nNel 1950 durante una partita col , si verific\u00f2 a Salerno la prima invasione di campo in Italia dopo l'avvenuta Liberazione nazionale. Sullo 0-0 a dodici minuti dal termine, per un fallo in area del granata Fragni ai danni del rossobl\u00f9 Frizzi l'arbitro assegn\u00f2 un calcio di rigore al Genoa. Segn\u00f2 Pravisano, portando i liguri alla vittoria, una vittoria contestata dai tifosi salernitani. In precedenza l'arbitro aveva sorvolato su di un fallo in area di Beccatini, giocatore rossobl\u00f9. In seguito al gol, uno spettatore salernitano scavalc\u00f2 la rete dei Distinti, entr\u00f2 in campo e tent\u00f2 di aggredire l'arbitro. Infine, la terna arbitrale fu costretta a scappare, giacch\u00e9 dallo stesso settore giunsero poi altri spettatori. La Salernitana fu per tale episodio multata di mezzo milione di lire, la partita venne considerata vinta a tavolino per 2-0 dal Genoa, ed il campo venne squalificato per 2 turni.\nLo stadio della Salernitana, il Littorio, in seguito alla Liberazione cambi\u00f2 nome in Stadio Comunale, mentre il 14 settembre 1952 in occasione della gara interna contro il Messina venne intitolato dal Comune di Salerno a Donato Vestuti, mentre dedic\u00f2 la piazza antistante lo stadio a Renato Casalbore, giornalista salernitano presente nell'aereo che si schiant\u00f2 nella Tragedia di Superga.\nLa squadra rimase in Serie B durante l'intero periodo di presidenza Ferro, ma a partire dal 1950 lott\u00f2 esclusivamente per mantenere la categoria. A partire dal 1954, con l'abbandono di Ferro alla guida della societ\u00e0 il massimo dirigente cambiava stagione dopo stagione (si alternarono Spirito, Scaramella, De Martino e Tortorella), e tale situazione and\u00f2 avanti fino al 1958, quando Matteo Guariglia rimase in carica per due stagioni consecutive, fino al 1960.\nNel luglio del 1954 Marcantonio Ferro lasci\u00f2 la squadra, che rimase nelle mani del Commissario Prefettizio comunale. A inizio novembre la Salernitana si ritrov\u00f2 ultima in classifica con 11 punti; tuttavia successivi 14 risultati utili consentirono inaspettatamente la salvezza. La situazione non mut\u00f2 nemmeno nella stagione 1955-56, e la squadra infine retrocesse in Serie C.\nAll'inizio della stagione 1956-57 i campani furono a rischio fallimento, ma l'elezione dell'on. Carmine De Martino scongiur\u00f2 il peggio, e a livello agonistico la Salernitana disput\u00f2 un campionato di vertice, concluso al terzo posto. De Martino si dimise nell'arco del successivo campionato (1957-58) e venne sostituito da Giuseppe Tortorella, che rilev\u00f2 il club.\nNel 1958-59 giunse il presidente Matteo Guariglia, ed il nuovo massimo dirigente, al fine di ridurre le spese punt\u00f2 su una squadra di soli giovani salernitani, guidati da Nicol\u00f2 Nicolosi. La Salernitana concluse ultima in classifica, ma per quella stagione non erano previste retrocessioni, in quanto vi fu in atto una riforma del campionato.\nLo spauracchio della retrocessione tuttavia rimase in agguato anche nella seguente stagione, con una societ\u00e0 guidata inizialmente da Guariglia (che si dimise a stagione in corso), e sul finire del campionato da Leopoldo Fulgione, assessore comunale allo sport. Infine, il successo in trasferta ad Avellino consent\u00ec di scavalcare la Casertana, la quale present\u00f2 ricorso contro presunte irregolarit\u00e0 nel derby dei granata in Irpinia, ma tale provvedimento non ebbe fortuna, e la Salernitana mantenne la categoria.\nUn altro rischio di fallimento per la Salernitana vi fu alla vigilia del campionato 1960-61 a seguito delle dimissioni di Guariglia, e tuttavia il crack venne nuovamente scongiurato, questa volta grazie a Pasquale Gagliardi, che rilev\u00f2 la societ\u00e0 e ne divenne commissario straordinario.\nGagliardi mostr\u00f2 avere piani ambiziosi e di voler dare una svolta ad una squadra per troppi anni invischiata nelle lotte per non retrocedere. In effetti l'ingaggio come allenatore di Ettore Punicelli, ex attaccante del ben si sposava con gli obiettivi dichiarati del nuovo massimo dirigente. Ma le cose non andarono per il verso giusto, e a stagione in corso l'allenatore venne esonerato favorendo in seguito l'ingaggio di Silvio Di Gennaro (dopo una settimana in cui il mister provvisorio fu il vice Mario Saracino), il quale otterr\u00e0 11 risultati utili consecutivi nel girone di ritorno, favorendo una tranquilla salvezza.\nNel campionato successivo la Salernitana, inizialmente guidata ancora da Di Gennaro, poi sostituito da Gyula Zsengell\u00e9r concluse al terzo posto. In quello seguente al quarto. La stagione 1962-63 \u00e8 anche da menzionare per un episodio accorso durante la gara Salernitana-Potenza. Una partita sentita da entrambe le squadre e le rispettive tifoserie, giacch\u00e9 ci si stava giocando la possibilit\u00e0 della promozione: quella gara fu decisiva. Con i salernitani in svantaggio di un gol, un calcio di rigore non concesso dall'arbitro Gandiolfo dopo un fallo subito da Luigi Gigante scatur\u00ec una solitaria invasione di campo, fermata con eccessiva forza da parte delle forze dell'ordine: ci\u00f2 irrit\u00f2 ulteriormente la tifoseria campana, gi\u00e0 provata dalla decisione arbitrale, e per tale motivo in campo vi fu poi una vera e propria guerriglia.\nAllo scopo di placare il caos, in campo vennero sparati alcuni colpi di pistola, ed uno di questi colp\u00ec mortalmente Giuseppe Plaitano, seduto tra gli ultimi gradoni della tribuna. Plaitano fu la prima vittima in uno stadio, ed in merito al drammatico episodio non vennero mai stabilite le relative responsabilit\u00e0. A Plaitano \u00e8 dedicato uno dei principali gruppi della tifoseria della Salernitana: gli Ultras Plaitano.\nIl presidente Gagliardi decise, alla vigilia del campionato di Serie C 1963-1964 di abbandonare la societ\u00e0, lasciandola in una situazione complicata: si alternarono, in quella stagione, ben tre commissari straordinari. Di questi, ad Osvaldo Di Giuseppe spett\u00f2 il compito di allestire la rosa, e come allenatore venne scelto Rodolphe Hiden. Al termine del campionato i granata si piazzarono al sesto posto. Il campionato successivo, oltre a registrare un ennesimo cambio di propriet\u00e0 (con Michele Gagliardi, fratello dell'ex massimo dirigente Pasquale) segn\u00f2 il debutto del massaggiatore Bruno Carmando, che prese il posto di Alberto Fresa e diede inizio ad una collaborazione destinata a durare per tanti anni. Agonisticamente, la Salernitana di Hiden (sostituito a stagione in corso, poi richiamato) lott\u00f2 per non retrocedere riuscendovi all'ultima giornata battendo il Cosenza.\nDopo anni di lotte per non retrocedere miste a vane speranze di promozione, la Salernitana 1965-66 diede una svolta alla storia del club, conquistando il primato in classifica ed ottenendo dunque il ritorno nella seconda serie nazionale.\nGuidata dall'allenatore Domenico Rosati, la squadra del presidente Gagliardi venne composta da giocatori esperti come Piccoli, Scarnicci e Cignani, e giovani come Corbellini e Pierino Prati, talentuoso giocatore al debutto. Prati risult\u00f2 determinante per la squadra, malgrado un infortunio accorso in casa del (rottura di tibia e perone) che gli costarono 15 partite non giocate. Per tutta la stagione i campani lottarono col Cosenza per la testa della classifica, che alla fine conquistarono.\nDopo dieci anni, i granata del 1966-67 tornarono in Serie B ma dovettero arrendersi al fatto di non avere i mezzi utili a reggere il confronto con le altre squadre del campionato, e dunque retrocessero. A sei giornate dal termine Rosati venne sostituito dal mister Oscar Montez che tuttavia ottenne soltanto sconfitte. Tra le curiosit\u00e0 della stagione, essa fu la prima in cui scatt\u00f2 l'obbligo per le squadre di prima e seconda serie di giocare su un campo con erba (e i pali delle porte ovali). Il Vestuti venne reso a norma solo il giorno prima della partita di esordio in Coppa Italia, quando dei giardinieri prelevarono delle zolle d'erba dai giardini del lungomare trasferendole sul campo di Piazza Casalbore. Inoltre la Salernitana divenne una societ\u00e0 per azioni.\nA partire dal successivo campionato disputato, quello di Serie C 1967-68 la Salernitana venne presieduta da Giuseppe Tedesco come commissario straordinario. Agonisticamente, la prima squadra condusse per le prime due stagioni dell'era Tedesco dei campionati anonimi, ma una soddisfazione giunse nel 1969 dalla squadra juniores, che si aggiudic\u00f2 il Campionato Nazionale Dante Berretti di Serie C.\nIl risultato pi\u00f9 importante ottenuto invece nei successivi anni settanta a livello di squadra fu il secondo posto raggiunto nel girone C della Serie C 1970-1971, per il resto la squadra continu\u00f2 per tutto il decennio a militare nel terzo livello nazionale raggiungendo vari piazzamenti, fra cui il quarto posto nel campionato immediatamente successivo (con Mauro Pantani capocannoniere del girone con 17 gol). Quello dei settanta fu un decennio caratterizzato da forti problemi economici e vari cambi di propriet\u00e0, e di questi uno dei pi\u00f9 significativi fu l'assorbimento del club nella appena costituita Salernitana Sport S.p.A, societ\u00e0 sorta il 18 luglio 1977 per evitare di far scomparire la Salernitana dai professionisti e che come primo presidente ebbe Enzo Paolillo (come allenatore Carlo Facchin, poi sostituito per una settimana dal vice Mario Saracino, ossia per coprire l'attesa dell'ingaggio di Enea Masiero, anch'egli poi esonerato in corso d'opera e sostituito dall'allenatore-giocatore Lucio Mujesan). In pi\u00f9 in quel periodo, ossia nella stagione 1977-78 l'attaccante Costante Tivelli della Salernitana con 19 reti messe a segno divenne capocannoniere del girone C di Serie C.\nAnni ottanta e novanta: dalla terza serie al ritorno in Serie A.\nGli anni ottanta non si discostarono molto dai risultati ottenuti nei settanta cos\u00ec come non mancarono contestazioni e problemi di natura economica. Eppure fu proprio verso gli ultimi anni di quel decennio che la situazione inizi\u00f2 a cambiare in meglio, con una nuova propriet\u00e0 con a capo Giuseppe Soglia.\nLa Salernitana 1987-88 inizialmente suscit\u00f2 entusiasmo in citt\u00e0. Al Cinema Capitol vi fu una grande folla ad assistere alla presentazione della squadra, una folla fiduciosa che il ritorno in Serie B fosse un'operazione alla portata del club. Tuttavia, malgrado anche l'acquisto del \"bomber\" Franco De Falco e del portiere Roberto Renzi nel corso del mercato di riparazione, alla fine ottenne soltanto un decimo posto.\nIn seguito, nella stagione successiva venne radicalmente modificata la rosa, e venne allestita una squadra con lo scopo dichiarato di ottenere la promozione, ingaggiando fra gli altri il celebre Agostino Di Bartolomei, che divenne capitano. Tuttavia quella Salernitana riusc\u00ec soltanto a salvarsi.\nLa promozione in Serie B, anche grazie al contributo di Di Bartolomei, giunse per\u00f2 nella stagione di Serie C1 1989-1990. I granata, sotto la guida tecnica di Giancarlo Ansaloni e la presidenza di Giuseppe Soglia, raggiunsero il traguardo all'ultima giornata, con l'ultima partita disputata dalla Salernitana al Vestuti: fu 0-0 contro il .\nIl ritorno in Serie B avvenne dopo 23 campionati consecutivi di terza serie, al termine di una stagione cominciata fra le proteste e lo scetticismo del pubblico, con il presidente Soglia che aveva rassegnato le dimissioni, dichiarandosi disposto a cedere la societ\u00e0, salvo poi tornare, dopo i primi risultati positivi, al vertice del club. I campani ottennero in quella stagione un secondo posto in campionato, utile al salto di categoria. Tra i protagonisti dell'annata, oltre al capitano Di Bartolomei (7 gol in campionato), figuravano anche altri uomini di qualit\u00e0 come l'attaccante Maurizio Lucchetti (che mise a segno 6 gol in campionato) e i centrocampisti Francesco Della Monica, Marco Pecoraro Scanio e Giuseppe Donatelli.\nAll'inizio della nuova stagione, per l'occasione, la squadra campana si present\u00f2 ai nastri di partenza con un nuovo stadio, l'Arechi, cos\u00ec chiamato in onore del principe longobardo Arechi II, sovrano medievale della citt\u00e0. Nel corso dell'anno, la Salernitana si dimostr\u00f2 una squadra molto difficile da battere (appena 9 le sconfitte in campionato, come l'Ascoli, promosso in Serie A), ma fatic\u00f2 moltissimo a vincere, per via di una scarsa attitudine realizzativa, colmata soltanto in parte dall'abilit\u00e0 nei calci piazzati del centrocampista Daniele Pasa, miglior marcatore granata del torneo. Nonostante le difficolt\u00e0, la Salernitana chiuse comunque l'annata con un bottino di punti abbastanza alto (36, a soli 6 punti dalla prima squadra promossa), a pari merito con Modena, Pescara, Avellino e Cosenza; la classifica avulsa decret\u00f2 per\u00f2 la salvezza delle prime tre squadre, costringendo la compagine campana a giocarsi, in coda al campionato, uno spareggio-salvezza in gara unica con il Cosenza sul campo neutro di Pescara. La squadra di Ansaloni ne usc\u00ec sconfitta per 1-0, retrocedendo subito in terza serie. Per la prima volta nella storia della Serie B a 20 squadre, 36 punti non furono sufficienti a ottenere la permanenza nella categoria. L'annata fu peraltro caratterizzata da difficolt\u00e0 societarie: durante la stagione, a Claudio Lamberti, vicepresidente, spett\u00f2 il compito di dirigere la societ\u00e0, a seguito alle dimissioni (giunte all'inizio del girone di ritorno) di Giuseppe Soglia.\nIl patron fu quindi spinto a vendere il club anche a causa del grave indebitamento che lo aveva colpito; cos\u00ec, alla vigilia del campionato di Serie C1 1991-1992, Antonio Capone rilev\u00f2 la societ\u00e0 per nome di Pasquale Casillo. L'imprenditore sangiuseppese, gi\u00e0 presidente del , immaginava un ruolo da societ\u00e0 satellite per i granata. Il massimo dirigente - in qualit\u00e0 di amministratore delegato - divenne, cos\u00ec, Franco Del Mese; l'allenatore scelto, invece, fu Giovanni Simonelli. La squadra inizialmente punt\u00f2 al vertice, ma fin\u00ec per sgretolarsi sotto il peso di problemi di spogliatoio, che dapprima portarono all'allontanamento del tecnico (sostituito da Tarcisio Burgnich), quindi al naufragio del progetto di ritorno in cadetteria. A fine anno, fu cos\u00ec 5\u00ba posto. \nRinnovata negli interpreti (grazie agli arrivi di Giovanni Pisano, Massimiliano De Silvestro, Francesco Tudisco, Claudio Grimaudo, Pietro Strada) e nei componenti dell'area tecnica (allenatore Giuliano Sonzogni, direttore sportivo Renzo Castagnini), nella stagione 1992-1993, la squadra riusc\u00ec a stabilire un record di imbattibilit\u00e0 a lungo rimasto ineguagliato, inanellando 22 risultati utili consecutivi. Questo ruolino di marcia le consent\u00ec di arrivare a giocarsi al meglio le possibilit\u00e0 di promozione. Tuttavia, i magri risultati racimolati nel momento culminante della stagione, peraltro in sfide decisive che la vedevano opposta alle dirette concorrenti, frenarono le ambizioni della Salernitana, che concluse per la seconda volta consecutiva il torneo al 5\u00ba posto. \nAi nastri di partenza della stagione agonistica 1993-94, i granata si presentarono ancora una volta rinnovati nell'area tecnica. Guidata da Delio Rossi, giovane allenatore proveniente dalle giovanili del Foggia, la squadra fu duramente criticata alla vigilia del campionato e nel corso delle prime partite. A pesare sul giudizio del pubblico e sulle aspre contestazioni della tifoseria, oltre all'inesperienza dell'allenatore (all'esordio tra i professionisti), incisero una serie di iniziali prestazioni sottotono, che cozzavano con le promesse del tecnico riminese di proporre una manovra ariosa e avvolgente, nello stile proprio del Foggia del suo mentore Zden\u011bk Zeman.\nUna volta assimilati gli schemi del tecnico, per\u00f2, la squadra cominci\u00f2 a macinare gioco e risultati; rinforzata da un mercato di riparazione che permise l'acquisto del portiere Antonio Chimenti, del terzino Vittorio Tosto e del regista Roberto Breda, la compagine granata riusc\u00ec a chiudere la stagione regolare al terzo posto in classifica, guadagnando un posto utile per i play-off promozione, grande novit\u00e0 regolamentare di quell'anno. La vittoria in semifinale contro la sorprendente Lodigiani (risultato complessivo 5-1) e il successivo 3-0 rifilato nella finalissima alla Juve Stabia sul neutro di Napoli, permisero alla Salernitana di ritornare in cadetteria dopo tre anni di serie minori. La squadra sfior\u00f2 anche la finale di Coppa Italia Serie C, terminando la sua corsa in semifinale, dopo un doppio pareggio con il Perugia. Protagonisti della stagione, oltre all'allenatore Delio Rossi, ormai per tutti \"il Profeta\", furono il goleador Giovanni Pisano (capocannoniere del girone), il giovane libero Salvatore Fresi, i due esterni d'attacco Carlo Ricchetti e Massimiliano De Silvestro, il fantasioso Pietro Strada e il caparbio Francesco Tudisco, a segno per due volte nella sfida conclusiva della stagione.\nUna volta in Serie B, il 19 ottobre 1994, il sodalizio fu rilevato da Aniello Aliberti, altro imprenditore sangiuseppese del settore agroalimentare, che ne assunse la presidenza. Grazie a un organico pressoch\u00e9 invariato rispetto al precedente campionato e a degli automatismi ormai ben oliati, Delio Rossi riusc\u00ec a ottenere risultati anche in cadetteria, installandosi fin dai primi mesi nelle posizioni utili per il salto di categoria. Nonostante fino a poche giornate dalla fine fosse terza e apparisse in pieno controllo della situazione, una serie di sconvenienti pareggi consecutivi arrivati nella tarda primavera del 1995 fecero s\u00ec che la Salernitana dilapidasse in breve tempo un cospicuo margine di vantaggio accumulato sulle inseguitrici. I granata si presentarono, cos\u00ec, all'ultima giornata con 2 punti da recuperare sulla quarta in classifica, l'Atalanta, e la necessit\u00e0 di batterla proprio nello scontro diretto finale, in programma allo stadio Azzurri d'Italia. La sconfitta per 2-1, maturata nel secondo tempo della partita, regal\u00f2 la promozione ai nerazzurri, relegando invece la squadra di Delio Rossi a un amaro quinto posto. Nota positiva della stagione furono i 21 gol di Giovanni Pisano, che biss\u00f2 il successo dell'anno precedente, laureandosi capocannoniere della categoria.\nA sorpresa, nella stagione 1995-96, le strade della Salernitana e di Delio Rossi si separarono: il tecnico rientr\u00f2 a Foggia, con l'obiettivo di riportare i satanelli, appena retrocessi, in massima serie. La Salernitana si affid\u00f2 a un nuovo allenatore, anch'egli esordiente nella categoria, Franco Colomba. L'infortunio di Giovanni Pisano all'esordio in campionato pes\u00f2 oltremodo nella prima parte della stagione, influendo negativamente sui risultati di squadra per tutto il girone d'andata; la situazione fu inasprita da una contestazione dei tifosi, che port\u00f2 alle temporanee dimissioni di Aniello Aliberti dalla carica di presidente. Nonostante il clima ostile, per\u00f2, il patron rinnov\u00f2 la fiducia al tecnico e la squadra seppe risollevarsi, arrivando ancora una volta a giocarsi le proprie chance di promozione all'ultima giornata, grazie a una grande risalita nel girone di ritorno. Nella sfida conclusiva con il Pescara, i granata furono a lungo virtualmente promossi, salvo esser scavalcati dal Perugia nel secondo tempo, a causa degli sfavorevoli risultati in arrivo dagli altri campi. Nella stessa annata, la squadra partecip\u00f2 anche all'ultima storica edizione della Coppa Anglo-Italiana, uscendo ai rigori ai quarti di finale.\nNel campionato di Serie B 1996-1997, tutte le squadre - forti degli esiti del caso Bosman - portarono un gran numero di stranieri in rosa. Anche la Salernitana non fu da meno, ma molti degli acquisti realizzati si rivelarono in breve tempo inadeguati per la categoria e per le stesse ambizioni della Salernitana, costringendo i granata a un'annata di grande sofferenza. La situazione problematica, acuita dall'addio importante del bomber e primatista di reti in granata Giovanni Pisano, port\u00f2 all'esonero di Franco Colomba, sostituito in febbraio dal traghettatore Franco Varrella. Pur in netta crisi di risultati e gioco, la squadra riusc\u00ec ad acciuffare la salvezza, grazie anche ad alcune decisive reti del centravanti sudafricano Phil Masinga, che scacciarono lo spettro della retrocessione. \nA quel punto, la dirigenza granata decise di resettare tutto e richiamare l'allenatore artefice dell'ultima promozione, Delio Rossi. Con una partenza lampo, rimasta ad oggi ineguagliata, i granata fecero subito l'andatura nel campionato 1997-98, raggiungendo la promozione in massima serie con ben 5 partite ancora da giocare. Oltre alle decisive reti di Marco Di Vaio (21, capocannoniere) ed Edoardo Artistico (12), fu fondamentale l'apporto di un centrocampo di qualit\u00e0 (composto dal gi\u00e0 citato Roberto Breda, dai fratelli Giovanni e Giacomo Tedesco e dal trequartista Alessio Pirri), oltre che di una difesa imperniata su cavalli di ritorno (Ciro Ferrara, Vittorio Tosto, rientrato a Salerno l'anno prima) e giovani di buone prospettive (Luca Fusco).\nCon queste premesse, i granata si approcciarono per la seconda volta nella loro storia alla serie A, proprio nella stagione del loro ottantesimo anniversario. In vista del torneo di Serie A 1998-1999, i granata realizzarono quindi un mercato molto intenso, sotto la direzione del ds Giuseppe Pavone. Salutarono molti veterani e protagonisti dell'anno prima (tra gli altri, Ciro Ferrara, Carlo Ricchetti e gli attaccanti Ciro De Cesare ed Edoardo Artistico, passati rispettivamente a Chievo e Torino). All'Arechi giunsero, cos\u00ec, molti calciatori di grande prospettiva: tra questi, il roccioso difensore camerunense Rigobert Song Bahanag (fresco delle esperienze in Coppa d'Africa e ai Mondiali di Francia), il talentuoso libero Salvatore Fresi (al suo primo ritorno, in prestito, a Salerno), i promettenti centrocampisti Marco Rossi, Ighli Vannucchi e, successivamente, Gennaro Ivan Gattuso (tutti e tre nel giro dell'Under-21) e, infine, l'ancora sconosciuto David Di Michele. Accanto a questo gruppo di interessanti prospetti, si aggiunsero un gran numero di altri elementi, che si rivelarono invece acerbi quando non del tutto inadeguati alla categoria, finendo alla lunga per incidere in negativo sull'annata dei granata.\nLa squadra di Rossi, infatti, pag\u00f2 a caro prezzo l'inesperienza e la grande spregiudicatezza, finendo per collezionare appena 12 punti nelle prime 16 gare, faticando peraltro enormemente fuori casa. Il presidente Aliberti, decise, quindi di sostituire l'allenatore all'indomani di un filotto di risultati negativi, optando per Francesco Oddo. Tuttavia, una feroce contestazione di alcuni ultr\u00e0 irrotti in sala stampa durante la presentazione del nuovo tecnico provoc\u00f2 il dietrofront del presidente, accompagnato dalle sue contemporanee dimissioni, in seguito ritirate. Rivitalizzati dal terremoto interno e guidati da un Marco Di Vaio maggiormente decisivo sotto porta, nel girone di ritorno i granata riuscirono inizialmente a ottenere migliori risultati, sconfiggendo molte delle grandi transitate per l'Arechi e, cos\u00ec, risalirono leggermente la china. A peggiorare le cose, arriv\u00f2 per\u00f2 la sconfitta con il Perugia, una delle dirette concorrenti per la salvezza. Al termine della gara, il presidente Aliberti esoner\u00f2 nuovamente Rossi, richiamando Oddo, che si prefisse un leggero cambio di modulo (in senso pi\u00f9 conservativo), in modo da provare a far risultato su tutti i campi. Ne venne fuori un ruolino di marcia di 14 punti in 7 partite, che port\u00f2 la Salernitana a giocarsi la salvezza all'ultima gara in trasferta, in programma al Leonardo Garilli di Piacenza. Nonostante la contemporanea sconfitta maturata dal Perugia, la Salernitana per\u00f2 non riusc\u00ec ad andare oltre il pari, finendo per retrocedere per un solo punto al termine di una rimonta pur appassionante per i tifosi.\nOltre all'amarezza per la retrocessione, l'ultima gara di campionato port\u00f2 in dote alla citt\u00e0 un triste epilogo: il treno che riportava a casa i tifosi della Salernitana fu incendiato nel tratto di galleria che collega Nocera Inferiore a Salerno, causando la morte di quattro giovanissimi tifosi che si trovavano a bordo: Ciro Alfieri, Giuseppe Diodato, Vincenzo Lioi e Simone Vitale.\nDal 2000 al 2011: gli ultimi anni della presidenza Aliberti e il doppio fallimento.\nDopo la cocente retrocessione arrivata all'ultima curva, la dirigenza azzer\u00f2 il progetto tecnico. Lasciarono Salerno molti dei protagonisti del precedente ciclo e lo stesso allenatore Francesco Oddo. Per la panchina, fu scelto Adriano Cadregari, esordiente nella categoria, ma gi\u00e0 vincitore del Torneo di Viareggio 1996 alla guida della Primavera del Brescia. Il direttore sportivo Giuseppe Pavone costru\u00ec, quindi, una squadra molto giovane da mettere al servizio del nuovo tecnico, chiamato a riportare la Salernitana in A.\nLa nuova Salernitana, nelle primissime battute della stagione, sembr\u00f2 in grado di poter ripetere gli exploit del ciclo precedente: nella nuova Coppa Italia di quella stagione, fu subito protagonista del girone eliminatorio, arrivando prima a pari merito con il Napoli, ma finendo eliminata per peggior differenza reti (-1) negli scontri diretti con gli azzurri. Nonostante le buone sensazioni, la squadra fin\u00ec per palesare ben presto diversi difetti strutturali, che la portarono a sprofondare nei bassifondi della classifica di Serie B, causando l'esonero di Cadregari dopo appena 5 giornate. A sostituirlo, fu chiamato Luigi Cagni. Dopo un periodo di rodaggio (e alcuni innesti di esperienza quali Fabrizio Lorieri, Giuliano Melosi, Stefano Guidoni), la Salernitana ricominci\u00f2 a macinare risultati, infilando una buona serie di risultati e tornando a proporsi in posizioni nobili della classifica. Tuttavia, una nuova crisi di risultati, unita alle forti difficolt\u00e0 della squadra a far punti in trasferta, ridimensionarono i granata, tanto da portare a un ritorno lampo di Cadregari in panchina e alla nuova chiamata di Cagni. La Salernitana concluse 7\u00b0, ma comunque staccata dalle pretendenti al salto di categoria.\nNella stagione successiva, la formazione fu affidata a Francesco Oddo, l'allenatore che aveva fallito d'un soffio l'impresa della salvezza in A. L'avvio in Coppa Italia fu pi\u00f9 che incoraggiante e permise ai granata di arrivare a giocarsi l'accesso ai quarti di finale in un doppio incontro contro la Fiorentina, futura vincitrice della coppa. Tuttavia, all'exploit di coppa non segu\u00ec un simile rendimento in campionato e Oddo fin\u00ec ben presto esonerato, sostituito da Nedo Sonetti. La situazione di classifica deficitaria fece s\u00ec che il presidente Aliberti tornasse sui suoi passi per richiamare l'allenatore nativo di Trapani, che riusc\u00ec a centrare la salvezza a 180' dalla fine del torneo, portando i granata al quindicesimo posto.\nDopo due stagioni - pur in modo diverso - deludenti, la Salernitana ripart\u00ec da un progetto giovane e ambizioso per il torneo 2001-02: la panchina fu affidata a Zden\u011bk Zeman, cui la societ\u00e0 richiese un campionato di vertice. Passato il periodo di iniziale adeguamento a metodi e schemi del nuovo allenatore, la squadra cominci\u00f2 a ottenere risultati attraverso la ricerca del bel gioco. Furono fondamentali alcune intuizioni del tecnico boemo, che trasform\u00f2 Fabio Vignaroli in un centravanti implacabile (20 gol in campionato) e ottenne prestazioni di rilievo da parte di diversi giovani giocatori giovanissimi e ancora sconosciuti, quali Samuele Olivi e Nicola Campedelli (per i quali giunse la convocazione in Nazionale Under-21), Marco Zoro, Alfonso Camorani, Giorgio Di Vicino e Bab\u00fa. La Salernitana riusc\u00ec a fare risultato in entrambe le edizioni del derby col Napoli, impattando 1-1 al 94\u00b0 allo Stadio San Paolo e vincendo 3-1 nel ritorno a Salerno, in una gara che valse un illusorio sorpasso in classifica ai rivali. Con l'avanzare della primavera, per\u00f2, i granata vissero un brusco crollo, perdendo contatto dal trenino promozione e collezionando appena 6 punti nelle 10 gare finali del campionato. Alla fine, fu sesto posto. Di quell'anno, si ricorda un particolare record: dopo 7 secondi e 88 centesimi dal fischio d'inizio di Ancona-Salernitana, Daniele Bellotto della Salernitana mise a segno quello che sarebbe diventato il gol pi\u00f9 veloce della storia del calcio professionistico italiano.\nLa successiva stagione agonistica fu inaugurata sotto una cattiva stella: a causa degli screzi tra Zeman e la dirigenza, il tecnico giunse alla firma del contratto soltanto alla vigilia della prima partita ufficiale. Il clima non sereno ebbe ripercussioni anche sulla squadra, che collezion\u00f2 appena 12 punti nelle prime 17 uscite. La sostituzione del tecnico boemo con Franco Varrella, alla sua seconda esperienza in granata, si rivel\u00f2 inutile: la Salernitana chiuse il campionato ultima e staccata di 22 punti dalla prima squadra salva (il Napoli). Intanto, per\u00f2, gi\u00e0 a met\u00e0 stagione era detonata la querelle giudiziaria nota come \"Caso Catania\". \nNell'attesa del giudizio che la vedeva - pur indirettamente - coinvolta, la Salernitana part\u00ec in ritiro guidata da un giovane Stefano Pioli, esordiente tra i professionisti, e con diversi dubbi sul campionato al quale sarebbe stata iscritta. Il caso, infine, si chiuse con una decisione politica non scevra da contestazioni: l'allargamento dei quadri della competizione da 20 a 24 squadre e il ripescaggio delle retrocesse (eccezion fatta per il Cosenza, fallito, al cui posto fu ripescata la rinata Fiorentina della famiglia Della Valle).. Il torneo di B di quell'anno si rivel\u00f2 abbastanza anonimo e port\u00f2 in dote alla Salernitana una salvezza, ottenuta non senza qualche patema. \nNell'annata seguente, la Salernitana si present\u00f2 ai nastri di partenza ancora una volta con una rosa infarcita di giovani promesse, tra cui Raffaele Schiavi, Maurizio Lanzaro, Cristian Molinaro e Raffaele Palladino, giunto in prestito dalla Juventus. Fu proprio il calciatore originario della provincia di Napoli a guidare la Salernitana alla salvezza, al termine di una stagione partita sotto i peggiori auspici, con il prematuro esonero di Aldo Ammazzalorso, e conclusa con una salvezza tranquilla, targata Angelo Adamo Gregucci. \nAl termine del campionato, a seguito di una decisione pi\u00f9 volte contestata nel corso degli anni, la Salernitana fu estromessa dai campionati professionistici per la successiva stagione 2005-06, a causa di inadempienze economiche. I calciatori furono tutti svincolati. Nel tentativo estremo di dimostrare la presunta ingiustizia della decisione, il presidente Aliberti mand\u00f2 una squadra di nuovi giocatori in ritiro con il tecnico Aldo Ammazzalorso, iscrivendola al campionato di Terza Categoria. Ben presto, il club fu dichiarato fallito e la squadra fu estromessa dal campionato. Nel frattempo, avvalendosi del Lodo Petrucci, il costruttore Antonio Lombardi, a capo di una cordata di imprenditori edili locali, iscrisse la squadra nella categoria immediatamente inferiore a quella in cui militava in precedenza la squadra radiata. Fu cos\u00ec che la storia della Salernitana ripart\u00ec, pur momentaneamente senza i simboli distintivi, dal campionato di Serie C1 2005-2006. La nuova societ\u00e0, sorta con la ragione sociale di Salernitana Calcio 1919, riusc\u00ec anche a richiamare in prima squadra alcuni calciatori in forza all'ultima Salernitana di Aniello Aliberti, quali il portiere ex-Chelsea Marco Ambrosio, Lorenzo Prisco, Rijat Shala e Salvatore Fresi (che, in ragione della sua pluriennale esperienza in granata, ne fu nuovo capitano, prima di andar via a seguito di incomprensioni con l'allenatore); inoltre, torn\u00f2 a vestire anche uno degli eroi della promozione in A, il fantasista del rione Mariconda, Ciro De Cesare.\nLa nuova squadra, dopo aver viaggiato a una media di appena 1 punto a partita nelle prime gare della stagione sotto la guida di Maurizio Costantini, fu affidata a Stefano Cuoghi. La sterzata permise ai granata, pur favoriti da una penalizzazione postuma del Teramo, di accedere alla semifinale play-off per la promozione. Nella gara di andata, i granata sconfissero a Salerno il , subendo per\u00f2 un gol a pochi minuti dalla conclusione della partita, che fiss\u00f2 il risultato sul 2-1; al ritorno, un altro gol all'ultimo respiro valse la vittoria per 2-1 ai padroni di casa i quali, forti di un miglior piazzamento in classifica, passarono il turno.\nFallito il ritorno in B, la Salernitana ripart\u00ec da una compagine societaria ridotta, per via dell'uscita di scena di alcuni soci del presidente Lombardi. Cos\u00ec ridimensionata, la squadra non riusc\u00ec a ripetere i buoni risultati dell'anno prima nel nuovo campionato di Serie C1. A met\u00e0 di un torneo altalenante, con la Salernitana comunque posizionata al 6\u00ba posto (a ridosso dei play-off), saltarono sia il tecnico Raffaele Novelli (gi\u00e0 allenatore della Primavera granata nell'era Aliberti), sia il direttore sportivo Enrico Coscia. Tuttavia, il progetto giovani, affidato alle mani di un tecnico esperto quale Gianfranco Bellotto, naufrag\u00f2 totalmente e i granata si ritrovarono a fine torneo addirittura al 10\u00ba posto, staccati di 10 punti dai play-off e sotto tutte le altre squadre campane partecipanti al campionato.\nCon l'entrata in societ\u00e0 di capitali freschi e l'ingaggio gi\u00e0 al termine della stagione 2007 di un nuovo direttore tecnico (Angelo Mariano Fabiani), la Salernitana si prepar\u00f2 nel migliore dei modi al campionato 2007-2008. La vittoria del campionato non fu mai in discussione e la squadra, affidata dapprima ad Andrea Agostinelli, poi a Fabio Brini, la conquist\u00f2 con 90' di anticipo grazie al 2-0 interno contro il Pescara. I gol di Arturo Di Napoli si rivelarono decisivi, al pari delle parate di Salvatore Pinna e della qualit\u00e0 a centrocampo, garantita da elementi quali Evans Soligo (che sarebbe divenuto anche capitano pi\u00f9 avanti). \nTenendo fede a una particolare costante degli anni precedenti, l'allenatore uscente non fu confermato e la squadra fu affidata a Fabrizio Castori. La Salernitana diede, sulle prime, l'impressione di poter competere per posizioni nobili della classifica, ma una sequenza di quattro sconfitte di fila fece precipitare i granata, spingendo la dirigenza ad affidarsi a un nuovo tecnico, Bortolo Mutti. L'esperienza dell'allenatore, che aveva richiesto pesanti interventi sul mercato, dur\u00f2 solo 5 gare, dando il preludio al ritorno di Castori e poi a quello di Brini. Grazie all'apporto di nuovi innesti (Antimo Iunco, Massimo Ganci) e soprattutto di un calciatore costantemente ignorato dai precedenti allenatori (il sudamericano Roberto Merino), Brini raggiunse la salvezza, conquistando 14 punti nelle 8 partite finali. Il sospirato traguardo fece guadagnare al tecnico la riconferma e alla societ\u00e0 la possibilit\u00e0 di giocare in Serie B nell'anno del novantesimo anniversario dalla fondazione. Per l'occasione, la Salernitana riscatt\u00f2 all'asta fallimentare i beni immateriali del club precedente, tra cui i segni distintivi, cari alla tifoseria di fede granata.\nNella stagione del novantesimo anniversario, la Salernitana - colpita a inizio stagione dagli infortuni, peraltro gravi, dei suoi uomini pi\u00f9 rappresentativi (Francesco Cozza e Roberto Merino) - batt\u00e9 diversi record negativi fatti precedentemente registrare nella sua storia; la stagione fu estremamente travagliata e si alternarono in panchina addirittura quattro allenatori (il confermato Brini, Marco Cari, Gianluca Grassadonia ed Ersilio Cerone), nessuno dei quali riusc\u00ec a trovare il modo di salvarla da un perentorio ultimo posto, che valse la retrocessione in terza serie, al tempo denominata Lega Pro.\nLa Salernitana, che aveva gi\u00e0 reso note diverse difficolt\u00e0 economiche, si ritrov\u00f2 quindi a gestire un monte ingaggi sproporzionato per la categoria. Solo in piano di rateizzazione dei debiti, varato grazie anche al lavoro di intermediazione del direttore sportivo Nicola Salerno, permise alla squadra di essere ammessa \"in extremis\" al campionato successivo, ottenendo comunque una penalizzazione di 5 punti. La rosa fu costruita attorno all'ex calciatore, capitano e assessore allo sport del comune di Salerno, Roberto Breda, chiamato in panchina per tentare la pronta risalita in B. Il gruppo messo a sua disposizione, pur molto giovane, riusc\u00ec subito a regalare un calcio d'attacco e risultati convincenti, che gli permisero di balzare in testa alla classifica dopo la vittoriosa trasferta di Ferrara, giunta all'ottava giornata. Il clima di grande instabilit\u00e0 economica fin\u00ec per influire sulle prestazioni dei granata, che persero diversi punti, favorendo il ritorno delle avversarie. Ad annata inoltrata, fu data per certa la cessione del club a un imprenditore italo-americano, Joseph Cala, che fu presentato alla stampa come nuovo proprietario, promettendo traguardi altisonanti, salvo poi tirarsi indietro quindici giorni dopo la sua prima conferenza stampa. Nonostante la crisi societaria imperversasse, l'impegno e il particolare entusiasmo del gruppo (rappresentato da giovani quali Jefferson, Antonino Ragusa e Fabinho, oltre a veterani del calibro di Nicholas Caglioni e Davide Carrus) port\u00f2 a un rinnovato spirito comune che contagi\u00f2 anche la tifoseria, fruttando la conquista del terzo posto nel girone di campionato, utile a un piazzamento nella griglia play-off. Nel turno di semifinale degli spareggi, la Salernitana non and\u00f2 oltre l'1-1 in casa con l'Alessandria, ma riusc\u00ec a ribaltare il risultato in Piemonte, vincendo 1-3 in rimonta. Le due finali contro l'Hellas Verona furono decise dai rigori: due assegnati (e segnati) dai giallobl\u00f9 al Bentegodi, uno realizzato dai granata nella sfida dell'Arechi. La Salernitana, cos\u00ec, non soltanto fall\u00ec il ritorno in B, ma si apprest\u00f2 anche a vivere una delle pagine meno felici della sua storia.\n2011 - giorni nostri: dalla rinascita alla terza Serie A.\nL'estate del 2011 signific\u00f2, infatti, per Salerno l'estromissione dai campionati professionistici di calcio, cui aveva sempre partecipato nel corso degli ultimi 92 anni, a cavallo tra primo, secondo e terzo livello del campionato italiano.\nA recuperare la tradizione sportiva della Salernitana fu il Salerno Calcio, club fondato da Claudio Lotito e Marco Mezzaroma, che ottenne l'iscrizione in Serie D. La scelta del nome, dei colori sociali (il blu-granata presente, con il giallo, nel gonfalone cittadino di Salerno), cos\u00ec come la rinuncia al tradizionale logo dell'ippocampo, furono dovute a questioni di diritto industriale: tali beni immateriali appartenevano ancora ad Antonio Lombardi, che ne deteneva la propriet\u00e0 attraverso l'ente Energy Power. La squadra, inserita nel girone G di Serie D, conquist\u00f2 la vittoria del girone sotto la guida di Carlo Perrone, pur soffrendo la dimensione piuttosto provinciale di un campionato caratterizzato da un gioco rude e da strutture il pi\u00f9 delle volte inadeguate a ospitare ingenti masse di tifosi, come quelle che si muovevano al seguito del Salerno Calcio. Ottenuta la promozione, la compagine blu-granata si ferm\u00f2 a un passo dalla finale valida per l'assegnazione del Campionato di Serie D, finendo sconfitta ai rigori dal Teramo. \nNella stessa estate, il sodalizio riacquis\u00ec i diritti per chiamarsi Unione Sportiva Salernitana 1919 ed esibirne i simboli distintivi, grazie a un accordo stipulato con la Energy Power. Sotto questi buoni auspici, la rinata Salernitana si affid\u00f2 al tecnico Giuseppe Galderisi, originario proprio di Salerno, per la stagione seguente. Dopo un avvio non all'altezza delle aspettative, la dirigenza richiam\u00f2 in panchina Carlo Perrone. L'ex allenatore delle giovanili della Lazio port\u00f2 la Salernitana a stabilire un nuovo record di imbattibilit\u00e0: 23 risultati utili di fila, interrotti dall'1-0 patito sul campo del Campobasso, uno in pi\u00f9 dei 22 registrati nella stagione 1992-93, sotto la guida tecnica di Giuliano Sonzogni. Queste premesse spianarono ai granata la strada verso la seconda promozione consecutiva. La stagione trionfale si concluse, inoltre, con la vittoria della Supercoppa di categoria.\nLa Salernitana si ritrov\u00f2, cos\u00ec, a rigiocare il terzo livello del campionato italiano, due anni dopo la sconfitta in finale play-off, che aveva fatto da preludio al fallimento della societ\u00e0 presieduta da Antonio Lombardi. La Lega Pro si trovava in un anno di transizione: la riforma dei campionati minori avrebbe portato di l\u00ec a una stagione alla soppressione della Seconda Divisione e alla disputa di una Lega Pro unificata, strutturata su tre gironi. Pertanto, i granata si trovarono a giocare un campionato di Prima Divisione per certi versi anomalo, caratterizzato dal blocco delle retrocessioni e da un cospicuo allargamento della griglia play-off (che avrebbe incluso le squadre posizionatesi dalla seconda alla nona piazza). \nLa stagione part\u00ec sotto pessimi auspici, con le dimissioni presentate da Carlo Perrone, per divergenze di vedute con la propriet\u00e0. L'arrivo di Stefano Sanderra, reduce da tre stagioni di successi al Latina, non riusc\u00ec a riportare serenit\u00e0 in squadra, cos\u00ec l'allenatore romano si dimise a sua volta. La societ\u00e0, pertanto, richiam\u00f2 Carlo Perrone, nel tentativo di ripetere la cavalcata dell'anno precedente. Nonostante un cammino positivo in Coppa di Lega, i risultati in campionato rimasero scarsi, tanto da portare all'esonero definitivo di Carlo Perrone. Si concretizz\u00f2, cos\u00ec, il primo ritorno in granata di Angelo Adamo Gregucci, chiamato a distanza di quasi 10 anni a raddrizzare la rotta. Sfumato ormai l'obiettivo della promozione diretta, il tecnico tarantino si prefisse con la societ\u00e0 il raggiungimento degli spareggi promozione. I granata, migliorando leggermente il rendimento, riuscirono a strappare un 9\u00ba posto, ultimo posto valevole per l'accesso ai play-off, pur con una posizione in griglia assai sfavorevole: il primo turno eliminatorio, infatti, prevedeva una sfida di 90' da giocare in casa del Frosinone, decisamente meglio piazzato in classifica. I granata non riuscirono a impensierire i ciociari, che passarono il turno vincendo 2-0 ed estromettendoli dalla lotta promozione. Unica consolazione di quell'annata fu la storica conquista della Coppa Italia Lega Pro, avvenuta al termine di una doppia sfida con il Monza.\nPer la stagione 2014-2015, la Salernitana affid\u00f2 la panchina a un'icona della citt\u00e0, Mario Somma, uno degli eroi della promozione in B della stagione 1989-90. Il tecnico scelse come suo secondo un suo ex compagno di squadra e granata di lungo corso, Ciro Ferrara. Le divergenze con alcuni membri della dirigenza portarono, per\u00f2, all'allontanamento dei due, a pochi giorni dall'esordio in campionato. Al posto di Somma fu chiamato Leonardo Menichini. Dopo una partenza caratterizzata da incertezze e risultati rocamboleschi, frutto anche del brusco cambio di allenatore, la Salernitana prese la testa della classifica, alternandosi a lungo con Benevento e Juve Stabia, prima di piazzare l'allungo decisivo, grazie a una serie di vittorie nelle sfide chiave della stagione. La compagine granata chiuse i conti per la vittoria del campionato nella sfida casalinga con il Barletta del 25 aprile (3-1 per i padroni di casa), tornando in Serie B dopo una militanza di quattro stagioni nelle serie minori. Fu invece seconda nell'inedita Supercoppa di Lega a tre squadre, che and\u00f2 al Novara. Protagonisti della stagione, comunque sia trionfale, furono il laterale offensivo Maikol Negro, il duo brasiliano formato da Gabionetta e Calil, oltre a veterani quali Davide Moro, Manolo Pestrin e Maurizio Lanzaro, questi ultimi due di ritorno a Salerno dopo diversi anni. \nCome gi\u00e0 accaduto in precedenza con l'ingaggio di allenatori quali Galderisi, Gregucci e Somma, anche per la nuova stagione la societ\u00e0 decise di stuzzicare l'entusiasmo nel pubblico di fede granata con una figura legata alla citt\u00e0. Questa scelta port\u00f2 al mancato rinnovo di Leonardo Menichini e all'ingaggio del tecnico cetarese Vincenzo Torrente. I risultati iniziali sembrarono dare ragione alla dirigenza, il cui obiettivo dichiarato era il raggiungimento di una salvezza tranquilla: all'esordio, la Salernitana regol\u00f2 l'Avellino per 3-1, grazie ai gol di Gennaro Troianiello e di un ispirato Denilson Gabionetta, proseguendo discretamente nelle successive settimane. L'improvviso calo di rendimento del mancino brasiliano e le difficolt\u00e0 realizzative del neo-acquisto Massimo Coda portarono la Salernitana sul baratro. La dirigenza, pertanto, esoner\u00f2 Torrente e richiam\u00f2 Menichini, che si prefisse un cambio di modulo (in ottica pi\u00f9 conservativa) per provare a salvare la squadra granata. Grazie all'esplosione del neo-acquisto Leonardo Gatto, oltre al ritrovato istinto da goleador di Coda, schierato in coppia con Alfredo Donnarumma, la Salernitana si risollev\u00f2, giungendo quint'ultima e arrivando a giocarsi le sue residue possibilit\u00e0 di salvezza ai play-out contro una Virtus Lanciano in odore di fallimento. La salvezza fu ipotecata gi\u00e0 nella gara d'andata, grazie a un perentorio 1-4, cui segu\u00ec un'altra vittoria casalinga.\nNonostante il raggiungimento dell'obiettivo, per la seconda volta Menichini non ottenne la conferma. La squadra fu affidata, cos\u00ec, a Giuseppe Sannino, che la guid\u00f2 nel primo scorcio del torneo di B 2016-2017: i continui pareggi della squadra e il rapporto ben presto logoratosi con l'ambiente salernitano portarono il tecnico a presentare dimissioni. La societ\u00e0 si affid\u00f2, cos\u00ec, ad Alberto Bollini, che come Carlo Perrone vantava di una lunga militanza nei quadri tecnici del settore giovanile della Lazio. Dopo il fisiologico periodo di transizione, la Salernitana riusc\u00ec a ritrovarsi, macinando punti e risultati, rimanendo matematicamente in corsa per i play-off fino al termine del campionato, concluso al 10\u00ba posto. \nCon una formazione fortemente colpita dalla contemporanea cessione di Donnarumma e Coda, nella stagione 2017-2018, la Salernitana disput\u00f2 un campionato molto simile al precedente, caratterizzato dall'avvicendamento in panchina tra Alberto Bollini e Stefano Colantuono, oltrech\u00e9 da una vana rincorsa ai play-off, conclusa anzitempo. Tra le soddisfazioni della stagione, la doppia vittoria nel derby con l'Avellino (2-0 all'Arechi e 2-3 al Partenio-Adriano Lombardi, con una rimonta conclusa al 96\u00ba minuto, grazie a un gol di Joseph Minala rimasto nell'immaginario dei tifosi).\nNell'anno che portava al centenario della sua fondazione, la Salernitana fin\u00ec per deludere profondamente le attese: partita tra le favorite del torneo di B, la squadra sembr\u00f2 inizialmente in grado di competere per un posto nella griglia play-off, issandosi fino alla terza posizione. Dopodich\u00e9, a causa di una evidente abulia offensiva e di carenze nel gioco, fu risucchiata sempre pi\u00f9 gi\u00f9 in classifica. Le dimissioni di Colantuono e il nuovo ritorno di Gregucci non sortirono alcun altro effetto che di peggiorare la situazione di classifica, generando un clima di pesante contestazione da parte dei tifosi e portando la Salernitana a un passo dalla retrocessione diretta. A 90' dalla fine del campionato e dopo aver sprecato diverse occasioni per ottenere la salvezza matematica, Gregucci fu esonerato; subentr\u00f2 ancora una volta Menichini il quale, pur non riuscendo a battere la corazzata Pescara nell'ultima trasferta del campionato, centr\u00f2 la sua seconda salvezza in granata, grazie alla vittoria ai rigori contro il Venezia, al termine di una drammatica doppia sfida di play-out.\nAll'inizio del successivo torneo di Serie B, la Salernitana si present\u00f2 con una squadra rinnovata e in panchina l'ex-CT della Nazionale italiana di calcio, Gian Piero Ventura. Dopo un inizio incoraggiante per la squadra granata, la stagione fu gravemente influenzata dall'interruzione di oltre tre mesi delle attivit\u00e0 sportive, dovuta allo scoppio in Italia della pandemia di COVID-19. Alla ripresa, la Salernitana, che pur orbitava nelle posizioni utili a centrare un piazzamento play-off, non fu capace di reggere il ritmo delle avversarie, sprofondando al decimo posto in classifica, a -2 punti dalla soglia necessaria per la qualificazione agli spareggi promozione.\nNell'estate 2020, la frustrazione per l'infausto esito delle due stagioni precedenti, unito ai dubbi sulla legittimit\u00e0 della multipropriet\u00e0 di Claudio Lotito (gi\u00e0 patron della Lazio, militante in Serie A), port\u00f2 i tifosi della Salernitana a inasprire la gi\u00e0 dura contestazione in atto. Con gli stadi ancora chiusi per la \"seconda ondata\" della pandemia, la squadra per\u00f2 fece quadrato attorno al nuovo tecnico Fabrizio Castori, dimostrando sin dalle prime battuta una particolare predisposizione a lottare con grinta e cattiveria agonistica. In pi\u00f9, il calcio molto strutturato e verticale offerto dalla formazione granata port\u00f2 in dote un inizio di campionato tra i migliori di sempre, che la proiett\u00f2 per diverse giornate al primo posto, diventato poi secondo al giro di boa, a pari merito con la matricola terribile Monza. Il decisivo allungo della corazzata Empoli (capolista in Serie B) e il ritorno in auge del Lecce non modificarono pi\u00f9 di tanto la classifica dei granata: la Salernitana, pur senza vincere mai gli scontri con le dirette concorrenti, rimase sempre stabilmente tra le prime quattro squadre della classifica. A tre giornate dalla fine della stagione regolare, una rocambolesca vittoria maturata in zona Cesarini sul campo del Pordenone permise alla Salernitana di scavalcare il Lecce, contemporaneamente sconfitto dal Monza; i 3 punti permisero ai granata di issarsi al secondo posto in classifica, ultima piazza utile per la promozione diretta. La successiva vittoria sull'Empoli capolista assicur\u00f2, quindi, ai granata la disputa dei play-off di Serie B, a partire dal turno di semifinale. Col Lecce ormai matematicamente relegato ai play-off e l'Empoli gi\u00e0 promosso in massima serie, il 10 maggio 2021, la Salernitana si present\u00f2 per giocare l'ultimo turno di campionato allo Stadio Adriatico di Pescara, dove gi\u00e0 nel 1991 e nel 1996 aveva perso, rispettivamente, la permanenza in Serie B e la promozione in Serie A. Mentre la diretta rivale per il secondo posto (il Monza) crollava inaspettatamente in casa col Brescia, le reti di Anderson su rigore, Casasola e Tutino spianavano alla squadra di Salerno la strada per la promozione in Serie A, dopo 22 stagioni di assenza. Oltre ai 13 gol in campionato a firma proprio di Gennaro Tutino, a contribuire alla promozione della squadra capitanata da Francesco Di Tacchio fu un gruppo estremamente affiatato, capace di reagire a situazioni di svantaggio, ribaltando il risultato in alcune partite cruciali della stagione.\nLa societ\u00e0 \u00e8 attualmente attesa alla risoluzione del vincolo di incompatibilit\u00e0 sancito dalle normative federali, che vietano a uno stesso soggetto il controllo diretto di pi\u00f9 di un club professionistico."}
{"id": "2491667", "revid": "767487", "url": "https://it.wikipedia.org/wiki?curid=2491667", "title": "Natural (gruppo musicale)", "text": "I Natural erano un gruppo pop rock giovanile statunitense, originario di Orlando (Florida), costituitosi nel 1999 e scioltosi nel 2004 e famoso soprattutto in Germania e nelle Filippine.\nIl gruppo era composto da 5 elementi: Marc Eric Terenzi (che ha intrapreso la carriera da solista), Benjamin Frederick Bledsoe, Michael Joshua \u201cJ\u201dHorn, Michael Wayne Johnson (ora facente parte della band Lukewarm Freeda) e Patrick Bruce King Jr.\nNei 5 anni di attivit\u00e0, il gruppo ha inciso solamente due album, \"Keep It Natural \" nel 2002 e \" It's Only Natural \" nel 2004.\nHa realizzato inoltre una decina di singoli, tra i quali ricordiamo \" Put Your Arms Around Me \" (il loro primo singolo, realizzato nel 2001) e \" Just One Last Dance \" (2004), interpretato assieme alla cantante tedesca Sarah Connor, moglie di uno dei leader del gruppo, Marc Terenzi."}
{"id": "2491668", "revid": "1305772", "url": "https://it.wikipedia.org/wiki?curid=2491668", "title": "Natural", "text": ""}
{"id": "2491670", "revid": "767487", "url": "https://it.wikipedia.org/wiki?curid=2491670", "title": "Huang Hong Sheng", "text": "Era anche conosciuto come Xiao Gui (\u5c0f\u9b3c).\nBiografia.\nFece parte della band HC3, e della boy band Wan Zi / Cosmo (\u4e38\u5b50). Incise anche un album da solista. Divenne noto per\u00f2 soprattutto per aver animato vari show televisivi, tra cui \"100% Entertainment\" (\u5a1b\u6a02\u767e\u5206\u767e) della GTV, da lui condotto insieme a un altro cantante taiwanese, Show Luo. Era proprietario di A.E.S. (Alien Evolution Studio), un negozio che egli stesso aveva aperto a Taipei. Fu anche attore cinematografico e televisivo, nonch\u00e9 autore di due libri.\nFu trovato morto all'interno della sua abitazione a Taipei il 16 settembre 2020. Fu immediatamente dichiarato morto e la causa principale \u00e8 stata attribuita ad un trauma cranico che ha subito dopo essere scivolato accidentalmente mentre si trovava nel suo bagno."}
{"id": "2491673", "revid": "36426", "url": "https://it.wikipedia.org/wiki?curid=2491673", "title": "Statua equestre a Cosimo I de' Medici", "text": ""}
{"id": "2491675", "revid": "533647", "url": "https://it.wikipedia.org/wiki?curid=2491675", "title": "Mascali", "text": "Mascali (\"M\u00e0scali\" in siciliano) \u00e8 un comune italiano di abitanti della citt\u00e0 metropolitana di Catania in Sicilia.\nL'attuale centro urbano, sorto negli anni trenta del '900, alcuni anni dopo la distruzione del precedente abitato, a seguito dell'eruzione lavica del 1928, \u00e8 attraversato dalla Strada Statale 114 in posizione centrale rispetto a Giarre e Fiumefreddo di Sicilia, circa 30\u00a0km a nord da Catania.\nOrigini del nome.\nIl toponimo \u00e8 di origine incerta, ma sembra derivare dal greco bizantino \"\u039c\u03b1\u03c3\u03c7\u03ac\u03bb\u03b7\", che potrebbe significare \"ascella\" o, pi\u00f9 opportunamente (come sostenuto dal professore e storico Antonino Alibrandi), \"ramoso\", \"boscoso\", riferendosi ai fitti boschi che, un tempo, coprivano per intero il versante orientale dell'Etna e, particolarmente, fino agli inizi dell'et\u00e0 moderna, il territorio di Mascali (Bosco d'Aci).\nStoria.\nDalle origini al Medioevo.\nNon si conosce con precisione a quando risalga il primo abitato, certo \u00e8 che papa Gregorio Magno in una sua epistola al vescovo di Taormina, nell'anno 593, alludendo a un antico monastero, probabilmente ubicato nei pressi dell'attuale paese di Vena, cit\u00f2 Mascali scrivendo: \"...\"Quod est super Maschalas\"...\" (\"Che \u00e8 sopra Mascali\").\nAssoggettata dagli Arabi in epoca poco posteriore al 900, Mascali fu conquistata da Ruggero I il Normanno nel 1082; nel 1092 cos\u00ec il suo vasto e fertile territorio - delimitato a sud dall'attuale torrente Mangano, a nord dal torrente delle Forche, ad est e ad ovest rispettivamente dal mare e dal vulcano - divenuto feudo nel XII secolo e in un primo tempo assegnato alla diocesi di Troina, pass\u00f2 nel 1124 al potere temporale della diocesi di Catania, a seguito di una donazione del futuro re Ruggero II al vescovo di Catania Maurizio, mentre la giurisdizione ecclesiastica veniva invece riservata all'arcivescovo archimandrita di Messina, mediante una bolla pontificia di papa Eugenio III del 1151.\nIl viaggiatore arabo Al-Edrisi nella sua massima opera geografica conosciuta come \"Libro di Ruggero\" redatta nel 1154, descrive Mascali come un villaggio adagiato su di un colle, lodandone la fertilit\u00e0 dei terreni e l'abbondanza d'acqua. Egli cita inoltre la presenza di una localit\u00e0 costiera denominata \"Qurtil Masqalah\", ricadente pressappoco nel territorio delle odierne frazioni marittime di Sant'Anna o Fondachello.\nDurante il XIV secolo, Mascali fu protagonista della lunga guerra angioino-aragonese soffrendo nel 1357 un lungo assedio ad opera dei calatabianesi alleati dei francesi, con la successiva messa a ferro e fuoco della citt\u00e0 a causa della sua fedelt\u00e0 alla Corona d'Aragona.\nEt\u00e0 moderna.\nNel 1543, il vescovo di Catania Niccol\u00f2 Maria Caracciolo ottenne da Carlo V il \"mero e misto imperio\", ossia la giurisdizione civile e criminale sul territorio, istituendo cos\u00ec ufficialmente la Contea di Mascali, di cui i suoi successori continuarono ad essere proprietari per circa due secoli, assumendo il titolo di \"Comites Mascalarum\" (Conti di Mascali).\n\u00c8 chiaro per\u00f2 che la nuda propriet\u00e0 di terreni boschivi, incolti e talora paludosi a poco sarebbe valsa alla diocesi etnea e avrebbe comportato inutili spese. Fu cos\u00ec che il vescovo Caracciolo pens\u00f2 di convocare in assemblea il 5 ottobre 1558 nella chiesa di Santa Maria degli Angeli gli abitanti di Mascali, per offrire loro in enfiteusi (cio\u00e8 dietro pagamento di un canone periodico in denaro o in natura), ma a infimi censi, le terre della contea. Questa data segn\u00f2 dunque l'inizio del progressivo disboscamento e popolamento del territorio che ben presto, avendo attratto gli investimenti in massima parte di acesi e messinesi oltre a parecchia manodopera contadina, dal mare alla montagna fu convertito in campi agricoli e in nuovi piccoli e sparsi centri urbani dipendenti dal centro di Mascali economicamente e giuridicamente.\nPer tutto il XVI secolo e oltre, a causa della sua collocazione su un'altura che la rendeva ben visibile dal mare, Mascali rimase per\u00f2 spesso vittima, come la maggior parte delle citt\u00e0 costiere, degli attacchi dei pirati turchi che infestavano il Mar Mediterraneo, tanto che rest\u00f2 pi\u00f9 volte quasi del tutto disabitata. Le cronache del tempo ci indicano come nel 1524 i turchi riuscirono a depredare il paese e a rapire \"circa octanta pirsuni infra homini donni e pichulilli\" per rivenderli a Costantinopoli come schiavi.\nPer proteggere dunque la citt\u00e0 dalle incursioni turche furono innalzate alcune torri di avvistamento, ben sette secondo la leggenda, disseminate su tutto il territorio della contea.\nIl XVII secolo fu caratterizzato da un consistente aumento demografico, ravvisabile soprattutto nella crescita dei nuovi borghi della contea e determinato dalle donazioni enfiteutiche del vescovo conte Michelangelo Bonadies, che difese strenuamente il diritto alla gestione del territorio, contro le intromissioni da parte dei regnanti.\nNel 1693 il terremoto del Val di Noto lasci\u00f2 Mascali semidistrutta (ma i mascalesi, caso unico fra le comunit\u00e0 della Sicilia orientale, si salvarono quasi tutti poich\u00e9, al momento della maggior scossa dell'11 gennaio, erano in processione, all'aperto, con le reliquie di San Leonardo); gi\u00e0 in tale epoca si pens\u00f2 di ricostruirla pi\u00f9 a valle, ma il terreno acquitrinoso della piana sottostante ne scoraggi\u00f2 l'insediamento. Ci\u00f2 che fu spostato in pianura fu invece il tratto della strada consolare Pompeia, l'antica direttrice orientale-sicula d'origine romana che fino ad allora aveva attraversato il centro abitato, fornendo cos\u00ec ai viandanti un percorso nettamente pi\u00f9 agevole.\nNel XVIII secolo la Sicilia, e dunque anche il territorio di Mascali, pass\u00f2 in mano borbonica. Questo segn\u00f2 per\u00f2 la fine contea di Mascali, che fu ceduta dai vescovi catanesi alla casa reale nel 1757. La citt\u00e0 di Mascali, tagliata fuori dai traffici commerciali e ormai in posizione periferica inizi\u00f2 cos\u00ec il suo lento ma inesorabile declino.\nA causa dell'eccessiva fiscalizzazione a cui i terreni erano sottoposti, sempre pi\u00f9 insistenti si fecero inoltre le richieste di autonomia amministrativa da parte dei numerosi borghi sorti nel territorio mascalese, primo fra tutti il \"quartiere delle Giarre\", l'odierna Giarre, divenuto ben pi\u00f9 grande e ricco della stessa Mascali e che ottenne la secessione nel 1815 insieme a quelli che poi sarebbero divenuti i comuni di Riposto, Sant'Alfio e Milo.\nEt\u00e0 contemporanea.\nData cruciale per la storia di Mascali \u00e8 quella del 6 novembre del 1928, ricorrenza di San Leonardo, ancora oggi protettore della citt\u00e0, quando la lava dell'Etna, fuoriuscita da una bocca apertasi ad appena 1150 m di quota, incanalandosi nel torrente Pietrafucile che attraversava l'abitato, seppell\u00ec Mascali per intero lasciandone integra solo una piccola porzione periferica, l'odierna frazione di Sant'Antonino.\nLa citt\u00e0 nuova.\nIl governo fascista, su mandato del Ministro dei lavori pubblici Giovanni Giuriati e dello stesso Mussolini, diede inizio ai lavori di ricostruzione immediatamente dopo la catastrofica calamit\u00e0 naturale. Fu deciso di spostare la nuova citt\u00e0 pi\u00f9 a valle, a ridosso della strada statale che collega Messina a Catania, a met\u00e0 strada tra i Comuni di Giarre e Fiumefreddo di Sicilia. Il sistema urbanistico adottato individu\u00f2 gli assi viari disposti in modo razionale, secondo uno schema ippodameo, ereditato dalla cultura dell'antica Roma, un vero e proprio \"marchio di fabbrica\" di tutte le citt\u00e0 costruite durante il fascismo. Le prime opere finanziate furono l'acquedotto, il cimitero, la casa comunale, le scuole, la chiesa. Congiuntamente fu predisposta la costruzione di un primo nucleo di abitazioni denominate \"ricoveri stabili\" (ancora oggi abitati come normali abitazioni civili) da destinare alle famiglie bisognose. Inoltre, per favorire la ripopolazione della citt\u00e0 si provvide alla concessione di un lotto di terreno e di un contributo statale (dal 40 al 60%) per la ricostruzione delle case dei cittadini pi\u00f9 abbienti. Solo per la costruzione delle opere pubbliche lo Stato impegn\u00f2 la ragguardevole somma di 12 milioni di lire. Lo Stato fu sempre vigile sui criteri di costruzione dei privati, dando ad essi dei precisi obblighi da seguire, specialmente dopo l'emanazione delle nuove norme di sicurezza ed antisismiche volute dal legislatore. Il grosso dei lavori fu ultimato entro il 1937.\nArchitettonicamente, Mascali esprime tutto lo sviluppo e l'inquietudine artistica di quegli anni, divisa a met\u00e0 tra edifici ispirati alle linee taglienti del futurismo e del razionalismo ed edifici di stampo conservatore volgenti ancora ad uno stile ottocentesco. Gli edifici pubblici sono espressione della cosiddetta \"architettura di Stato\", ovvero un razionalismo che fa da compromesso tra conservatorismo e modernit\u00e0. Per l'urbanizzazione e la progettazione architettonica della citt\u00e0 di Mascali, il regime si avvalse della consulenza di illustri architetti, tra i quali spicca Camillo Autore (allievo di Ernesto Basile), famoso per la risistemazione del lungomare di Reggio Calabria e la progettazione del monumento dedicato a Vittorio Emanuele III che troneggia sul sopracitato lungomare.\nLa leggenda narra che la Piazza Duomo fu ultimata in fretta e furia in una sola notte, alla notizia che il Duce, il giorno dopo in visita ad Acireale, avesse espresso la volont\u00e0 di visitare la nuova citt\u00e0. Il giorno dopo effettivamente il Duce pass\u00f2 da Mascali, ma solo per una rapida sosta alla stazione con saluto dalla scalinata della stessa.\nMonumenti e luoghi d'interesse.\nArchitetture religiose.\nDiversi sono gli edifici di culto cattolico nel territorio comunale:\nArchitetture civili.\nMonumento ai caduti.\nL'attuale monumento ai caduti fu realizzato dallo scultore catanese Pietro Pappalardo per commemorare i mascalesi morti nella prima guerra mondiale e inaugurato nel 1940 a seguito di una lunga controversia giuridica risolta dal Tribunale Civile di Catania. L'originario monumento venne infatti distrutto durante l'eruzione vulcanica del 1928, pochi giorni dopo la prevista inaugurazione del 4 novembre 1928, in realt\u00e0 mai svoltasi a causa dell'allarme suscitato dal torrente lavico che era scaturito in localit\u00e0 Ripe della Naca. Nel 1985 furono scolpiti sulle lapidi anche i nomi dei cittadini caduti nella seconda guerra mondiale e nelle guerre coloniali.\nAree naturali.\nNel territorio comunale, poco distante dal pi\u00f9 famoso Castagno dei Cento Cavalli, si trova il Castagno la Nave o Castagno Sant'Agata (in siciliano \"Castagnu 'a Navi\" o \"Arrusbigghiasonnu\" - \"risveglia sonno\" - forse per il cinguettio degli uccelli o forse per le fronde basse che destavano improvvisamente dal sonno qualche carrettiere passante), avente oltre mille anni di vita. Deve il suo nome probabilmente alla forma somigliante lo scafo di una nave. Questo castagno insieme a quello dei Cento Cavalli e ad altri cinque ormai scomparsi costituivano i \"sette fratelli\", gli esemplari pi\u00f9 imponenti dei folti boschi che ricoprivano la zona. La circonferenza misura circa 23 m ed \u00e8 alto 19 m: stante alcuni studi, sarebbe il secondo albero per antichit\u00e0 e grandezza in Italia. Nel 1982 il Corpo forestale dello Stato lo ha inserito nel patrimonio italiano dei monumenti verdi, forte di 22.000 \"alberi di notevole interesse\", ed evidenziato tra i soli 150 di \"eccezionale valore storico o monumentale.\"\nInteressante la visita nel costone di Ripa della Naca, dove si aprirono le bocche eruttive da cui sgorg\u00f2 la lava che distrusse il paese.\nNella zona costiera in prossimit\u00e0 del confine con il comune di Fiumefreddo si trova la Gurna, piccola zona umida residua di una pi\u00f9 estesa area che fino al secolo scorso, prima delle bonifiche, si estendeva lungo la costa jonica, dal torrente Macchia alla foce dell'Alcantara. Quest'area palustre, alimentata dalle acque di risorgiva provenienti dal versante nord-orientale dell'Etna, costituisce un habitat utilizzato da diverse entit\u00e0 faunistiche che vi stazionano o che lo utilizzano come corridoio migratorio. Per la sua importanza ambientale, il sito, gi\u00e0 individuato come SIC/ZPS ITA070003, \u00e8 stato inserito nel 2005 nella rete ecologica Natura 2000 della Regione Siciliana. Tale rete ha lo scopo di assicurare la conservazione degli habitat, della fauna e della flora europee, al fine di attuare le direttive comunitarie 92/43/CEE \"Habitat\" e 79/409/CEE \"Uccelli\".\nSociet\u00e0.\nReligione.\nLa religione di gran lunga pi\u00f9 professata \u00e8 il cristianesimo nella confessione cattolica. La citt\u00e0 fa parte della diocesi di Acireale e il culto pi\u00f9 sentito \u00e8 quello del patrono san Leonardo di Noblac, probabilmente portato in zona dai francesi secoli fa.\nCultura.\nLetteratura.\nLo scrittore Vitaliano Brancati trascorse qualche periodo della sua giovinezza in paese, poich\u00e9 il padre ne fu Commissario prefettizio a fine anni trenta. Nel romanzo \"Don Giovanni in Sicilia\" menziona Mascali per le feste da ballo che venivano organizzate presso la Casa del Comune, ove erano invitati esponenti della nobilt\u00e0 e dell'ascendente borghesia catanese.\nGeografia antropica.\nFrazioni.\nIl territorio del comune di Mascali si estende dal mare all'alta montagna ed \u00e8 dunque caratterizzato da una grande variet\u00e0 di climi, paesaggi e colture. Le svariate frazioni ricadenti al suo interno risentono pertanto della loro posizione geografica. Dagli abitati di Fondachello e Sant'Anna in riva al mare si passa a Carrabba ormai congiunta al centro di Mascali a seguito dell'espansione edilizia; Sant'Antonino, ci\u00f2 che resta dell'antica Mascali, Nunziata, Santa Venera e Portosalvo si trovano a quote collinari, mentre le frazioni pedemontane sono Puntalazzo e Montargano.\n&lt;br&gt;Il comune annovera inoltre un'isola amministrativa, la frazione di Tagliaborsa, che \u00e8 un'exclave nel territorio di Giarre.\nEconomia.\nAgricoltura e allevamento.\nL'agricoltura \u00e8 una voce rilevante per l'economia locale. Prodotti di particolare pregio sono il nerello mascalese, che concorre alla produzione dell'Etna DOC, e il fagiolino mascalese, coltivato solo in questa zona e disponibile fino alla fine di agosto. Altre produzioni locali sono quelle di agrumi (limoni in particolare), mele, uva, ciliegie, nespole, nocciole, mandorle e cereali. \nOgni anno, il primo giorno di novembre, si svolge a Mascali la secolare fiera del bestiame.\nTurismo.\nIl turismo mascalese \u00e8 principalmente estivo. Durante la bella stagione infatti le spiagge delle frazioni di Fondachello e Sant'Anna vengono visitate da turisti, perlopi\u00f9 del resto della provincia.\nInfrastrutture e trasporti.\nStrade.\nIl paese sorge sulla Strada statale 114 Orientale Sicula, che permette facili comunicazioni con i principali centri della Sicilia orientale. La realizzazione di un apposito svincolo autostradale sulla A18, per cui erano stati stanziati 18 milioni di euro nel 2011, \u00e8 al momento sfumata a causa di problematiche burocratiche e di disattenzione da parte della classe politica locale.\nFerrovie.\nMascali \u00e8 attraversata dalla Ferrovia Messina-Siracusa: la locale stazione, ridotta a semplice fermata, \u00e8 stata in parte riconvertita in caserma della polizia municipale. Sono presenti inoltre due stazioni (Santa Venera e Nunziata) della Ferrovia Circumetnea.\nAmministrazione.\nL'attuale sindaco \u00e8 Luigi Messina, al secondo mandato.\nStemma comunale.\nLo stemma comunale viene definito dallo statuto comunale come:\nLe sette torri sono un chiaro riferimento al sistema di fortificazione della antica Contea di Mascali.\nAltre informazioni amministrative.\nIl comune di Mascali fa parte delle seguenti organizzazioni sovracomunali: regione agraria n.7 (Colline litoranee di Acireale).\nSindaci di Mascali.\nDi seguito \u00e8 presentata una tabella relativa alle amministrazioni che si sono succedute in questo comune. \n "}
{"id": "2491678", "revid": "2127146", "url": "https://it.wikipedia.org/wiki?curid=2491678", "title": "Contea di Mascali", "text": "La Contea di Mascali fu un feudo del territorio jonico-etneo della Sicilia, comprendente parte dei territori degli attuali comuni di Mascali, Giarre, Riposto, Sant'Alfio, Milo e Santa Venerina.\nStoria.\nLa contea sorse grazie ad una serie di privilegi devoluti a partire dal 1540 dall'imperatore Carlo V a Nicola Maria Caracciolo, vescovo di Catania, che culminarono con la concessione del \"mero et mixto imperio\", ossia della giurisdizione civile e criminale sul territorio di Mascali. \u00c8 grazie a tali atti ufficiali che i successori del vescovo Caracciolo si fregiarono per oltre due secoli del titolo di \"Comes Maschalarum\" (Conte di Mascali).\nLa contea di Mascali si estendeva su di una vasta area boschiva - delimitata a sud e a nord dagli attuali torrenti \"Mangano\" e \"delle Forche\", ad est e ad ovest dal mare e dal vulcano - infeudata a partire dal XII secolo e gi\u00e0 possedimento della diocesi di Catania a seguito di una donazione di Ruggero II di Sicilia nel 1124 al vescovo di Catania Maurizio. Il quale territorio per\u00f2 fu successivamente incorporato ecclesiasticamente all'interno della Diocesi di Taormina prima, e nell'Arcidiocesi di Messina poi, creando non poche difficolt\u00e0 alle istituzioni ecclesiastiche locali e agli abitanti, sottoposti contemporaneamente a due autorit\u00e0 religiose, con una autorit\u00e0 quale quella del Vescovo di Catania ad avere una prevalenza di carattere civile. Fu proprio a partire dall'elevazione a contea e alla risoluzione delle problematiche ecclesiastico - giurisdizionali - fiscali le quali si trascinarono per un cinquantennio (dal 1570 al 1620 circa), che il territorio mascalese sub\u00ec una profonda trasformazione. I vescovi di Catania decisero infatti di rendere coltivabili queste terre, a quel tempo ricoperte quasi per la loro totalit\u00e0 dall'ormai leggendario Bosco d'Aci, offrendole a censi molto bassi mediante lo strumento giuridico dell'enfiteusi, a coloro i quali desideravano stabilirsi \"in loco\". Ai vescovi-conti sarebbe stata destinata la decima di ogni raccolto. Nacquero quindi vari borghi rurali, mentre i terreni incolti e venivano disboscati e bonificati per cedere il posto a vaste aree agricole coltivate principalmente a vigneto.\nDurante il XVII secolo, vescovi come Innocenzo Massimo e Michelangelo Bonadies, seguirono la politica economica del Caracciolo, e continuarono la concessione enfiteutica delle terre che attir\u00f2 numerose famiglie principalmente acesi e messinesi, oltre a parecchia manodopera contadina. In particolare, il Bonadies si batt\u00e9 con determinazione contro i tentativi di chi intendeva porre il territorio di Mascali sotto il controllo fiscale dello stato, affinch\u00e9 la contea restasse sotto il diretto controllo della mensa vescovile catanese.\nGli effetti disastrosi del cosiddetto Terremoto del Val di Noto del 1693 si fecero ampiamente sentire anche in questi luoghi (bench\u00e9 ricadenti geograficamente nel Val Demone secondo l'antica suddivisione araba della Sicilia). L'abitato di Mascali rimase semidistrutto e che fino ad allora ne aveva attraversato il centro, venne spostata a valle, verso est, favorendo cos\u00ec, durante il '700, lo sviluppo e la rapida crescita di Giarre e di Riposto, a discapito del \"capoluogo\" che venne definitivamente tagliato fuori dai traffici commerciali. Fu in questi ultimi due centri che in poco tempo, grazie anche alla loro innata \"vocazione\" mercantile, sorse e si afferm\u00f2 un nutrito ceto borghese.\nNel 1757 la contea pass\u00f2 dalla gestione diretta della Curia catanese a quella mediata del Re. Quindi, nel 1825, il titolo di \"Conte di Mascali\" pass\u00f2 ulteriormente al Principe di Capua, a quei tempi Francesco I di Borbone, appena dieci anni dopo la separazione di Giarre insieme ai popolosi borghi di Riposto, Torre Archirafi, Santa Maria la Strada, San Leonardello, Macchia, San Giovanni Montebello, Sant'Alfio, Milo ed altri centri minori. Tale smembramento ebbe tra le proprie cause l'eccessiva fiscalizzazione a cui erano sottoposti i terreni agricoli da parte dell'amministrazione borbonica.\nDurante i moti rivoluzionari del 1848 il governo provvisorio della Sicilia retto da Ruggero Settimo abol\u00ec la contea e ci\u00f2 che ne restava, ossia l'attuale territorio del comune di Mascali, fu posto sotto il controllo dello Stato.\nLe torri.\nPer la difesa delle terre e del casale di Mascali dalle incursioni turche vennero innalzate alcune torri d'avvistamento, sette secondo la leggenda, disseminate lungo tutto il territorio.\nGli storici hanno espresso di volta in volta pareri discordanti sulla loro identificazione che il pi\u00f9 delle volte \u00e8 stata dettata dalla credenza popolare pi\u00f9 che dalla vera e propria indagine storica.\nSembra che le costruzioni di seguito elencate, in gran parte scomparse, ma la cui esistenza in passato \u00e8 attestata da diverse fonti, possano aver assunto funzioni difensive (specialmente quelle poste lungo il litorale).\nLista dei Conti.\nQuella che segue \u00e8 la lista dei Conti di Mascali, intendendo cio\u00e8 i \"governatori\" della Contea e non coloro che portarono questo titolo, poich\u00e9 l'entit\u00e0 fu abolita nel 1848 ma i Vescovi di Catania continuarono a fregiarsi del titolo fino al Concilio Vaticano II.\nEredit\u00e0.\nAraldica.\nLe torri simbolo della contea sono rappresentate su alcuni degli stemmi dei Comuni che ne facevano parte prima dell'autonomia: sette torri d'oro su quelli di Giarre e di Mascali, una d'argento su quello di Riposto e una d'oro su quello di Santa Venerina."}
{"id": "2491679", "revid": "1442080", "url": "https://it.wikipedia.org/wiki?curid=2491679", "title": "Heineken Open 2005 - Singolare", "text": "Il singolare del Heineken Open 2005 \u00e8 stato un torneo di tennis facente parte dell'ATP Tour.\nDominik Hrbat\u00fd era il detentore del titolo.\nFernando Gonz\u00e1lez ha battuto in finale Olivier Rochus 6-4, 6-2."}
{"id": "2491681", "revid": "932277", "url": "https://it.wikipedia.org/wiki?curid=2491681", "title": "Arborio (magister militiae)", "text": "Arborio (latino: \"Arborius\"; \"floruit\" 461-465) fu un generale romano attivo in Gallia e penisola iberica nella prima met\u00e0 degli anni 460.\nNel 461 succedette a Nepoziano alla carica di \"magister militiae\", per volere del re dei Visigoti Teodorico II; lo stesso re lo richiam\u00f2 dalla Spagna alla corte di Tolosa nel 465, per una faccenda che coinvolgeva i Suebi."}
{"id": "2491682", "revid": "729019", "url": "https://it.wikipedia.org/wiki?curid=2491682", "title": "Isolotto Pomo", "text": "Lisolotto Pomo o scoglio Pomo (in lingua croata otok Jabuka) \u00e8 un isolotto vulcanico disabitato nel mare Adriatico, sito tra Pescara e Spalato, circa 70\u00a0km ad ovest dell'Isola di Lissa e circa 21\u00a0M a nord-ovest di Sant'Andrea in Pelago; fa parte dell'arcipelago di Lissa. Amministrativamente appartiene al comune di Comisa, nella regione spalatino-dalmata.\nL'isola ha una superficie di 0,022\u00a0km\u00b2, uno sviluppo costiero di 0,715\u00a0km; la sua altezza \u00e8 di 100,4\u00a0m. Le coste sono ripide e scoscese e l'unico accesso all'isola, che pu\u00f2 avvenire solo in condizioni meteorologiche favorevoli, \u00e8 quello sito a sud-ovest.\nFlora e fauna.\nSull'isola \u00e8 presente una specie endemica di lucertole nere (\"Podarcis melisellensis pomoensis\") e di altre piante come la \"Centaurea jabukensis\" e la \"Centaurea crithmifolia\", entrambe del genere Centaurea.\nCaratteristiche geologiche.\nLe scogliere dell'isola sono alte 97 metri.\nAllo scoglio Pomo \u00e8 legato uno strano fenomeno: non appena un'imbarcazione le si avvicina, le bussole impazziscono: il fatto \u00e8 spiegabile tenendo presente la grande quantit\u00e0 di magnetite presente nelle rocce dell'isola."}
{"id": "2491683", "revid": "1987609", "url": "https://it.wikipedia.org/wiki?curid=2491683", "title": "Timmendorfer Strand", "text": "Timmendorfer Strand (20,12\u00a0km\u00b2; 9.000 ab. ca.) \u00e8 una popolare localit\u00e0 balneare tedesca sul Mar Baltico appartenente al \"land\" Schleswig-Holstein (Germania nord-occidentale).\nDal punto di vista amministrativo, \u00e8 un comune del circondario dell'Holstein Orientale (targa: OH).\nGeografia fisica.\nTimmendorfer Strand si trova sulla baia di Lubecca (\"L\u00fcbecker Bucht\"), lungo la costa sud-orientale dello Schleswig-Holstein, qualche chilometro a nord-ovest di Travem\u00fcnde (il sobborgo marittimo di Lubecca).\nLa costa, su cui si sviluppa l'abitato di Timmendorf Strand, ha alle spalle un dolce paesaggio collinare, il quale si sviluppa intorno il lago di Hemmelsdorfer See.\nMonumenti e luoghi d'interesse.\nLocalit\u00e0 molto amata dai tedeschi, ricca di ristoranti, alberghi e anche boutique che si aprono sulla passeggiata.\nTra i punti d'interesse, vi sono, tra l'altro:"}
{"id": "2491685", "revid": "339392", "url": "https://it.wikipedia.org/wiki?curid=2491685", "title": "Isola di Jabuka", "text": ""}
{"id": "2491689", "revid": "729019", "url": "https://it.wikipedia.org/wiki?curid=2491689", "title": "Arado Ar 77", "text": "L'Arado Ar 77 era un aereo da addestramento avanzato bimotore ad ala bassa realizzato dall'azienda tedesca Arado Flugzeugwerke GmbH nella seconda parte degli anni trenta e rimasto allo stadio di prototipo.\nStoria del progetto.\nNel 1934 il Reichsluftfahrtministerium (RLM), il ministero che nella neocostituita Germania del periodo hitleriano sovraintendeva all'intera aviazione tedesca, emise una specifica per la fornitura di un velivolo bimotore per dotare le scuole di volo della Luftwaffe di un aereo da addestramento avanzato. Lo scopo era di creare un velivolo destinato alla formazione dei bombardieri, dotato di doppi comandi allo scopo di istruire i piloti all'uso di un bimotore e di postazioni per la preparazione dei mitraglieri.\nAlla richiesta risposero la Arado Flugzeugwerke, con il suo Ar 77 e la Focke-Wulf Flugzeugwerke AG che present\u00f2 l'Fw 58 su progetto dell'ingegnere Kurt Tank.\nIl progetto dell'Arado e curato dal suo capoprogettista Walter Blume era relativo ad un velivolo realizzato in tecnica mista, un monoplano ad ala bassa a sbalzo, a pianta trapezoidale realizzata interamente in legno, abbinata ad una fusoliera con struttura in tubi d'acciaio saldati, che poteva accogliere un equipaggio di quattro persone, che terminava in un impennaggio in lega leggera ed un carrello d'atterraggio convenzionale fisso.\nCome consuetudine vennero approntati due prototipi da avviare alla commissione esaminatrice dell'RLM, realizzati nello stabilimento di Nowawes, nei pressi di Potsdam, indicati dall'azienda come Ar 77A ed Ar 77B, i quali differivano tra loro solo in particolari minori, di simile dotazione di bordo ed entrambi dotati di moderne apparecchiature radio e di apparati per il volo senza visibilit\u00e0.\nIl primo dei due prototipi venne portato in volo per la prima volta nel 1934.\nDopo le valutazioni comparative gli venne preferito il progetto della Focke-Wulf e lo sviluppo dell'Ar 77 venne abbandonato."}
{"id": "2491692", "revid": "1543377", "url": "https://it.wikipedia.org/wiki?curid=2491692", "title": "Robocode", "text": "Robocode \u00e8 un progetto open source il cui scopo \u00e8 insegnare la programmazione in Java divertendo.\nL'apprendimento avviene attraverso un gioco che consiste nel programmare un robot e farlo competere in un'arena contro altri robot, identici ma programmati differentemente.\nIl giocatore \u00e8 il programmatore del robot e influenza indirettamente il gioco realizzando l'intelligenza artificiale del proprio robot.\nStoria.\nRobocode \u00e8 stato creato da un ricercatore del campus IBM di Cambridge, Mat Nelson.\nPubblicato il 27 luglio 2001 utilizzando il laboratorio di ricerca AlphaWorks che rende il tutto disponibile agli utenti.\nRobocode \u00e8 sviluppato dal 2006 da Flemming N. Larsen sotto Common Public License, una licenza per software open source pubblicata da IBM.\nAspetti didattici.\nLo scopo primario di Robocode \u00e8 di insegnare la programmazione in Java:\nil giocatore affronta lo sviluppo di algoritmi che consentano ai robot di mostrare un'abilit\u00e0 intelligente all'interno del dominio specifico di Robocode.\nI giocatori alle prime armi imparano le conoscenze basilari, come ereditariet\u00e0, polimorfismo, gestione degli eventi, classi, mentre i pi\u00f9 esperti testano concetti quali pattern matching, algoritmi di ricerca ottimizzati, reti neurali.\nIl motore grafico che realizza la simulazione delle battaglie offre la possibilit\u00e0 di \"vedere\" gli effetti degli algoritmi ideati; in questo modo il giocatore partecipa attivamente alla costruzione della conoscenza.\nQuest'approccio \u00e8 utilizzato anche in LOGO, un linguaggio di programmazione orientato alla grafica.\nAnche se Robocode non \u00e8 un simulatore ideale, la sua semplicit\u00e0 l'ha reso popolare.\nInoltre \u00e8 possibile comparare il proprio lavoro con quello di migliaia di Robocoders (sviluppatori di robot).\nPer eseguire in tutta sicurezza il codice dei robot programmati da altre persone, Robocode \u00e8 stato realizzato come una sandbox e tutti i robot hanno restrizioni nell'uso della macchina in cui sono eseguiti.\n\u00c8 da rilevare che in Robocode non sono presenti sangue, persone o riferimenti politici. Le battaglie avvengono per il divertimento intrinseco nelle competizioni.\nChe cosa \u00e8 Robocode.\nRobocode \u00e8 un simulatore di battaglia tra robot, portabile su tutte le piattaforme che supportano Java.\nNella simulazione la programmazione degli aspetti fisici \u00e8 ridotta all'essenziale e diviene invece fondamentale il legame tra percezione e azione.\nCaratteristiche tecniche.\nIn Robocode dei carri armati (i robot) combattono in una battaglia che avviene in un rettangolo chiamato arena di dimensioni variabili e circondato da mura. La dimensione dell'arena \u00e8 di 800x600 pixel ma pu\u00f2 essere modificata; i robot hanno dimensione fissa di 36x45 pixel.\nUna battaglia consiste in un numero di round prefissato dall'utente.\nIl vincitore della battaglia \u00e8 il robot che, al termine di tutti i round, ha ottenuto il punteggio pi\u00f9 alto.\nUn round termina quando tutti i robot tranne uno sono stati distrutti: il \"sopravvissuto\" \u00e8 il vincitore.\nI robot iniziano ogni round con un livello di energia pari a 100 e sono distrutti quando questa scende sotto zero.\nI turni.\nRobocode si basa sul concetto di turni.\nIn ogni turno tutti i robot hanno un limitato ammontare di tempo per scegliere la propria azione. Quando un robot ha completato il suo turno, le sue azioni sono effettivamente eseguite in modo sequenziale.\nSe un robot eccede nell'utilizzo del tempo limite di un turno, perde il diritto di eseguire azioni in quel turno. Se in un round questo avviene pi\u00f9 di trenta volte, il robot \u00e8 distrutto dal sistema e perde quel round.\nQuesto significa che le abilit\u00e0 dei robot devono essere un compromesso tra la loro complessit\u00e0 computazionale e il tempo necessario a reagire agli eventi.\nElementi di un carro armato.\nI robot combattono sparandosi utilizzando un cannone.\nSono inoltre equipaggiati di un radar con il quale \"vedono\" gli altri robot fino a una distanza di 1200 pixel.\n Il radar, il cannone e il corpo (l'intero veicolo) del carro armato ruotano di 360 gradi indipendentemente tra loro, oppure il cannone pu\u00f2 essere bloccato per seguire la rotazione del veicolo o ancora il radar pu\u00f2 essere bloccato per seguire la rotazione del cannone o del veicolo.\nIl radar.\nIl radar restituisce informazioni sui robot che si trovano all'interno del suo raggio di rilevazione.\nAlcune di queste informazioni sono velocit\u00e0, distanza (in pixel), nome ed energia, direzione e posizione. Queste ultime due informazioni sono simili a quelle usate nell'orientamento e in topografia: in Robocode lo zero degli angoli \u00e8 verso l'alto, come se fosse una bussola, e non verso destra come in trigonometria.\nIl cannone.\nIl cannone pu\u00f2 sparare con una potenza di fuoco variabile e, in proporzione alla potenza usata, \u00e8 sottratta energia al robot che spara.\nSe il proiettile colpisce un avversario, il robot che ha sparato guadagna energia proporzionalmente alla potenza del proiettile.\nI robot devono attendere tra uno sparo e l'altro il tempo necessario a ricaricare, che viene definito all'inizio della battaglia ed \u00e8 uguale per tutti i robot.\nI proiettili viaggiano a una velocit\u00e0 in relazione con la potenza di fuoco: minore \u00e8 la potenza di fuoco maggiore sar\u00e0 la velocit\u00e0 del proiettile.\nLa seguente tabella mostra un esempio di danno procurato, energia bonus per aver colpito un avversario e velocit\u00e0 del proiettile in relazione alla potenza di fuoco.\nI movimenti del carro armato.\nI robot si muovono con un'accelerazione costante e una velocit\u00e0 variabile (in avanti e indietro).\nVelocit\u00e0 positiva indica movimento in avanti e velocit\u00e0 negativa indica indietreggiamento.\nLa massima velocit\u00e0 dei robot \u00e8 pari a 8 pixel/turno.\nSe due robot collidono, essi perdono 0.6 punti energia. Se un robot urta un avversario con la parte frontale del veicolo mentre procede, muovendosi in avanti, la mossa \u00e8 considerata ramming (speronamento).\nQuando un robot effettua ramming gli viene attribuito un punteggio aggiuntivo.\nIl sistema di punteggio.\nRobocode usa un sistema di punteggio per determinare il vincitore di una battaglia.\nIl vincitore non \u00e8 necessariamente il robot che sopravvive a pi\u00f9 round perch\u00e9 sono attribuiti dei punti seguendo queste regole:\nIl vincitore finale \u00e8 il robot che ha ottenuto il maggior punteggio dopo che tutti i round sono stati portati a termine.\nCompetizioni.\nPer le competizioni i robot sono suddivisi in categorie in modo simile al pugilato, dove il peso di un pugile stabilisce la categoria di appartenenza.\nUn robot appartiene a una categoria in base alla dimensione del codice (compilato) con cui \u00e8 programmato.\nIl codice di un robot \u00e8 misurato in bytes e sono state individuate le seguenti categorie:\nI robot si fronteggiano nelle seguenti tipologie di combattimento:\nRoboRumble@Home.\nLa competizione pi\u00f9 importante \u00e8 la RoboRumble@Home, basata su un sistema distribuito simile al SETI@home. La RoboRumble@Home permette di eseguire combattimenti di tipo 1-on-1, Melee e Teams. I combattimenti Melee e 1-on-1 sono disponibili per tutte e quattro le tipologie di robot."}
{"id": "2491696", "revid": "767487", "url": "https://it.wikipedia.org/wiki?curid=2491696", "title": "Fantasmi del mare", "text": "Fantasmi del mare \u00e8 un film di guerra del 1948 per la regia di Francesco De Robertis.\nTrama.\nIl sottoufficiale della Marina Militare, il Capo Arena, custode di una nave in disarmo, ricostruisce l'ultima fase della seconda guerra mondiale e rievoca un episodio dell'8 settembre 1943. A bordo della nave, sulla quale \u00e8 imbarcato anche il figlio del comandante, prende una drammatica decisione che riguarda le sorti dell'equipaggio.\n\u00c8 primo film significativo del regista, un alto ufficiale della Marina Militare, che ha dedicato una vasta filmografia all'ambiente della Marina Militare Italiana.\nProduzione.\nLa produzione \u00e8 curata da Michele Savini per CCI. La distribuzione \u00e8 affidata alla \"Atlantis Film\".\nRegia.\nIl film si avvale della collaborazione tecnica alla regia di Vittorio Cottafavi. De Robertis si affida ancora per la fotografia a Carlo Bellero, che firma, in tutto, otto suoi film.\nRiprese.\nIl film \u00e8 interamente girato in un set allestito nell'Arsenale Militare Marittimo di Taranto.\nUna scena \u00e8 girata alla vicina \"Villa Peripato\".\nCast.\nDe Robertis inserisce nel cast per la prima volta l'attore debuttante Nino Milano, l'unico che apparir\u00e0 in cinque film del regista. Affida il ruolo di \"\u201cComandante\u201d\" a Nicola Morabito, uno dei pochi attori che il regista riconferma per la seconda volta. Fa debuttare nel cinema il barese Umberto Raho, che sar\u00e0 interprete di un centinaio di film.\nAccoglienza.\nCritica.\nIn concomitanza con il neorealismo, Francesco De Robertis dedica il suo film al mondo della Marina Militare, e utilizza attori poco conosciuti, fra i quali la giovane attrice di teatro Anna Arena (ligure) e Raf Pindi (originario della Puglia). Durante la lavorazione il film aveva il titolo di \"RottaSud\". Un lavoro corretto, come del resto tutti i film di De Robertis, specialista in storie marinare\nLa povert\u00e0 di mezzi non permette all'autore gli squarci marini delle opere precedenti; montaggio serrato, uso espressivo dei primi piani, disegno preciso delle singole psicologie e dialoghi ineccepibili tengono desta l'attenzione.\nPremi e riconoscimenti.\nIl Comune ove \u00e8 nato, San Marco in Lamis, in provincia di Foggia, ha voluto dedicare il Cinema Comunale a \u201cF. De Robertis\u201d.\nIl film ha aperto la rassegna di film bellici curata da Maurizio Cabona per le celebrazioni per la Festa delle Forze Armate il 5 novembre 2008 al cinema \"Trevi\" di Roma. Ignazio La Russa ha inaugurato la rassegna, realizzata in collaborazione con Ministero della difesa ed il Centro Sperimentale di Cinematografia (Cineteca Nazionale)."}
{"id": "2491697", "revid": "1386670", "url": "https://it.wikipedia.org/wiki?curid=2491697", "title": "Poviglio Baseball Club", "text": "La Poviglio Baseball Club \u00e8 un'associazione sportiva dilettantistica con sede a Poviglio, Reggio Emilia. Essa risale al 1975.\nStoria.\nDalla fondazione agli anni '90.\nLa societ\u00e0 fu fondata nel 1975 da Giuseppe Casoni e Lorenzo Ravacchia, originari del paese, dopo che assisterono ad alcune partite della formazione di Parma. Rimasero cos\u00ec piacevolmente colpiti che coinvolsero i loro amici e riuscirono a formare una squadra. Precisamente il 22 agosto nasce la sezione baseball della Polisportiva AUDAX di Poviglio. Il primo presidente fu Albertino Monica, seguito poi da Stefano Campanini e Stefano Friggeri, attualmente in carica dal 2007. Nel 1993 la squadra diviene autonoma dalla polisportiva e si rinomina Poviglio Baseball Club. La prima amichevole \u00e8 giocata sul campo da calcio parrocchiale del paese e l'anno successivo, nel 1976, la squadra \u00e8 iscritta al suo primo campionato sul campo di Villa Cad\u00e8, Reggio Emilia. Nel 1977 il comune di Poviglio mette a disposizione della squadra un terreno di gioco utilizzato fino al 1984. Viene poi per\u00f2 ritenuto inadatto e per questo la squadra si impegna a renderlo utilizzabile, obiettivo che raggiunge nel 1996. In questi anni la prima squadra disputa i campionati a Sorbolo, Brescello e Reggio Emilia. I risultati sono dapprima discreti, fino alla svolta dirigenziale del 1985, quando la societ\u00e0 assume un carattere economicamente pi\u00f9 deciso e cerca di raggiungere obiettivi pi\u00f9 ambiziosi. Nel 1995 viene stipulato un accordo con la Reggio Baseball, insieme alla quale si decide di affrontare la serie A2, anzich\u00e9 la serie B autonomamente. Questa collaborazione durer\u00e0 soltanto un anno, dopodich\u00e9 la formazione biancobl\u00f9 aderisce al campionato di Serie B partecipando anche ai play off in un paio di occasioni, entrambe senza riuscire a conquistare la categoria superiore.\nDal 2000 a oggi.\nIn seguito la squadra aderisce al campionato di A2 nel 2002 grazie ad un ripescaggio, ma due anni dopo viene retrocessa. Nel 2004 riesce a riconquistare il titolo ma all'alba dell'anno seguente \u00e8 costretta a rinunciare per motivi economici. Da allora fino ad oggi la squadra non \u00e8 mai riuscita, seppur ci sia andata molto vicino, a riconquistare la seconda serie italiana di baseball, fino all'anno 2010, quando torn\u00f2 in quella che ora si chiama serie \"A Federale\" grazie ad un altro ripescaggio. La stagione risult\u00f2 un grande successo in quanto la formazione povigliese riusc\u00ec ad ottenere la salvezza con addirittura il terzultimo posto finale in classifica (la retrocessione riguarda solo l'ultima classificata). Analogamente nel 2011 la squadra ottiene la salvezza in Serie \"A Federale\" vincendo la serie di Play-Out contro la compagine di Collecchio, ma nella off-season \u00e8 costretta a rinunciare al titolo conquistato e a declassarsi in serie \"B Federale\" per ristrettezze economiche e puntando sull'inserimento di numerosi giovani cresciuti nel vivaio della stessa.\nNel settembre 2013 Poviglio ospita la fase finale, \"Final Four\" di Coppa Italia di Serie B in qualit\u00e0 di una delle quattro squadre partecipanti, non riuscendo per\u00f2 ad andare oltre il terzo posto finale.\nNel 2015 la squadra rinuncia alla disputa dei play off valevoli per la conquista della Serie A federale in virt\u00f9 dell'accoppiamento con la formazione del Cagliari, che avrebbe comportato un ingente esborso economico; la stagione 2016 si chiude di nuovo con un secondo posto il quale, per\u00f2, non le garantisce la partecipazione alla post season.\nL'Impianto Sportivo.\nL'impianto sportivo \u00e8 situato in via Gruara a Poviglio. I lavori, iniziati nel 1995, sono stati portati a termine l'anno successivo grazie all'incessante lavoro manuale fornito dai membri allora presenti nell'associazione su base completamente volontaria ed autofinanziata. Solo nel 2008 sono stati costruiti, a spesa del comune, degli spogliatoi in muratura, che hanno sostituito i preesistenti prefabbricati.\nLe dimensioni del terreno di gioco sono:"}
{"id": "2491702", "revid": "110157", "url": "https://it.wikipedia.org/wiki?curid=2491702", "title": "Angilberto", "text": "Origine e diffusione.\nIl nome sembra essere derivato da due differenti nomi germanici, simili, che hanno finito per confondersi fra di loro. Il primo, \"Engelbert\", \u00e8 composto dai vocaboli in alto tedesco antico \"Angil\" \"Anglo\", \"appartenente al popolo degli Angli\" e \"beraht\", \"brillante\", \"luminoso\", e anche \"illustre\". Il secondo nome sostituisce il primo elemento con \"engil\", \"angelo\" (da cui \"engel\" in tedesco moderno), dando quindi al nome il significato di \"angelo brillante\" o \"angelo celebre\".\nLa forma Angilberto \u00e8 di tradizione francofona, mentre le forme Engelberto ed Engilberto rappresentano un adattamento diretto dalla forma tedesca \"Engelbert\" o \"Engelbrecht\". In Gran Bretagna venne introdotto dai Normanni.\nOnomastico.\nL'onomastico si pu\u00f2 festeggiare il 18 febbraio in memoria di sant'Angilberto, genero di Carlo Magno, abate a Saint-Riquier, oppure il 7 novembre in ricordo di sant'Engelberto di Colonia (o di Berg), arcivescovo, o il 10 luglio, in memoria del beato Engelbert Kolland, missionario francescano, martire a Damasco."}
{"id": "2491708", "revid": "173617", "url": "https://it.wikipedia.org/wiki?curid=2491708", "title": "Mike McTigue", "text": "Campione del mondo dei pesi mediomassimi dal 1923 al 1925.\nLa International Boxing Hall of Fame lo ha riconosciuto tra i pi\u00f9 grandi pugili di ogni epoca.\nLa carriera.\nProfessionista dal 1914, arriv\u00f2 alla sfida mondiale dopo aver combattuto anche con i migliori medi e mediomassimi in circolazione.\nIl campione era Battling Siki, in un periodo in cui la sua forma migliore non era ancora andata del tutto persa. McTigue, pugile di casa, vinse con un verdetto che non parve essere del tutto obiettivo.\nIncontr\u00f2 comunque una serie di miti, spesso perdendo, ma senza mai sfigurare. Con Harry Greb perse un incontro nel 1918 e un altro nel 1919, entrambi ai punti. Con Battling Levinsky perse ai punti nel 1921.\nCon Tommy Loughran perse ai punti nel 1922 e, nel 1923, in una sfida mondiale per il titolo che aveva tolto tre mesi prima a Battling Siki - ma lo sconfisse invece ai punti un mese pi\u00f9 tardi, di nuovo per il mondiale. Nel 1927 i due si incontrarono di nuovo, e ancora una volta vinse Loughran ai punti.\nAltre sfide con gente come Mickey Walker, Paul Berlenbach (contro cui perse definitivamente il titolo nel 1925), Young Stribling, Tiger Flowers, Jack Delaney e Jack Sharkey ebbero esiti alterni, ma era tutta gente che non scherzava."}
{"id": "2491710", "revid": "439724", "url": "https://it.wikipedia.org/wiki?curid=2491710", "title": "Painted from Memory", "text": "Painted from Memory \u00e8 un album nato dalla collaborazione fra Elvis Costello e Burt Bacharach. \u00c8 stato pubblicato il 29 settembre 1998 per la Mercury Records, una divisione della Universal Music Group.\nIl disco.\nLa collaborazione cominci\u00f2 con \"God Give Me Strength\", scritta per il film del 1996 \"Grace of My Heart\", diretto da Allison Anders e con Illeana Douglas. Apparentemente soddisfatto dal risultato, il duo espanse il progetto a questo album, per Costello il primo dopo 2 anni, per Bacharach il primo dopo 21. Testi e musiche sono co-accreditati a Bacharach e a Costello.\nUn album gemello venne realizzato dal chitarrista jazz Bill Frisell, pubblicato nel 1999 dalla Decca Records, un'altra divisione della Universal, intitolato \"The Sweetest Punch\". Quest'album contiene gli stessi brani di \"Painted from Memory\" riarrangiati in chiave jazz da Frisell e dal suo gruppo. Ospita la voce di Costello in due canzoni; anche la cantante jazz Cassandra Wilson canta in due brani, uno dei quali \u00e8 un duetto.\nCostello \u00e8 stato per lungo tempo fan di Bacharach, ed ha registrato varie canzoni del compositore statunitense, a partire da \"I Just Don't Know What to Do with Myself\" , inclusa nella compilation della Stiff Records del 1978 intitolata \"Live Stiffs\". Costello eseguir\u00e0 anche I'll Never Fall in Love Again per la colonna sonora del film .\n\"Painted from Memory\" vinse un Grammy Award nel 1998, come \"Best Pop Collaboration with Vocals\".\nTracce.\nTutte le canzoni sono di Elvis Costello e Burt Bacharach.\n1. \"In the Darkest Place\" \u2013 4:19\n2. \"Toledo\" \u2013 4:35\n3. \"I Still Have That Other Girl\" \u2013 2:46\n4. \"This House Is Empty Now\" \u2013 5:10\n5. \"Tears at the Birthday Party\" \u2013 4:38\n6. \"Such Unlikely Lovers\" \u2013 3:24\n7. \"My Thief\" \u2013 4:20\n8. \"The Long Division\" \u2013 4:15\n9. \"Painted from Memory\" \u2013 4:12\n10. \"The Sweetest Punch\" \u2013 4:09\n11. \"What's Her Name Today?\" \u2013 4:08\n12. \"God Give Me Strength\" \u2013 6:11\nDisco bonus in edizione limitata (1999)\n1. \"This House Is Empty Now\" (live a Late Night with Conan O'Brien, 27 novembre 1998)\n2. \"I Still Have That Other Girl\" (live alla Shibuya Hall, Tokyo, 10 febbraio 1999)\n3. \"In the Darkest Place\" (live a the Athenaeum, Melbourne, 16 febbraio 1999)\n4. \"Painted from Memory\" (live a the Athenaeum, Melbourne, February 16, 1999)\n5. \"What's Her Name Today?\" (live alla Shibuya Hall, Tokyo, February 10, 1999)\nConcerti.\nDopo la pubblicazione dell'album, Costello e Bacharach suonarono insieme dal vivo le canzoni dell'album solo per un numero limitato di eventi. Uno di questi \u00e8 un episodio della seconda stagione del programma della televisione pubblica americana \"Sessions at West 54th\", Raccolta poi in VHS. Sempre in questo periodo, tuttavia, Costello cominci\u00f2 a suonare diversamente dal vivo, accompagnato solo dal fedele tastierista Steve Nieve al pianoforte. Nel 1999, Costello part\u00ec per il \"Lonely World Tour\", suonato in questo stile, bilanciato fra la sua voce e il pianismo di Nieve; le canzoni di \"Painted from Memory\" divennero parte integrante della scaletta del tour.\nLe canzoni di questo album rimangono sia nei concerti di Bacharach che in quelli di Costello. una versione di \"God Give Me Strength\" conclude l'album dal vivo di Costello del 2004 \"My Flame Burns Blue\", mentre alcuni degli attuali concerti di Bacharach con il cantante John Pagano contengono sempre \"God Give Me Strength\"."}
{"id": "2491711", "revid": "262861", "url": "https://it.wikipedia.org/wiki?curid=2491711", "title": "Trilly", "text": ""}
{"id": "2491715", "revid": "1573940", "url": "https://it.wikipedia.org/wiki?curid=2491715", "title": "Antero", "text": "Origine e diffusione.\nDeriva dal greco antico \u1f08\u03bd\u03c4\u03ad\u03c1\u03c9\u03c2 (\"Anteros\"), composto da \u03b1\u03bd\u03c4\u03b9 (\"anti\", \"opposto\", \"contrario\", \"diverso\", da cui anche Antipatro, Antigono, Antioco, Antiope e Antinoo) ed \u03b5\u03c1\u03c9\u03c2 (\"eros\", \"amore\", da cui anche il nome Eros); il suo significato pu\u00f2 essere quindi interpretato come \"contrario all'amore\", \"amore non corrisposto\", \"amore diverso\" e via dicendo. Nella mitologia greca, Anteros era un dio fratello di Eros e a lui contrapposto.\nAlcune fonti fanno altres\u00ec notare che \u03b1\u03bd\u03c4\u03b9 significa anche \"uguale\", \"complementare\", e che il dio greco presiedeva all'amore corrisposto, venendo solo successivamente reinterpretato.\nVa notato che questo nome coincide con \"Antero\", una forma finlandese di Andrea.\nOnomastico.\nViene festeggiato il 3 gennaio in memoria di sant'Antero, papa e martire a Roma. Si ricorda con questo nome anche il beato Antero Mateo Garcia, martire a Valdevimbre."}
{"id": "2491716", "revid": "767487", "url": "https://it.wikipedia.org/wiki?curid=2491716", "title": "Kenny Thompson", "text": "Carriera.\nCresciuto nel Germinal Beerschot, viene acquistato dal Gent nel 2005 all'et\u00e0 di 20 anni.\nDopo una stagione e mezza in cui \u00e8 stato spesso utilizzato come rimpiazzo, viene ceduto in prestito prima al Lierse e poi al Roeselare.\n\u00c8 tornato al Gent nell'estate 2008 ed ha trovato pi\u00f9 spazio collezionando 24 presenze ed 1 gol nella stagione 2008-2009."}
{"id": "2491720", "revid": "101201", "url": "https://it.wikipedia.org/wiki?curid=2491720", "title": "Mina in the world", "text": "Mina in the World, pubblicato nel 2000, \u00e8 una raccolta (solo CD) della cantante italiana Mina.\nQuesta raccolta non \u00e8 inclusa nella discografia sul sito ufficiale minamazzini.com.\nDescrizione.\nLa raccolta comprende brani del primo periodo di Mina, dagli esordi del 1958 fino al 1967, anno in cui la cantante lasci\u00f2 la Ri-Fi per fondare la propria etichetta discografica: la PDU.\n\"Mina in the World\" contiene, per la prima volta riunite, tutte le canzoni che Mina incise in lingua giapponese, compresa un'inedita versione di \"Se piangi se ridi\".\nAltri brani sono cantati in spagnolo, inglese, tedesco, francese, portoghese, catalano e turco."}
{"id": "2491724", "revid": "6923", "url": "https://it.wikipedia.org/wiki?curid=2491724", "title": "Henry Banks", "text": "Corse la 500 Miglia sei volte tra il 1938 al 1952, terminandola al sesto posto nel 1951.\nTra il 1950 e il 1960 la 500 Miglia faceva parte del Campionato mondiale di Formula 1, per questo motivo Banks ha all'attivo anche 3 Gran Premi in F1.\nBanks \u00e8 stato sepolto nel cimitero nord di Washington ad Indianapolis, Indiana."}
{"id": "2491726", "revid": "373458", "url": "https://it.wikipedia.org/wiki?curid=2491726", "title": "Parco statale del Canyon di Palo Duro", "text": ""}
{"id": "2491729", "revid": "110157", "url": "https://it.wikipedia.org/wiki?curid=2491729", "title": "John Wansbrough", "text": "Il contributo per cui \u00e8 noto Wansbrough \u00e8 stata la sua critica ai racconti tradizionali sull'origine dell'Islam.\nNato a Peoria (Illinois), Wansbrough complet\u00f2 i propri studi nella Harvard University e pass\u00f2 il resto della propria vita e della propria carriera universitaria a Londra e nella SOAS.\nProvoc\u00f2 grande scalpore quando negli anni settanta la sua ricerca concernente i manoscritti arabi del primo Islam lo persuase che il sorgere dell'Islam fosse nient'altro che la mutazione di quella che originariamente era una setta giudaico-cristiana che cercava di attestarsi in area araba, non solo culturalmente.\nCon l'andar del tempo le scritture giudaico-cristiane furono adattate a funzionare in una prospettiva araba e mutarono in quello che divenne pi\u00f9 tardi il Corano nel corso di un discreto lasso di tempo (egli rifiutava decisamente la tradizione islamica circa la redazione coranica durante il Califfato di Uthman ibn Affan), col concorso delle diverse trib\u00f9 arabe. La ricerca di Wansbrough suggerisce esplicitamente che la tradizione storica relativa al primo Islam fu forgiata da generazioni pi\u00f9 tarde, al fine di giustificare la nascita di una religione che, in realt\u00e0, non era affatto nuova al suo primo apparire.\nAll'interno di un tale contesto, il carattere di Maometto potrebbe essere stato manipolato tardivamente, creando la figura-mito di un profeta inviato da Allah agli uomini per condurli alla salvezza eterna.\nWansbough mor\u00ec a Montaigu-de-Quercy (Francia).\nLibri di John Wansbrough.\n(Questa linea di ricerca \u00e8 stata studiata in Egitto da Nasr Abu Zayd finch\u00e9 questi non fu costretto ad abbandonare l'Egitto per non veder sciolto dalle autorit\u00e0 il matrimonio con sua moglie. Tale ripudio d'ufficio era la conseguenza della condanna del grande studioso egiziano per \"apostasia\" - \"ridda\" -, in virt\u00f9 della quale qualsiasi vincolo legale dell'apostata deve venire sciolto).\nAlla sua \"Scuola\" informale fanno maggiore o minore riferimento studiosi quali:"}
{"id": "2491734", "revid": "124123", "url": "https://it.wikipedia.org/wiki?curid=2491734", "title": "Arcadia (figlia di Arcadio)", "text": "Era la terza delle tre figlie dell'imperatore Arcadio e dell'imperatrice Elia Eudossia; dopo di lei nacque l'atteso erede maschio, Teodosio II.\nSeguendo l'esempio della sorella Elia Pulcheria, Arcadia fece un voto di verginit\u00e0, ma a differenza di quest'ultima non si spos\u00f2 mai, dedicando la propria vita alle opere di religione."}
{"id": "2491737", "revid": "1305772", "url": "https://it.wikipedia.org/wiki?curid=2491737", "title": "Zero Tolerance", "text": "Zero Tolerance (tolleranza zero in lingua inglese) pu\u00f2 riferirsi a:"}
{"id": "2491738", "revid": "767487", "url": "https://it.wikipedia.org/wiki?curid=2491738", "title": "Juneau (Funeral for a Friend)", "text": "Juneau \u00e8 un singolo dei Funeral for a Friend, pubblicato il 28 luglio 2003 come prima canzone tratta dall'album d'esordio \"Casually Dressed &amp; Deep in Conversation\". Ha raggiunto la 19\u00aa posizione nella Official Singles Chart. La canzone figura anche in \"Spilling Blood in 8 mm\" (2004), \"Final Hours at Hammersmith\" (2006), in ' (2009), in ' (2012) e nel \"Live from the Roundhouse\" (2013).\n\u00c8 una delle canzoni pi\u00f9 note e popolari della band, e sin dalla sua uscita \u00e8 sempre stata presente nelle scalette dei concerti.\nInizialmente la canzone era intitolata Juno, come compare nell'EP \"Between Order and Model\". Questa versione della canzone \u00e8 caratterizzata da una pi\u00f9 massiccia presenza dello scream di Ryan Richards e un sound pi\u00f9 aggressivo, mentre la versione nuovamente registrata per \"Casually Dressed\" e pubblicata come singolo \u00e8 pi\u00f9 melodica e fa uso di scream solo nel tratto conclusivo.\nVideo.\nIl video \u00e8 ambientato in un piccolo hotel di provincia. La scena iniziale vede il proprietario dell'hotel seduto alla reception, intento a guardare un film porno in TV; in quel momento arriva la band, che inizia a suonare la canzone. Nelle quattro stanze dell'hotel, si trovano una ragazza vestita da cheerleader che mette a soqquadro l'intera stanza prima di ritrovare una foto che provvede ad appendere allo specchio; un uomo in piedi in una stanza vuota con solo una grande scatola all'interno, che viene poi distrutta dalla furia dell'uomo, che alla fine dopo essersi sfogato ritrova il sorriso; una coppia di anziani seduti ad un tavolo che si sorridono a vicenda, prima di intraprendere una furiosa lotta con i cuscini per poi finire baciandosi; un uomo in una vasca da bagno che fa la doccia e che inizialmente cade a terra privo di sensi, ma si vede poi di nuovo nella vasca da bagno a fine video. Terminata la canzone, la band se ne va, e Matt incassa i soldi dal proprietario dell'hotel, ancora intento a guardare il porno.\nIl 18 ottobre 2013 ne \u00e8 stato pubblicato un video per la sua versione originale (\"Juno\"), per promuovere l'uscita della riedizione di \"Between Order and Model\". Il video, girato da Bernhard Schinn in occasione del concerto della band a Berlino del 9 ottobre, vede protagonista il gruppo in varie fasi del live, pi\u00f9 alcune scene dal backstage.\nArtwork.\nLa copertina del singolo vede la donna velata col vestito rosso, presente anche sulla copertina dell'album e nel video di \"You Want Romance?\", seduta con le gambe incrociate in un campo di grano, con in mano una vecchia radio di legno."}
{"id": "2491748", "revid": "140509", "url": "https://it.wikipedia.org/wiki?curid=2491748", "title": "Soundtracks (Tony Banks)", "text": "Soundtracks, del 1986, \u00e8 il quarto album del tastierista britannico Tony Banks, il suo secondo di colonne sonore dopo \"The Wicked Lady\" (1983)\nDescrizione.\n\"Soundtracks\" raccoglie le musiche scritte da Banks per i film \"Quicksilver\" (Thomas Michael Donnelly, 1986) e \"Lorca and the Outlaws\" (Roger Christian, 1984). Per quanto riguarda la strumentazione, l'intero disco \u00e8 realizzato dal solo Banks mediante sintetizzatori e drum machine; tre brani sono cantati rispettivamente da Fish, Jim Diamond e Toyah Willcox: ciascuno dei tre \u00e8 anche coautore del brano che interpreta.\n\"Shortcut to Somewhere\" di Banks e Fish (da \"Quicksilver\") divenne anche un singolo con relativo videoclip avente i due per protagonisti; le altre due canzoni \u2013 entrambe tratte da \"Lorca and the Outlaws\" \u2013 furono incluse, assieme allo strumentale \"Redwing\", anche in un EP da 7\" pubblicato nel Regno Unito e in Germania. Il brano \"Lorca\" \u2013 incluso nella \"Redwing Suite\" strumentale che chiude il disco \u2013 fu ripreso da Banks nell'album \"Bankstatement\" (1989) con l'aggiunta di un testo e il titolo: \"Queen of Darkness\".\nTracce.\nTracce A1, A2 e A3 dal film \"Quicksilver\"; tracce A4, B1 e B2 da \"Lorca and the Outlaws.\""}
{"id": "2491755", "revid": "1573940", "url": "https://it.wikipedia.org/wiki?curid=2491755", "title": "Arcadia (moglie di Zenone)", "text": "Sebbene sia improbabile che Arcadia sia stata la seconda moglie di Zenone (l'altra moglie attestata, Ariadne, gli sopravvisse), effettivamente poteva esistere una statua dedicata ad una \"Arcadia\" a Costantinopoli, che la fonte della \"Suda\" avrebbe connesso a Zenone; alternativamente \u00e8 possibile che Arcadia fosse la prima moglie di Zenone, cui diede l'omonimo figlio."}
{"id": "2491758", "revid": "287204", "url": "https://it.wikipedia.org/wiki?curid=2491758", "title": "Storia dello Sportklub Rapid", "text": "La storia dello Sportklub Rapid Wien, club della citt\u00e0 di Vienna, si estende per oltre 100 anni. Fondata nel 1899, la squadra dalle divise bianco-verdi \u00e8 la pi\u00f9 vincente a livello di campionato nazionale in Austria, e la seconda assoluta per titoli ufficiali conquistati. Occupa la seconda posizione nella tabella perpetua della Bundesliga (1974-oggi), e la prima assoluta nella tabella del campionato austriaco dal 1911.\nI primi anni.\nSiamo nel maggio del 1898: mentre in tutto l'Impero si preparano i festeggiamenti per il 50\u00ba anniversario di regno di Francesco Giuseppe, a Vienna un gruppo di amici decide di dare vita alla prima squadra di calcio per lavoratori. Il calcio era gi\u00e0 uno sport diffuso in Austria, Ungheria e Boemia, ma era riservato soprattutto alle persone di ceto pi\u00f9 alto e ai residenti stranieri. Nel 1894 erano nate le prime societ\u00e0 di calcio viennesi, il First Vienna Football Club e il Vienna Cricket and Football-Club, quest'ultima squadra dei residenti inglesi. Il Rapid nasce come \"1. Wiener Arbeiter Fu\u00dfball-Club\", e solo un anno dopo adotter\u00e0 la denominazione attuale. Il 5 maggio 1898 il \"Neues Wiener Abendblatt\" scrive:\nPrimo terreno di gioco fu lo \"Schmelzer Exerzierfeld\", vicino alla caserma Radetzky, mentre a J. Kailich spett\u00f2 l'onore di essere il primo capitano della squadra. La divisa da gioco era rossa e blu, ancora oggi usata come divisa da trasferta. La prima partita giocata in assoluto fu un'amichevole contro i Meidlinger Vorw\u00e4rts, terminata 1-1. L'esordio in una competizione ufficiale avvenne di l\u00ec a poco, nel Torneo organizzato nel quadro dei festeggiamenti per il giubileo del Kaiser.\nL\"Arbeiter\", che era ancora una squadra inesperta, venne travolta dal Wiener AC per 20-0, e in 19 partite riusc\u00ec ad ottenere solo una vittoria (4-1 contro il Vindobona) chiudendo con un risultato di quattro sole reti segnate e ben 75 subite. La situazione era disperata, tanto che nel gennaio del 1899 venne indetta una riunione per discutere la situazione della squadra. L'8 gennaio nasceva cos\u00ec, dopo numerose discussioni, lo \"Sportclub Rapid\". Nel 1900 nacque la prima Federazione calcistica austriaca, ovvero la \"Fu\u00dfball-Union\", che organizz\u00f2 il primo campionato nazionale. Il Rapid competeva in seconda divisione (2. Klasse). L'anno successivo il Rapid gioc\u00f2 la sua prima partita internazionale contro il Prager Austria, pareggiando 1-1. Le spese per il viaggio ammontarono a 108 corone, una cifra per l'epoca piuttosto importante.\nIl 14 marzo 1903 venne inaugurato il nuovo campo di gioco a \"Rudolfsheim\", con una sconfitta contro il Graphia. Nel 1907 arrivarono le prime tribune e pure la prima sede ufficiale del club. Uno dei primi idoli, nonch\u00e9 il giocatore pi\u00f9 rappresentativo di questo periodo fu sicuramente Josef Schediwy, perfetta incarnazione dello stile di gioco talentuoso e tecnico che i biancoverdi hanno mantenuto come marchio di fabbrica fino ad oggi.\nDall'Impero all'Austria moderna.\nNel 1910 viene presentato il progetto del primo stadio, il \"Pfarrwiese\" o \"Rapidplatze\", che sar\u00e0 la casa dei biancoverdi per i successivi 70 anni. Capace, al momento dell'inaugurazione, di 4.000 spettatori, ospita le gare del Rapid che nel 1911-1912 prende parte al primo campionato austriaco di calcio ufficialmente riconosciuto. Con 15 vittorie, 1 pareggio e 4 sconfitte, i \"gr\u00fcn-wei\u00df\" precedono di un solo punto \u2013 31 a 30 \u2013 il Wiener SC, mentre nella stagione successiva (1912-1913 il titolo arriva con un margine pi\u00f9 rassicurante, + 6 sul Wiener AF e con Richard Kuthan capocannoniere con 17 goals). Nel 1913-1914 la squadra arriva a pari punti con il Wiener AF, ma il titolo va a questi ultimi, favoriti dalla differenza reti; e l'anno dopo \u2013 con il campionato interrotto a met\u00e0 stagione per lo scoppio della guerra \u2013 sar\u00e0 solo terzo posto. Nei primi due tornei di guerra il Rapid centra altrettante vittorie, solo nel 1917-1918 lascia il titolo al Floridsdorfer AC \u2013 ancora una volta per differenza reti \u2013 ma ormai, la guerra \u00e8 agli sgoccioli. Sulle ceneri dell'antico impero asburgico nasce la Repubblica austriaca.\nGli effetti politici della sconfitta sono enormi, ma lo sport non sembra risentirne: l'Austria era stata del resto l'unico Paese belligerante a non interrompere i campionati in tempo di guerra, e con la pace il calcio trova ancora pi\u00f9 spazio. Il Rapid vince subito tre titoli consecutivi, dal 1918 al 1920: gli artefici di queste vittorie sono, in primis, l'allenatore Dionys Sch\u00f6necker, il capitano Richard Kuthan, Edi Bauer ed il grande Josef Uridil. Il Rapid ottiene anche la Coppa d'Austria nel 1918-1919 e nel 1919-1920. Sempre in questi anni nasce il \"mitico\" \"Rapidviertelstunde\" (prima menzione scritta nel 1918, ma gi\u00e0 in voga dal 1913), con cui i tifosi accompagnano la squadra \u2013 indipendentemente dal risultato \u2013 nel quarto d'ora conclusivo delle partite. Gli anni venti segnano la crescita esponenziale del tifo in Austria e lo stadio viene ampliato fino a contenere 20.000 spettatori (1921). Ma a Vienna esisteva un altro grande stadio, lo Hohe Warte (40.000 spettatori), utilizzato \u2013 anche dal Rapid \u2013 per gli incontri internazionali.\nL'epoca dorata del calcio austriaco.\nCon l'avvento del professionismo \u2013 nel 1924 in Austria viene fondata la prima lega professionistica extrabritannica, la Wiener Fu\u00dfball-Verband \u2013 il club conosce un periodo di involuzione. Coincide con il primo titolo degli arcirivali dell'Austria Vienna, e termina solo con il titolo del 1928-1929. Ma gi\u00e0 prima, nel 1927, era nata la competizione di maggior fascino che caratterizz\u00f2 tutti gli anni trenta del calcio europeo: la Coppa dell'Europa Centrale. Le squadre austriache prenderanno parte a tutte le edizioni fino all\"Anschluss\" (1938) e spesso da protagoniste: si qualificavano le vincitrici del campionato e della Coppa d'Austria. Il Rapid vi debutt\u00f2 subito, dopo la vittoria della coppa con un 3-0 in finale all'Austria Vienna e, dopo le vittorie su Hajduk Spalato e Slavia Praga, si ritrov\u00f2 in finale contro l'altro sodalizio della capitale cecoslovacca, lo Sparta. A Praga, una rovinosa sconfitta per 2-6 consegn\u00f2 virtualmente la coppa allo Sparta, nonostante ci\u00f2 i biancoverdi profusero notevole impegno nel \"retour-match\" ottenendo un'onorevole vittoria per 2-1.\nQualificato di diritto all'edizione del 1928, come finalista della precedente, il Rapid giunse ancora all'appuntamento decisivo, contro gli ungheresi del Ferencv\u00e1ros, dagli identici colori bianco-verdi. Nella finale di andata, a Budapest, arriv\u00f2 un'altra sconfitta (1-7), solo parzialmente riscattata da un 5-3 nel ritorno a Vienna. Nel torneo 1929 l'avventura termin\u00f2 anzitempo, con l'eliminazione in semifinale ad opera di un'altra squadra di Budapest, l'\u00dajpest, futuro campione. Bisogna perci\u00f2 aspettare il 1930 per vedere gli \"H\u00fctteldorfer\" sul trono d'Europa: in una stagione che porta in bacheca anche il 10\u00ba titolo nazionale, il club viennese elimina Genova 1893 e Ferencv\u00e1ros sulla strada per la finale con lo Sparta Praga, sconfitto a sua volta 2-0 in casa e capace di rimontare solo parzialmente a Vienna (2-3). I biancoverdi diventano cos\u00ec la prima squadra austriaca capace di ottenere una consacrazione a livello internazionale. Da ricordare che, nello stesso 1930, due vittorie \"speciali\" arricchiscono il libro dei record del club: il 17-0 allo Sportklub Neubau in Coppa d'Austria, che rappresenta a tutt'oggi la vittoria pi\u00f9 larga nella competizione, e il 16-2 rifilato nell'amichevole del 22 giugno ai bi-campioni olandesi in carica dell'Ajax.\nDopo tante vittorie si apre un periodo di mediocrit\u00e0. Bisogner\u00e0 aspettare cinque anni prima di poter festeggiare un altro titolo nazionale e, nel frattempo, ad H\u00fctteldorf arriva un giocatore destinato a fare la storia: \u00e8 Franz \"Bimbo\" Binder, prelevato dal St. P\u00f6lten. In una lunghissima carriera segner\u00e0 pi\u00f9 di 1.000 gol, gran parte dei quali con la divisa bianco-verde. Dal 1931 al 1935 un altro grandissimo giocatore indossa la maglia bianco-verde : Josef Bican, il calciatore ad aver fatto pi\u00f9 gol nella storia in competizioni ufficiali (805). In quegli anni il dominio del Rapid non \u00e8 totale solo per merito di tre squadre altrettanto valide: First, Admira ed Austria Vienna, conquistatrice della \"Mitropa\" nel 1933 e nel 1936. \u00c8 l'\"et\u00e0 aurea\" del calcio austriaco: finir\u00e0 con l\"Anschluss\" del marzo 1938, che riduce il Paese a provincia del \"Reich\" tedesco. A livello calcistico, questo signific\u00f2 la fine del campionato e della Nazionale austriaci: entrambi confluirono nelle omologhe strutture tedesche. A quel tempo il campionato in Germania era suddiviso in vari gruppi interregionali, i cui vincitori disputavano le finali per il titolo di \"Gro\u00dfdeutschen Meister\" (\"Campione della Grande Germania\"). Le squadre austriache diedero pertanto vita alla \"Gauliga Ostmark\".\nNel 1939-1940 la squadra vince la prima Gauliga e si qualifica per i \"play-off\" nazionali. Finir\u00e0 terza, dopo essere stata eliminata in semifinale dal fortissimo Dresdner SC (1-2) e aver vinto la \"finalina\" per la medaglia di bronzo. L'anno dopo, nuovamente vincitori della Gauliga, i \"gr\u00fcn-wei\u00df\" si qualificano per il primo turno del campionato nazionale, vincendo il raggruppamento e accedendo nuovamente alle semifinali, dove ritrovarono a distanza di un anno il Dresdner. Fu sempre 2-1, ma stavolta fu il Rapid ad andare in finale, grazie alla doppietta di Franz Binder. La finalissima si tenne il 22 giugno 1941 all'Olympiastadion di Berlino davanti a 100.000 spettatori: avversario lo Schalke 04, dominatore di quegli anni. Dopo un'ora di gioco, la squadra della Ruhr conduceva gi\u00e0 per 3-0 e non sembravano esserci speranze per gli austriaci, ma Franz Binder realizz\u00f2 una tripletta \u2013 fall\u00ec anche un rigore \u2013 e, grazie anche alla rete di Schors, permise al Rapid di ribaltare la situazione, vincendo per 4-3 ed aggiudicandosi quindi la \"Viktoria-Pokal\", simbolo del titolo tedesco: prima ed unica squadra austriaca a centrare tale impresa. Ma gi\u00e0 in precedenza vi era stato un grande successo del club che si era aggiudicato la \"Tschammer-Pokal\" nel 1938. La finale dell'Olympiastadion fu di rara intensit\u00e0: il FSV Francoforte conduceva 1-0 fino all'80' poi, nel \"Rapidviertelstunde\", accade di tutto, e finisce 3-1 per i viennesi, che portano per la prima volta in Austria un trofeo tedesco, grazie alle reti di Schors, Hofst\u00e4tter e Binder. La data della mitica \"prima volta\" \u00e8 l'8 gennaio 1939.\nLa guerra e la ripresa.\nCon il 1943 la guerra inizia a farsi difficile per la Germania. Il calcio va avanti, ma molti giocatori sono costretti ad arruolarsi nella Wehrmacht. Nella stagione 1944-1945, con la sconfitta ormai prossima, il campionato viene interrotto: non era mai successo in Austria. Dopo la vittoria alleata, il Paese riacquista l'indipendenza da Berlino e la \u00d6FB, prontamente ricostituita, ripristina campionato e coppa nazionale per il 1945-1946. Per la societ\u00e0 di H\u00fctteldorf \u00e8 un periodo difficile, ma \u00e8 ancora Binder, per tutti \"der Kapit\u00e4n\", a dare la scossa nella partita pi\u00f9 importante, la finale di Coppa d'Austria contro il First Vienna, con la doppietta del 2-1 finale.\nNel primo campionato del dopoguerra la squadra supera di un punto l'Austria Vienna, conquistando il \"double\". In quegli anni il pubblico era davvero appassionato tanto che, nel 1949-1950, si avr\u00e0 il record di spettatori per gara, ben 26.077, cifre mai pi\u00f9 toccate in Austria. Il dominio del Rapid prosegue con la vittoria del campionato 1947-1948. Nel 1949 si festeggia il cinquantenario: ben 23 i trofei conquistati (16 campionati austriaci, 1 campionato tedesco, 4 Coppe d'Austria, 1 Coppa di Germania e la Mitropa 1930), il club si concede una \"tourn\u00e9e\" internazionale che, passando per Sicilia ed Egitto, si conclude in Brasile (sede del Mondiale dell'anno successivo), con ben 10 amichevoli di lusso \u2013 tra cui un 7-2 all'Atl\u00e9tico Paranaense \u2013 prima del ritorno in Austria. In campionato l'Austria Vienna avr\u00e0 la meglio, ma gi\u00e0 nel 1950-1951 il club \u00e8 sugli scudi per la 17\u00aa volta, al termine di una stagione caratterizzata da grandi vittorie \u2013 11-2 al LASK Linz, 12-1 allo Sturm Graz, 9-0 al First Vienna e 7-5 nel derby davanti a 53.000 spettatori \u2013 con 133 gol fatti in 24 partite, per una media di 5.54 gol per partita.\nSempre nel 1951, e per la prima volta dal 1940, si gioca la Mitropa: \u00e8 una competizione ristretta denominata Zentropa Cup che si conclude in trionfo per il club, che dopo un 5-0 in semifinale alla Lazio supera per 3-2 in finale i concittadini del Wacker con gol decisivo di Ernst Happel, proprio al 90'. \u00c8 il preludio al 18\u00ba titolo, vinto nella successiva stagione 1951-1952 superando in volata l'Austria Vienna. Nel 1953 si ricorda una vittoria per 6-1 sugli inglesi dell'Arsenal; nel 1953-1954 si festeggia il 19\u00ba campionato, cui faranno seguito altri due trionfi in serie nel 1955-1956 e 1956-1957, per una squadra che non trova davvero rivali.\nNel 1955-1956 partecipa alla prima edizione della Coppa dei Campioni, bench\u00e9 solo terza nell'ultimo campionato nazionale, superando il PSV Eindhoven 6-1 e 0-1 negli ottavi di finale, e cedendo poi il passo al Milan nei quarti. In questi primi anni di Europa il Rapid ottiene il miglior risultato sconfiggendo 3-1 a domicilio il Real Madrid nel 1957 \u2013 con tripletta di Ernst Happel \u2013 e superando 5-2 il Milan l'anno successivo a Vienna, ma non va mai oltre i quarti di finale.\nGli anni cinquanta sono caratterizzati dalla stella Robert Dienst, il miglior marcatore della storia della Bundesliga austriaca, della quale fu per tre volte capocannoniere (1951, 1953, 1954). Nel Rapid realizza 307 goals in 284 partite di campionato.\nAlti e bassi e la finale di Coppa delle Coppe.\nGli anni sessanta si aprono con la vittoria del titolo, il 22\u00ba della storia, nel 1959-1960, con 4 punti di vantaggio sul Wiener Sport-Club, reduce da due successi consecutivi. Grazie a questa vittoria, nella Coppa dei Campioni 1960-1961 il Rapid inanella una serie di risultati che portano dritto alle semifinali, dopo aver eliminato Be\u015fikta\u015f, Wismut Karl-Marx-Stadt e Malm\u00f6 perdendo solo due partite. In semifinale per\u00f2 c'\u00e8 il Benfica di Eus\u00e9bio, Cav\u00e9m e Coluna, tra gli altri. A Lisbona, finisce 3-0 per le \"aquile\", davvero troppo forti. Al ritorno, pareggio per 1-1: niente finale, ma onore salvo, e stagione che si conclude con la vittoria della Coppa d'Austria in finale contro il First Vienna (3-1). \u00c8 la quinta coppa della storia. Per il 23\u00ba titolo bisogner\u00e0 aspettare il 1963-1964; nel frattempo la squadra assiste a tre successi consecutivi dei rivali \"violette\", \nGli \"H\u00fctteldorfer\" si rifanno conquistando il titolo anche nel 1966-1967 e nel 1967-1968, anno del \"double\" con la Coppa d'Austria, rivinta poi per la settima volta nel 1968-1969. Da notare che nella Coppa dei Campioni 1968-1969 i biancoverdi eliminano il Real Madrid con una vittoria (1-0) in casa e una sconfitta di misura (1-2) al Santiago Bernab\u00e9u. Dopo questo decennio di vittorie, uno dei pi\u00f9 prolifici, si apre il decennio pi\u00f9 povero, quello degli anni settanta. Solo due Coppe d'Austria, nel 1971-1972 \u2013 ai danni dello Sport-Club \u2013 e nel 1975-1976 \u2013 contro il Wacker Innsbruck \u2013 e molti secondi posti in campionato (1973, 1974, 1977, 1978). Questo nonostante la presenza in squadra di Hans Krankl, Scarpa d'oro 1978 con 41 gol stagionali, eroe dei Mondiali d'Argentina e trasferito a peso d'oro al Barcelona nella stessa estate. Degno di nota il cambio di nome, avvenuto nel 1978, in \"Sportklub Rapid Wien\", denominazione che \u00e8 ancora quella attuale. Nella primavera del 1981 lo storico stadio Pfarrwiese viene chiuso: all'ex-giocatore Gerhard Hanappi, ora architetto, era stato affidato gi\u00e0 nel 1977 il progetto del nuovo stadio, il Weststadion, inizialmente non inteso come stadio del Rapid. Il trasferimento, dopo 70 anni, \u00e8 un trasferimento fortunato perch\u00e9 dopo 14 anni di digiuno, nel 1981-1982 il Rapid conquista il 26\u00ba titolo nazionale, bissandolo nel 1982-1983 con il \"double\" campionato-coppa. Inizia un nuovo periodo di splendore, con una squadra che l'allenatore Otto Bari\u0107 rende competitiva anche in Europa. Dopo aver rivinto la Coppa d'Austria nel 1983-1984 \u2013 1-3 e 2-0 nella doppia finale con l'Austria \u2013 i biancoverdi travolgono tutti gli avversari nella Coppa delle Coppe 1984-1985: Be\u015fikta\u015f, Celtic, Dynamo Dresda (5-0 a Vienna) e Dinamo Mosca superati per approdare alla finale \u2013 la prima del club in competizioni UEFA \u2013 del 15 maggio 1985 al Feijenoord Stadion di Rotterdam. L'Everton per\u00f2 si dimostra avversario insuperabile, a Krankl \u2013 ritornato dalla Spagna \u2013 va comunque ascritto il merito di aver segnato la prima rete di una squadra austriaca in una finale europea. Stagione che si conclude comunque con una festa, per la conquista della 12\u00aa Coppa d'Austria, in un'\"epica\" finale con l'Austria Vienna: 1-1 al 90', 3-3 al 120', poi 6-5 ai rigori con il giovane portiere Michael Konsel che para a T\u00fcrmer il rigore decisivo.\nGli anni 1990 e la seconda finale di Coppa delle Coppe.\nDopo aver perso la finale di Coppa d'Austria davanti all'Austria Vienna vincitrice del \"double\", nel 1986 i due club si ritrovano per la prima edizione della Supercoppa d'Austria: vittoria per 3-1 dei bianco-verdi. Nel 1986-1987 il Rapid ottiene il 6\u00ba \"double\" della sua storia, e sempre nel 1987 la seconda Supercoppa, ai danni dello Swarovski Tirol (2-1). La squadra di Bari\u0107 continua a mietere successi: il 29\u00ba campionato, e la terza Supercoppa di fila \u2013 contro il sorprendente Kremser SC ai rigori - arrivano nel 1988, ma con il nuovo decennio arriva anche una imprevista crisi finanziaria: il club non riesce a tenere il passo di rivali che si rinforzano in continuazione, e non a caso gli anni novanta saranno quelli con il maggior numero di citt\u00e0 rappresentate nell'albo d'oro del campionato, ormai diventato Bundesliga.\nLa \"bandiera\" Hans Krankl si siede in panchina, ma la squadra non va e inanella ben tre finali di coppa perse: 1990, 1991 e 1993 di fronte, rispettivamente, ad Austria Vienna, Stockerau e Wacker Innsbruck. Il punto pi\u00f9 basso lo si raggiunge con la sconfitta per 0-5 in campionato contro il VSE St. P\u00f6lten. Nel 1993 il nuovo sponsor Bank Austria salva la squadra dal fallimento e, con Ernst Dokupil in panchina, lavora per ricostruire una squadra vincente. Gi\u00e0 nel 1994-1995 il progetto porta in bacheca la 14\u00aa Coppa d'Austria della storia, vinta sul Leoben per 1-0. Sconfitta in Supercoppa, la squadra si rif\u00e0 nella stagione 1995-1996, la pi\u00f9 emozionante della storia che proprio in quel periodo volgeva al centenario: Bundesliga dominata con 73 punti \u2013 sei in pi\u00f9 dello Sturm Graz \u2013 e finale di Coppa delle Coppe, la seconda della storia. Sulla strada per Bruxelles, i romeni del Petrolul Ploie\u0219ti, i portoghesi dello Sporting, i russi della Dinamo Mosca e gli olandesi del Feyenoord (queste ultime entrambe sconfitte 3-0 a Vienna) sono via via eliminati per arrivare, l'8 maggio 1996, a contendere il trofeo ai francesi del Paris Saint-Germain. Un solo gol di N'Gotty sbarr\u00f2 per la seconda volta la strada di \"H\u00fctteldorf\" alla coppa, davvero \"maledetta\". In campo quella sera c'erano: Konsel (come nel 1985), Sch\u00f6ttel, Ivanov, Hatz, Heraf; K\u00fchbauer, St\u00f6ger, Guggi, Marasek; Stumpf, (sostituito da Barisic al 46') e Jancker.\nFu comunque festa in patria, davanti a 48.000 spettatori che applaudirono la squadra tributandole i giusti onori. L'anno dopo il Rapid si qualific\u00f2 per la Champions League, dopo aver superato nel turno preliminare la Dynamo Kiev, e affront\u00f2 cos\u00ec squadre del calibro di Manchester United, Fenerbah\u00e7e e Juventus. Storico il pareggio (1-1) ottenuto a Vienna contro i bianconeri, campioni d'Europa in carica. Ma la prestigiosa, e remunerativa, partecipazione internazionale portava via energie preziose, cos\u00ec i biancoverdi furono clamorosamente sconfitti in Supercoppa, mai pi\u00f9 vinta dopo il 1988, e lasciarono strada in campionato a rivali pi\u00f9 fresche, come l'Austria Salisburgo. Negli anni seguenti Sturm Graz e Tirol Innsbruck tennero per ben sei stagioni consecutive il \"Meistershale\" lontano dalla capitale. Solo nel 2002-2003 Vienna torn\u00f2 a trionfare, ma con l'Austria.\nIn questi anni un Rapid appannato fin\u00ec spesso lontano dalla prima piazza, facendo temere una riedizione del grande digiuno degli anni settanta. Un caso a parte fu l'avventura in Coppa UEFA del 1997-1998, terminata agli ottavi di finale dopo l'eliminazione di Boby Brno, Hapoel Petah Tikva e Monaco 1860, davanti alla Lazio futura finalista. La dirigenza tent\u00f2 varie mosse: ripesc\u00f2 Dokupil per il 2000-2001, e fu 2\u00ba posto; l'anno seguente ingaggi\u00f2 Lothar Matth\u00e4us con la speranza di migliorare tale risultato, ma l'ex-Pallone d'oro port\u00f2 invece la squadra al peggior piazzamento di sempre, un 8\u00ba posto a notevole distanza dal Tirol Innsbruck campione.\nUn nuovo inizio: gli anni 2000.\nLa radiazione per fallimento dei tirolesi consent\u00ec ad Austria Vienna e Grazer AK di festeggiare in campionato, ma per il Rapid si susseguivano i piazzamenti. Solo nella stagione 2004-2005 Josef Hickersberger, futuro C.T. della Nazionale, riusc\u00ec finalmente a sfatare il \"tab\u00f9\" e, dopo dieci anni, i biancoverdi festeggiarono la 31\u00aa Bundesliga. Fu una stagione sofferta con arrivo in volata delle due viennesi e del GAK campione in carica. Dopo il duello in campionato, Rapid e Austria si ritrovarono in finale di Coppa d'Austria, ma non fu possibile ottenere il \"double\" perch\u00e9 gli orgogliosi \"violette\" si imposero 3-1.\nNella stagione 2005-2006 il Rapid, superando la Lokomotiv Mosca, si qualific\u00f2 per la fase a gruppi della Champions League. In sei partite, rimedi\u00f2 altrettante sconfitte contro Bayern Monaco, Juventus e Bruges, e in campionato fu superata dall'Austria Vienna. Ma rimase comunque una stagione storica, e assai remunerativa per via dei diritti televisivi della Champions. L'anno seguente un campionato mediocre, chiuso al 4\u00ba posto, port\u00f2 la societ\u00e0 a cercare la qualificazione alla Coppa UEFA attraverso l'Intertoto, e con la vittoria sui russi del Rubin Kazan', il Rapid ottenne il primo trofeo ufficiale UEFA della sua storia, con annessa qualificazione alla Coppa UEFA. La vittoria dell'Intertoto 2007 costituisce in effetti il primo sigillo internazionale del club, che concluse la stagione 2007-2008 con il 32\u00ba titolo: alla vigilia degli Europei casalinghi, la squadra di Hofmann e dell'allenatore Pacult regol\u00f2 Red Bull Salisburgo e Austria Vienna conquistando il titolo nazionale. Il sigillo arriv\u00f2 con la vittoria, incredibile per le proporzioni assunte, per 7-0 a Salisburgo in casa della diretta inseguitrice. La formazione schierata in quell'occasione: Payer; Dober, Eder, Patocka, Thonhofer; Hofmann, Heikkinen (dal 76' Harding), Kulovits, Korkmaz (dall'89' Kavlak); Hoffer, Maierhofer (dal 72' Fabiano).\nNella stagione 2008-2009 il Rapid non \u00e8 riuscito a difendere il titolo, arrivando secondo dietro al Salisburgo, e venendo eliminato al secondo turno preliminare della Champions League dai ciprioti dell'. Nel 2009 si festeggiano inoltre i 110 anni di vita del sodalizio, celebrati ufficialmente con un'amichevole contro i vicecampioni inglesi del Liverpool, partita vinta 1-0 con un gol di Hofmann. Il 28 luglio 2009 viene ufficializzata la cessione di Erwin Hoffer al Napoli per 5 milioni di euro, la cessione pi\u00f9 remunerativa della storia del calcio austriaco.\nNel settembre 2009 la IFFHS, \"\u00absu richiesta di club, giornali e tifosi\u00bb\", dirama la lista del \"Club europeo del XX secolo\", compilata in base ai risultati ottenuti nelle competizioni UEFA e nelle maggiori competizioni non-UEFA (Coppa Mitropa, Coppa Latina e Coppa delle Fiere), dove il Rapid \u00e8 la prima squadra austriaca, nonch\u00e9 ventiduesima assoluta, con un coefficiente di 127,00.\nNella Bundesliga 2009-2010 il Rapid non va oltre il 3\u00ba posto, preceduto, oltrech\u00e9 dal Salisburgo campione, anche dall'Austria Vienna."}
{"id": "2491760", "revid": "256896", "url": "https://it.wikipedia.org/wiki?curid=2491760", "title": "ISEEU", "text": ""}
{"id": "2491762", "revid": "339392", "url": "https://it.wikipedia.org/wiki?curid=2491762", "title": "Pius N'diefi", "text": ""}
{"id": "2491763", "revid": "1305772", "url": "https://it.wikipedia.org/wiki?curid=2491763", "title": "You Ain't Seen Nothing Yet", "text": ""}
{"id": "2491764", "revid": "1974457", "url": "https://it.wikipedia.org/wiki?curid=2491764", "title": "Quadro strumenti", "text": "Il quadro strumenti \u00e8 l'insieme degli strumenti di misura di un determinato macchinario o mezzo, per far s\u00ec che si possano avere tutti i dati concentrati in un unico contenitore/schermo/parete, permettendo una lettura pi\u00f9 agevole dei diversi dati.\nDescrizione.\nIl quadro strumenti non \u00e8 altro che un supporto per i diversi strumenti di misura o rinvii degli stessi, che viene posto in un luogo o punto dove l'operatore riesce pi\u00f9 facilmente a visualizzarli e utilizzarli.\nTecnologia di misurazione.\nIl tipo di meccanismo che viene sfruttato per il rilevamento del dato pu\u00f2 essere:\nTipologia.\nQuesti strumenti possono essere:\nErrori di misurazione.\nGli errori di misurazione possono essere di vario tipo:\nApplicazione.\nQuesti quadri sono utilizzati nei:\nAccorgimenti.\nTale quadro pu\u00f2 avere come soluzioni:"}
{"id": "2491767", "revid": "204012", "url": "https://it.wikipedia.org/wiki?curid=2491767", "title": "Candidiasi vaginale", "text": ""}
{"id": "2491768", "revid": "1915706", "url": "https://it.wikipedia.org/wiki?curid=2491768", "title": "Econazolo", "text": "L'econazolo \u00e8 un farmaco antifungino appartenente alla classe dei derivati imidazolici.\nIndicazioni.\nIndicato per la candidiasi vaginale e le micosi cutanee.\nEffetti collaterali.\nFra gli effetti collaterali si riscontrano sensazione di bruciore, eritema e prurito, quando si accompagnano manifestazioni pi\u00f9 gravi occorre sospendere il trattamento."}
{"id": "2491777", "revid": "599013", "url": "https://it.wikipedia.org/wiki?curid=2491777", "title": "Billy Papke", "text": "Fu campione mondiale dei pesi medi nel 1908 e dal 1910 al 1913.\nLa International Boxing Hall of Fame lo ha riconosciuto tra i pi\u00f9 grandi pugili di ogni tempo.\nLa carriera.\nProveniente da una famiglia immigrata dalla Germania, inizi\u00f2 a boxare come professionista nel 1906.\nIl 4 giugno 1908 fu battuto ai punti in un incontro valido per il mondiale dei medi da Stanley Ketchel. Lo incontr\u00f2 di nuovo a settembre e gli tolse il titolo mondiale battendolo per KOT al 12\u00ba round.\nPare che l'incontro sia stato condizionato dallo scorretto espediente di Papke di aver colpito Ketchel alla gola all'inizio dell'incontro, mentre i due pugili si erano avvicinati per toccarsi i guantoni.\nDue mesi pi\u00f9 tardi, nel novembre del 1908, nell'incontro successivo per entrambi e sempre valido per il titolo mondiale, Ketchel mise KO Papke all'11\u00ba round riappropriandosi di quello che gli era stato tolto. Lo fece dopo averlo massacrato in un modo tale che la moglie di Papke, dopo l'incontro, non lo riconobbe.\nUn quarto incontro avvenne nel luglio del 1909 e vinse di nuovo Ketchel ai punti, in 20 round di combattimento strenuo.\nDopo la tragica morte di Ketchel, avvenuta nel 1910, Papke si riappropri\u00f2 del titolo e combatt\u00e9 con esiti alterni negli Stati Uniti, in un tour in Australia e in uno in Francia dove, il 23 ottobre 1912 batt\u00e9 anche Georges Carpentier con un KO al 18\u00ba round.\nLa sua fine fu tragica pi\u00f9 di quella del suo rivale Ketchel, anche se arriv\u00f2 26 anni pi\u00f9 tardi. Nel 1936, infatti, Papke si suicid\u00f2 con un colpo di pistola dopo aver ucciso la moglie con la stessa arma."}
{"id": "2491784", "revid": "287204", "url": "https://it.wikipedia.org/wiki?curid=2491784", "title": "Seidr", "text": ""}
{"id": "2491787", "revid": "120644538", "url": "https://it.wikipedia.org/wiki?curid=2491787", "title": "Chinemelu Elonu", "text": "Ha una sorella, Adaora, anch'ella cestista.\nCarriera.\n\u00c8 stato selezionato nel Draft NBA 2009 come 59\u00aa scelta dai Los Angeles Lakers. Ha firmato un contratto biennale con il Saragozza con una clausola che gli consentir\u00e0 eventualmente di tornare ai Lakers alla fine della stagione 2009-10."}
{"id": "2491790", "revid": "1305772", "url": "https://it.wikipedia.org/wiki?curid=2491790", "title": "Delivery", "text": "Delivery \u00e8 un vocabolo della lingua inglese che significa consegna o distribuzione, principalmente di beni in ambito commerciale. Nell'uso corrente della lingua italiana \u00e8 talvolta usato come sinonimo di consegna a domicilio.\nViene utilizzato anche in informatica per descrivere la fase, nell'ambito della realizzazione di un software o servizio informatico, di messa in produzione nell'ambiente di utilizzo definitivo."}
{"id": "2491792", "revid": "486946", "url": "https://it.wikipedia.org/wiki?curid=2491792", "title": "Giambattista Ramusio", "text": ""}
{"id": "2491794", "revid": "6923", "url": "https://it.wikipedia.org/wiki?curid=2491794", "title": "Gazzaniga (azienda)", "text": "La Gazzaniga \u00e8 un'azienda italiana con sede a Castano Primo, che ha partecipato ad alcune edizioni del Motomondiale, con moto costruite in proprio.\nNella classe 125 la Gazzaniga ha preso parte alle competizioni dal 1988 al 1993, con i piloti Domenico Brigaglia, Maurizio Vitali, Corrado Catalano, Giovanni Palmieri e Lucio Cecchinello; la miglior annata \u00e8 stata il 1988, con Brigaglia che ha centrato il podio nel GP di Gran Bretagna e si \u00e8 classificato quinto nella classifica finale. Nella ottavo di litro la Gazzaniga ha centrato comunque numerosi piazzamenti a punti.\nNella classe 250 la Gazzaniga ha partecipato alle sole stagioni 1987 e 1988, non andando oltre il 26\u00ba posto di Vitali nella classifica finale nel 1988 ."}
{"id": "2491802", "revid": "287204", "url": "https://it.wikipedia.org/wiki?curid=2491802", "title": "Scudo di Orione", "text": "Lo Scudo di Orione \u00e8 un asterismo visibile nella parte occidentale della costellazione di Orione.\nNella nomenclatura di Bayer le sei stelle che lo compongono sono complessivamente indicate come Pi Orionis (\u03c0 Ori / \u03c0 Orionis); in questo rappresentano una delle poche eccezioni alla regola che prevede l'indicazione con lo stesso nome di stelle che fra loro appaiono molto vicine. L'estremo settentrionale dell'asterismo, , \u00e8, infatti, a circa 9\u00b0 a nord dell'estremo opposto, .\nSingolarmente, invece, sono identificate come: \nLa stella pi\u00f9 luminosa dell'asterismo \u00e8 con una magnitudine 3,19, relativamente vicina al Sistema solare, da cui dista 26,2 anni luce.\nSeguono con magnitudine 3,68, con magnitudine 3,71, entrambe di classe spettrale B; con magnitudine 4,35, con magnitudine 4,47 e con 4,64.\nL'asterismo nel suo complesso non \u00e8 molto luminoso, tuttavia ha una forma caratteristica che lo rende ben riconoscibile se il punto di osservazione \u00e8 sufficientemente buio. La sua osservazione pu\u00f2 essere condotta da tutte le aree popolate della Terra, dal momento che viene a trovarsi pochissimi gradi a nord dell'equatore celeste; i mesi ideali per la sua osservazione nel cielo serale vanno da novembre fino ad aprile."}
{"id": "2491803", "revid": "161273", "url": "https://it.wikipedia.org/wiki?curid=2491803", "title": "Pi Orionis", "text": ""}
{"id": "2491804", "revid": "486946", "url": "https://it.wikipedia.org/wiki?curid=2491804", "title": "Sa berritta", "text": ""}
{"id": "2491808", "revid": "767487", "url": "https://it.wikipedia.org/wiki?curid=2491808", "title": "Stef Wils", "text": "Carriera.\nHa trascorso tutta la sua carriera in Belgio. Dal 2001 al 2006 ha giocato nel Lierse.\nNel 2006 si \u00e8 trasferito nel Westerlo per sostituire Chris Janssens ceduto allo .\nNel gennaio 2009 si \u00e8 trasferito a paramentro zero nel Gent firmando un contratto di 3 anni e mezzo."}
{"id": "2491819", "revid": "253269", "url": "https://it.wikipedia.org/wiki?curid=2491819", "title": "Robert Urich", "text": "Biografia.\nStudi\u00f2 all'Universit\u00e0 statale della Florida, dove ebbe anche modo di giocare nella squadra di football.\nFisico atletico, divenne famoso soprattutto come protagonista di alcune serie televisive, tra le quali \"Vega$\" (1978-1981), e film TV, comparendo inoltre come guest star in numerosi altri telefilm quali \"Charlie's Angels\", \"Love Boat\", \"Marcus Welby\", \"Kung Fu\" e \"La tata\".\nSi spos\u00f2 due volte e adott\u00f2 tre figli. \nMor\u00ec nel 2002 a 55 anni, dopo una lunga lotta con un tumore osseo."}
{"id": "2491820", "revid": "599013", "url": "https://it.wikipedia.org/wiki?curid=2491820", "title": "Trifon Ivanov", "text": "\u00c8 scomparso nel 2016 all'et\u00e0 di 50 anni a seguito di un attacco cardiaco.\nCarriera.\nDifensore dotato di grande forza fisica nei contrasti e allo stesso tempo di rapidit\u00e0 sulle corsie laterali. Trifon Ivanov aveva una grande propensione offensiva sia per le sue frequenti proiezioni in avanti sia per il suo tiro potentissimo che gli permetteva di calciare dalla lunga distanza. Con la nazionale bulgara difficilmente tirava i calci piazzati spesso affidati al pi\u00f9 preciso Stoitchkov.\nGiunto 22\u00ba nella classifica del Pallone d'oro nel 1996, assieme a campioni come Stoi\u010dkov, Le\u010dkov, Kostadinov e Bal\u0103kov ha formato la cosiddetta \"generazione d'oro\" della nazionale bulgara nella met\u00e0 degli anni Novanta, che conquist\u00f2 il 4\u00ba posto al mondiale di Usa 1994, eliminando la Germania ai quarti di finale."}
{"id": "2491827", "revid": "1718925", "url": "https://it.wikipedia.org/wiki?curid=2491827", "title": "Vallecorsa", "text": "Vallecorsa \u00e8 un comune italiano di abitanti della provincia di Frosinone nel Lazio, nella media Valle Latina.\nGeografia fisica.\nTerritorio.\nIl centro abitato si erge su una collina ai piedi del Monte Calvilli nei Monti Ausoni. Ricca di uliveti, si caratterizza per la coltura di essi in terrazzamenti costruiti su muri a secco: le \"mac\u00e9re\". Un'opera unica nel suo genere, centinaia di km che si distribuiscono lungo tutta la superficie collinare che circonda l'abitato, impressionante testimonianza della peculiare operosit\u00e0 che contraddistingue il popolo vallecorsano.\nTale peculiarit\u00e0 \u00e8 stata riconosciuta nel 2011 con l'inserimento delle \"mac\u00e9re\" nei 123 siti del Catalogo Nazionale dei Paesaggi Rurali Storici promosso da FAI, Consiglio d'Europa e Unesco. Un volume dedicato all'integrazione dell'opera umana con la natura nel corso dei secoli che testimonia la necessit\u00e0 di salvaguardia e tutela del paesaggio rurale vallecorsano. A seguito di ci\u00f2, il Comune di Vallecorsa insieme ad una Cooperativa locale (La Carboncella) hanno redatto un Dossier presentandolo al MINISTERO DELLE POLITICHE AGRICOLE E FORESTALI, che ne ha decretato l'inserimento nel Registro dei Paesaggi Storici Rurali D'Italia, denominato \"OLIVETI TERRAZZATI DI VALLECORSA\" con D.M. n.12869 del 02/05/2017.\nStoria.\nVallecorsa \u00e8 situata nel territorio degli antichi Volsci, cadde poi sotto la dominazione romana. Con la caduta dell'Impero Romano entr\u00f2 a far parte del Regno Longobardo, che, forse, port\u00f2 o rinvigor\u00ec il culto di S. Michele. Citazioni con la denominazione di \"Valis cursae\", \"Valle de cursa\", le troviamo in documenti del periodo XI sec., ma gi\u00e0 intorno al IX-XI sec., il Comune aveva una definizione urbanistica quasi corrispondente all'attuale, con un Castello e una cinta muraria. Compresa nel territorio dello Stato della Chiesa, ne segu\u00ec le vicende. Conobbe un ampliamento oltre la cinta muraria in coincidenza delle diverse dominazioni (Normanni, Francesi, Spagnoli) o del mutare dei Signori (Dell'Aquila, Caetani, Colonna), o dell'arrivo di profughi provenienti dai castelli abbandonati di Ambrifi e Acquaviva (XVI sec.).\nNel (XIX) Vallecorsa vede la nascita della sua cittadina pi\u00f9 illustre (Santa Maria De Mattias, il 4 febbraio 1805 \u2013 Roma, 20 agosto 1866) \u00e8 stata una religiosa italiana, fondatrice della congregazione delle Suore Adoratrici del Sangue di Cristo;i ispirandosi anche all'opera di san Gaspare del Bufalo. nel 2003 \u00e8 stata proclamata santa da papa Giovanni Paolo II.\nNeil periodo storico del brigantaggio, anche Vallecorsa fu colpita d'allora dilagante fenomeno che proprio grazie anche alla figura del santo Gaspare Del Bufalo che si adoper\u00f2 con la sua congregazione, di rievangelizzare e restaurare la fede nei territori dello Stato Pontificio, e non solo.\nCon l'unificazione d'Italia entr\u00f2 a far parte del Regno. Nel 2003 il Comune di Vallecorsa \u00e8 stato insignito della Medaglia d'Oro al merito civile per Decreto del Presidente della Repubblica.\nSociet\u00e0.\nTradizioni e folclore.\nSchiere di bambini e bambine si recano nella Chiesa Matrice di San Martino per la messa in onore di San Marco muniti dei dolci tipici a forma di \"cervo\", per i bambini, a forma di \"pupetta\", per le bambine. Dopo la messa si svolge una processione lungo il centro storico che si conclude in piazza Plebiscito (nei pressi di Porta Nova) dove viene impartita la benedizione ai dolci e ai campi. Solo allora i bambini potranno mangiare i loro \"cervi\" e le loro \"pup\u00e8tte\". Si tratta di una festa dai chiari riferimenti atavici della religiosit\u00e0, che la tradizione cristiana ha ereditato e fatto propri. Si collega agli antichi riti propiziatori, di iniziazione , della fertilit\u00e0 e del ringraziamento. 25 aprile\nLe processioni sono accompagnate dal suono mesto delle \"terle\" che sostituiscono le campane durante la settimana santa. Rito risalente al medioevo, la terla \u00e8 uno strumento di legno con una o pi\u00f9 ruote dentate, montate su un perno e una tavoletta che sbattendo produce un rumore secco e fragoroso.\nSabato pomeriggio prima della domenica di Pasqua.\nTradizione antichissima, un rito risalente al Medioevo. L'accensione dei fuochi, veri e propri giganteschi fal\u00f2, avviene con il metodo per percussione: con un braccialetto di metallo (l'acciaino) si percuote una pietra focaia che producendo scintille accende la stoppa. Solo allora il fuoco pu\u00f2 accendere la montagna di legni, tronchi e vecchi mobili per uno spettacolo che dura fino a tarda notte.\nL'Infiorata \u00e8 uno degli appuntamenti pi\u00f9 importanti dell'anno. Si tiene in occasione della festa del Corpus Domini e coinvolge l'intera cittadinanza nella organizzazione e realizzazione. Le ultime edizioni si sono caratterizzate per il forte impatto artistico attraverso la realizzazione di quadri fiorati che prendono spunto da opere d'arte di tema religioso. Dalle 21:00 del sabato sera il centro storico si riempie di infioratori che fino all'alba colorano i vicoli, le piazze e le strade, dando sfogo alla loro vena artistica.\nAl mattino la messa in San Martino e la Processione lungo il paese coronano una due giorni all'insegna della tradizione, dell'arte e della fede. (giugno)\nIn onore di Jacobella Cajetani: le quattro contrade (Porta Nova, Porta de Suso, Porta de Missore, Porta Sant'Angelo) si sfidano per la conquista del Palio di Jacobella\nQuarta domenica di luglio\nCultura.\nDialetto.\nIl dialetto della cittadina \u00e8 il laziale meridionale.\nCinema.\nNel 1950 Giuseppe De Santis gir\u00f2 alcune scene del suo film Non c'\u00e8 pace tra gli ulivi a Vallecorsa in mezzo agli uliveti della contrada \"Cuicchi\". Le immagini in questione sono quelle relative al finale in cui i carabinieri cercano di arrestare Francesco Dominici Raf Vallone e terminano con la caduta di Agostino Folco Lulli su una rupe. Sullo sfondo appare il monte Civitella che fronteggia il paese.\nNel 1960 il regista Vittorio De Sica gir\u00f2 la scena principale del suo capolavoro La ciociara (Premio Oscar con Sophia Loren) proprio a Vallecorsa presso la Chiesa di Santa Maria delle Grazie. La scena \u00e8 quella dello stupro di Rosetta e di Cesira nella chiesa suddetta ad opera dei reparti militari marocchini. Le scene girate a Vallecorsa sono quelle esterne alla chiesa. L'interno della chiesa \u00e8 invece quello di San Francesco d'Assisi di Fondi.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 150 imprese operanti nel territorio comunale, che rappresentavano lo 0,45% del totale provinciale (33.605 imprese attive), hanno occupato 246 addetti, lo 0,23% del dato provinciale; in media, ogni impresa nel 2015 ha occupato un addetto (1,64).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Vallecorsa pass\u00f2 dalla provincia di Roma a quella di Frosinone."}
{"id": "2491830", "revid": "313652", "url": "https://it.wikipedia.org/wiki?curid=2491830", "title": "Comedy Central +1", "text": ""}
{"id": "2491831", "revid": "320578", "url": "https://it.wikipedia.org/wiki?curid=2491831", "title": "Comedy Central+1", "text": ""}
{"id": "2491833", "revid": "228587", "url": "https://it.wikipedia.org/wiki?curid=2491833", "title": "Bankstatement", "text": "Bankstatement \u00e8 un album del tastierista Tony Banks, pubblicato nell'agosto 1989, e nato dal progetto dell'artista di creare un gruppo imitando il collega nei Genesis Mike Rutherford.\nIl disco.\nQuesto album segn\u00f2 per Banks un ritorno al pop dopo la parentesi di \"Soundtracks\" coadiuvato dal cantante Alistair Gordon e dalla cantante Jayney Klimek. Lo stesso Tony ritorna a cantare ma solo in un brano \"Big man\". Per un fan del tastierista l'album si nota negativamente per la quasi totale assenza di assoli di tastiera (l'unico riconoscibile \u00e8 nel brano \"A House Needs a Roof\"). Da ricordare e menzionare solo i tre brani lenti \"That Night\", \"The More I Hide it\" e \"I'll be Waiting\" e \"Throwback\" per il ritmo e i fiati (primo singolo). La versione CD contiene una bonus-track \"Diamonds aren't hard to find\" con un insolito assolo di sassofono. L'album fu prodotto da Tony e Steve Hillage.\nTracce.\nTutti i brani sono composti da Tony Banks"}
{"id": "2491836", "revid": "313652", "url": "https://it.wikipedia.org/wiki?curid=2491836", "title": "Playhouse Disney +1", "text": ""}
{"id": "2491837", "revid": "72396", "url": "https://it.wikipedia.org/wiki?curid=2491837", "title": "Daniel N'gom Kome", "text": ""}
{"id": "2491838", "revid": "320578", "url": "https://it.wikipedia.org/wiki?curid=2491838", "title": "Playhouse Disney+", "text": ""}
{"id": "2491839", "revid": "3732", "url": "https://it.wikipedia.org/wiki?curid=2491839", "title": "Fotocomposizione", "text": "La fotocomposizione \u00e8 il procedimento di composizione tipografica realizzato con mezzi elettronici e fotografici. Apparsa negli anni 1950, \nla fotocomposizione ha consentito l'eliminazione del piombo, tipico della composizione tipografica tradizionale, e il trasporto diretto della composizione su una lastra da utilizzare nella stampa offset. Al posto del complesso di fondita della linotype e della monotype vi era una macchina fotografica e al posto delle matrici tradizionali si impiegavano speciali matrici recanti i vari segni (lettere, numeri, ecc.) in negativo su pellicola trasparente\nLa digitalizzazione dell'intero procedimento di stampa (desktop publishing) ha comportato il superamento della fotocomposizione ed ha sancito il suo progressivo abbandono negli anni 1990.\nDescrizione.\nIl compositore usa una macchina chiamata \u201cfotocompositrice\u201d (detta anche \"fotounit\u00e0\"), la quale dapprima compone automaticamente il testo utilizzando supporti esterni, come nastro magnetico, disco ottico o schede di memoria elettronica. Quindi il testo viene impressionato su una pellicola fotografica che, sviluppata, viene utilizzata per la preparazione delle forme da stampa.\nLa fotocomposizione \u00e8 un processo di composizione tipografica \"a freddo\". Rappresenta l'evoluzione della cosiddetta composizione \"a caldo\", usata fino a quel momento per la sola stampa tipografica, da macchine linotype. In queste ultime, infatti, veniva usato un crogiolo contenente piombo fuso (da cui il termine \"composizione a caldo\") per la formazione dei tipi di carattere in piombo a rilievo. La fotocomposizione invece veniva coerentemente definita composizione \"a freddo\", perch\u00e9 eseguita da un computer dedicato all'immissione dei testi e da una fotounit\u00e0 (fotografica dapprima e con tubo a raggi catodici, oppure con un flash che illuminava un disco matrice contenente i tipi ed in seguito un laser) ad esso collegata che non aveva parti calde. Il risultato di tale processo era una pellicola contenente l'impaginato che avrebbe impressionato una lastra da utilizzare nella stampa offset. Le \"uscite\" del processo di fotocomposizione erano utilizzate inoltre anche in tutti quei processi in cui veniva richiesta un'alta definizione di caratteri su una pellicola trasparente, come per esempio, per le matrici nella produzione di timbri e di clich\u00e9.\nLe matrici di caratteri delle fotocompositrici erano fisiche e venivano realizzate su pellicola (tipo \"Editwriter\" della Compugraphic Corporation) o su pesanti dischi di cristallo trasparente (tipo \"Euorocat\" della Bobst). Una sola famiglia di stili aveva un costo elevato e solo negli anni 1990 incominciarono ad apparire i primi caratteri digitalizzati, pi\u00f9 economici e meno ingombranti. \nStoria e descrizione del procedimento.\nLe fasi storiche della fotocomposizione sono state tre:\nLa prima fotocompositrice che riproduceva i caratteri per via ottica apparve alla fine degli anni Quaranta. Progettata da Louis Moyroud e Ren\u00e9 Higonnet, si chiamava \"Photon 200\". Con questa macchina si realizz\u00f2 la separazione fra le funzioni di input (da tastiera) e quelle di output (la \"unit\u00e0 fotografica\"). \nUn ulteriore sviluppo della fotocomposizione fu rappresentato dall'incorporazione nelle fotocompositrici di minicomputer, innovazione avvenuta fra il finire degli anni 1960 e l'inizio degli anni 1970. La diffusione della fotocomposizione che ne consegu\u00ec fu dirompente e provoc\u00f2 il definitivo tramonto della composizione \u201ca caldo\u201d. \nAlle fotocompositrici di seconda generazione si arriv\u00f2 con l'adozione, oltre che di minicomputer incorporati, anche di tubi a raggi catodici (CRT) ad alta risoluzione come mezzo per la riproduzione dei caratteri da comporre. Nelle fotocompositrici di seconda generazione il processo era interamente elettronico. L'unica parte meccanica rimase il sistema di avanzamento della carta.. \"Vary-typer\", \"Fotosetter\", \"Rotofoto\", \"Diatype\" sono solo alcuni dei modelli appartenenti a questo periodo. Con le loro tecnologie questi sistemi furono i veri precursori di tecnologie che, elaborate e rese pi\u00f9 sofisticate, sarebbero state adoperate da case come Compugraphic (\"Editwriter\" e \"Mcs\"), Berthold, Bobst Eurocat, Mergenthaler Linotype (\"Linotronic\") e Monotype, che dominarono il mercato tra gli anni ottanta e gli anni novanta.\nNegli anni 1980 i sistemi collegati a macchine fotocompositrici elaboravano il testo senza spazi bianchi (testo \"chilometrico\") cio\u00e8 \"giustificavano\" solo dopo che la scrittura del testo fosse terminata. Infatti, dopo la stesura del testo si imponevano i parametri di \"stile\", \"corpo\", \"lunghezza\" della riga e relativa \"interlinea\". Quando veniva dato l'avvio l'intero testo veniva \"giustificato\" (formattato) in base ai parametri dati in testa (all'inizio del testo). Sui terminali si potevano osservare le righe delle pagine che scorrevano velocemente, processo che richiedeva a volte decine e decine di minuti (secondo la lunghezza del fotocomposto). Era come se il testo fosse unito una parola dopo l'altra ed una riga dopo l'altra, ininterrottamente per chilometri (da cui \"chilometrico\") e solo dopo le giustificazione il testo assumeva la veste grafica scelta dall'operatore. \nAltri limiti di queste macchine: non lavoravano in background; il multitasking era praticamente inesistente, ragion per cui, quando il fotocompositore \"giustificava\", si aprivano enormi tempi morti non potendo operare in alcun modo sulla fotocompositrice per la creazione di un nuovo lavoro. Le fotocompositrici degli anni 1980 inoltre non erano programmate per mettere le note a pi\u00e8 di pagina: esse dovevano essere create separatamente. Le tipolitografie che realizzavano \"edizioni\" oltre alla fotocompositrice standard erano attrezzate anche con un sistema di fotocomposizione costosissimo dedicato alle sole \"edizioni\", che permetteva di mettere note in automatico.\nSolo verso l'inizio degli anni 1990 si ebbero i primi impaginatori, o \"Preview\". Questi ricevevano i dati dal monitor principale su cui si erano precedentemente immessi i testi in \"chilometrico\". Questi dati venivano visualizzati dal \"Preview\", corretti a video, opportunamente impaginati e quindi mandati in stampa alla fotounit\u00e0. Il \"Preview\" risolveva molti problemi, perch\u00e9 verificando a video l'esattezza dello scritto (e di altre caratteristiche grafiche come il giusto stile, il corpo, l'interlinea e la crenatura), permetteva un risparmio in tempi e costi. Prima della nascita del \"Preview\", infatti, bisognava necessariamente sviluppare la carta del fotocomposto per controllare e correggere le bozze, verificare l'impaginato per poi rimandare il lavoro finale cos\u00ec corretto ad un'altra stampa su carta, svilupparla nuovamente e visionarla. Se tutto era in ordine, si procedeva alla realizzazione della pellicola fotografica fotocomposta. Un metodo lento e dispendioso. Un ulteriore vantaggio del \"Preview\" era poter visualizzare contemporaneamente, oltre che il semplice testo, anche immagini, disegni e diagrammi. Si poteva in definitiva visualizzare a video un menab\u00f2 vero e proprio.\nAd assestare un vero colpo alla fotocomposizione fu, sempre negli anni 1990, l'avvento di nuovi programmi di grafica digitale per PC, in particolar modo il sistema grafico che immise sul mercato la Apple con il suo Macintosh. Stampanti laser ad alta risoluzione fecero il resto. I terminali di fotocomposizione cessarono di essere sistemi \"dedicati\" e le postazioni di lavoro furono sostituite da semplici PC e Macintosh che elaboravano, impaginavano testi e ritoccavano foto. Non si doveva pi\u00f9 acquistare un \u00absistema di fotocomposizione\u00bb, ma la sola fotounit\u00e0. I piccoli litografi inoltre, si accorsero che per eseguire la maggioranza del loro lavoro commerciale potevano fare a meno della fotounit\u00e0. Essi affidarono, infatti, ai service di fotocomposizione i lavori pi\u00f9 importanti (ad esempio lavori con retinati particolari, edizioni pregiate o a pi\u00f9 colori) realizzando la stragrande maggioranza del lavoro rimanente in casa senza fotounit\u00e0. Questo comprendeva la realizzazione di \"pseudo-pellicole\" per bolle, fatture, carta intestata, moduli semplificati, d\u00e9pliant monocromatici, testi, bigliettini da visita ecc. Questo lavoro veniva realizzato (non per produrre copie ma per creare appunto una specie di pellicola) con una stampante laser collegata al PC o al Mac. "}
{"id": "2491856", "revid": "92723", "url": "https://it.wikipedia.org/wiki?curid=2491856", "title": "Vincenzo Catena", "text": "Biografia.\nIl suo nome \u00e8 conosciuto grazie a un'iscrizione sul retro del dipinto di Giorgione \"Laura\". Della sua vita si conosce ben poco. I suoi quadri sono esposti al Louvre e alla National Gallery di Londra.\nLa sua prima fase creativa rimase ancorata alla tradizione post-antonelliana quattrocentesca, costituita in misura minore da elementi iconografici belliniani e plasticismi formali derivanti da Cima da Conegliano, ma largamente influenzata dal linguaggio di Alvise Vivarini. Gli esempi migliori di questo periodo furono le \"Sacre Conversazioni\" e la \"Vergine col Bambino e Santi adorata dal doge Leonardo Loredan\" (1506).\nIn un secondo tempo, Catena, grazie anche alle frequentazioni di umanisti come il Bembo ed il Trissino si accost\u00f2 alle atmosfere artistiche elaborate da Giorgione e Tiziano. Approfittando degli intensi studi sui colori e sulle forme di Palma il Vecchio realizz\u00f2 alcune opere significative, come la \"Sacra Conversazione e donatore\", il \"Ritratto di dama\" e il \"Ritratto di uomo\", caratterizzate da brillantezza cromatica e una geometrica plasticit\u00e0 formale.\nIntorno al 1520 Catena soggiorn\u00f2 a Roma, evidenziando l'influenza di Raffaello nella \"Sacra famiglia con S.Anna\" e dando inizio alla sua ultima fase artistica, a cominciare dalla celebre \"Pala di S.Cristina\", caratterizzata da un marcato lirismo paesistico. A seguire, Catena dipinse l\"'Adorazione dei pastori\", la \"Cena in Emmaus\", il \"Ritratto di Giangiorgio Trissino\" e la \"Sacra Famiglia adorata da un cavaliere\".\nNon trascurabile la sua collaborazione con il maestro Giorgione."}
{"id": "2491871", "revid": "1543377", "url": "https://it.wikipedia.org/wiki?curid=2491871", "title": "Deco (fumettista)", "text": "Biografia.\nBench\u00e9 sostenga di amare molto pi\u00f9 l'illustrazione che il fumetto inizia proprio dai fumetti nel 2000. In questo campo \u00e8 un'assoluta autodidatta, non avendo fatto alcuna scuola di disegno o artistica. Nel 2001 crea InkSpinster che verr\u00e0 pubblicato per la prima volta nel 2003. Lavora principalmente come illustratrice collaborando con quotidiani, riviste, pubblicit\u00e0 e libri per bambini. Vive nell'Oltrep\u00f2 Pavese.\nL'opera.\nInizia a pubblicare InkSpinster nel 2003.\nPremi.\nNell'ottobre del 2004 vince il sesto concorso nazionale di fumetto indetto da PAN e Associazione nuvoloso. La storia viene pubblicata al Lucca Comics.\nPubblicazioni.\nDeco ha pubblicato due raccolte di InkSpinster. I suoi disegni sono inoltre apparsi in varie pubblicazioni. Tra le pubblicazioni principali:"}
{"id": "2491876", "revid": "2091899", "url": "https://it.wikipedia.org/wiki?curid=2491876", "title": "Young Stribling", "text": "Pugile dotato di grandissima abilit\u00e0 difensiva, fu uno dei migliori mediomassimi e massimi del decennio a cavallo tra gli Anni '20 e '30.\nLa morte prematura a 28 anni gli tolse la possibilit\u00e0 di coronare la carriera con un titolo mondiale\nNel corso della pi\u00f9 intensa carriera che un peso mediomassimo / massimo abbia mai avuto (290 incontri) perdette un solo incontro prima del limite, il 3 luglio 1931 contro Max Schmeling.\nL'incontro, valido per il campionato mondiale dei pesi massimi, fu dichiarato Ring Magazine fight of the year per il 1931 da Ring Magazine.\nIncontr\u00f2 e spesso batt\u00e9 tutti i migliori mediomassimi della sua epoca, tra cui Mike McTigue, Maxie Rosenbloom, Tommy Loughran, Paul Berlenbach, Battling Levinsky.\nCombatt\u00e9 spesso anche tra i massimi, incontrando oltre a Schmeling, tra i nomi pi\u00f9 noti, anche Jack Sharkey e Primo Carnera.\nLa International Boxing Hall of Fame lo ha riconosciuto fra i pi\u00f9 grandi pugili di ogni tempo.\nLa famiglia e gli inizi.\nLa famiglia Stribling, attori e acrobati di vaudeville, arriv\u00f2 a Spokane nel 1911 con il Sullivan and Considine Vaudeville Circuit, in cui eseguiva un numero acrobatico intitolato \"Four Novelty Grahams\".\nDa ragazzo, Young Stribling aveva imparato a tenere in considerazione gli altri esseri umani da Pa e Ma Stribling, una coppia credente originaria dal rurale sudovest della Georgia.\nMa era la sua allenatrice, indossava i guanti e gli faceva da sparring partner sul ring. Pa gli faceva da manager e promoter.\nNato nel 1904 a Baingridge, Georgia, Young Stribling ed il fratello minore trascorsero la maggior parte della loro infanzia nel mondo dello spettacolo.\nGli Stribling viaggiavano spesso per esibirsi con un proprio spettacolo di vaudeville, in cui la famiglia si esibiva al completo, che includeva numeri ginnici e di equilibrismo e che terminava con un breve incontro di pugilato tra i due fratelli William (Young) e Herbert (Baby), di 4 e 2 anni.\nLo spettacolo dur\u00f2 diversi anni ed era cos\u00ec popolare da aver attraversato 38 Stati prima di stabilirsi a Macon, Georgia, prima della Prima guerra mondiale.\nCome backstage tra gli atti dello spettacolo, gli Stribling leggevano la Bibbia insieme e pregavano prima di ogni performance, come Young avrebbe in seguito pregato prima di ogni match, quando sarebbe diventato un pugile professionale.\nSenza badare a dove si esibissero, di domenica andavano sempre in chiesa e, nel \u201cLord's Day\u201d, il Giorno del Signore, evitavano sempre qualsiasi forma di allenamento fisico.\n\u201cStrib\u201d, come era anche chiamato William \u201cYoung\u201d, frequent\u00f2 la Macon's Lanier High School, dove eccelse come attaccante nella squadra di basket che vinse il campionato nazionale del 1922.\nStribling era uno dei migliori giocatori di basket delle high school di tutti gli Stati Uniti. Era noto come un ottimo tiratore. La sua squadra fin\u00ec al torneo interscolastico nazionale di Chicago, ma lui fu giudicato non idoneo a giocare perch\u00e9 era un pugile professionale.\nEra anche un accanito ed abile pilota di aerei, amava volare.\nLa carriera.\nStribling divenne professionista nel 1921.\nQuando mor\u00ec, a nemmeno 29 anni, aveva disputato 290 incontri perdendone solo 15, di cui uno solo prima del limite, un KOT subito nel 1931 durante un incontro valido per il campionato mondiale dei massimi contro il detentore del titolo, il tedesco Max Schmeling.\nStabil\u00ec una serie di record tuttora imbattuti tra i pesi mediomassimi e i massimi, categorie in cui combatteva pur essendo un mediomassimo naturale: il maggior numero di incontri in un anno (55), il maggior numero di vittorie prima del limite (128), il minor numero di sconfitte e sconfitte prima del limite rapportato al numero di incontri disputati.\nL'ex campione James J. Corbett lo defin\u00ec \u201cil miglior peso massimo, rapportato al proprio peso, che sia mai vissuto\u201d.\nIn contrasto con i promotori di boxe degli Anni '20, Stribling denigrava la violenza e la crudelt\u00e0 nel pugilato professionale, e praticava un pugilato di tipo scientifico che privilegiava la vittoria ai punti rispetto al KO.\nAttir\u00f2 l'attenzione dei media per la sua eccellenza schermistica gi\u00e0 dal suo primo incontro da professionista, sostenuto a poco pi\u00f9 di 16 anni ad Atlanta.\nNon aveva nemmeno finito le scuole superiori e aveva gi\u00e0 combattuto 75 incontri da professionista\nDopo il primo dei match importanti, quello pareggiato il 4 ottobre 1923 contro il campione mondiale dei mediomassimi, l'irlandese Mike McTigue, Stribling fu assediato da offerte per boxare dovunque negli Stati Uniti, in Europa, Sudamerica e Africa.\nIn tempi in cui la televisione ancora non esisteva, la gente voleva vedere il giovane prodigio della boxe in persona.\nL'anno di maggior successo per Stribling fu il 1925, quando la famiglia acquist\u00f2 un bus e fece dei tour coast-to-coast negli Stati Uniti, per dare ai fan delle citt\u00e0 di provincia la possibilit\u00e0 di vedere delle esibizioni del popolare campione.\nPa Stribling qualche volta gli fece incontrare i campioni locali, mettendo in palio un premio in denaro considerevole a chiunque fosse riuscito a battere suo figlio. Quell'anno \u201cStrib\u201d combatt\u00e9 33 incontri.\nIl tour, inoltre, contribu\u00ec a rendere popolare il pugilato, e contribu\u00ec a formare una reputazione di limpida sportivit\u00e0 e vita salubre di cui Stribling godeva: non fumava, n\u00e9 beveva, n\u00e9 utilizzava sostanze di nessun tipo per stimolare le proprie prestazioni.\nNel tour del 1927, in cui Stribling non utilizz\u00f2 pi\u00f9 il bus, disput\u00f2 55 incontri, di cui uno solo pareggiato e uno perso ai punti.\nNel 1928 ne disput\u00f2 38, vincendoli tutti prima del limite tranne due.\nIl tour fin\u00ec con tre avversari messi fuori combattimento in tre citt\u00e0 diverse nel giro di quattro giorni, senza che nessun incontro si protraesse oltre il 2\u00ba round.\nLa citt\u00e0 di Macon amava la famiglia Stribling e onorava Young con una parata dopo ogni vittoria negli incontri importanti.\nStribling, in cambio, si fece conoscere come cittadino di valore in tutti gli Stati Uniti.\nCome pugile professionista \"Strib\" si allenava abitualmente nella fattoria di famiglia di Ochlocknee, vicino a Thomasville, in Georgia.\nStribling era affiliato alla massoneria statunitense: nel 1927 divenne Maestro Massone nella Loggia n. 117 di Ochlocknee (oggi sciolta) e, nel 1928, a Macon, divenne Massone del 32\u00ba rito scozzese.\nEra impegnato anche nella vita religiosa, insegnando nella scuola domenicale per atleti della Scuola Metodista di Mulberry Street, a Macon, ed era membro praticante della Chiesa Metodista di Vineville.\nNel periodo in cui era all'apice della sua carriera, Stribling pilotava un piccolo aereo di sua propriet\u00e0 per recarsi ai match che disputava in giro per gli Stati Uniti e prestava servizio come luogotenente nella riserva delle forze armate aeree USA.\nDi bellissima presenza e di personalit\u00e0 affascinante, Stribling era un giovane alto, dagli occhi azzurri e dai capelli castani, che riceveva offerte per posare come modello dalle maggiori aziende d'abbigliamento e per apparire sui palcoscenici di Broadway.\nRiceveva numerosi doni da ammiratori, tra i quali gli fu regalata anche una motocicletta, su cui trasportava spesso un passeggero: sua madre.\nI pi\u00f9 grandi pugili si facevano fotografare con lui, compreso il campione mondiale dei massimi Jack Dempsey, che pi\u00f9 tardi divenne uno dei suoi migliori amici.\nNel 1926, il successo nella boxe di Stribling gli aveva procurato guadagni per oltre un milione di dollari. E il meglio doveva ancora arrivare.\n\u201cStrib\u201d aveva festeggiato il suo ventunesimo compleanno sposando Clara Kinney, una studentessa del Brenau College.\nIl padre di Clara era un uomo d'affari di primo piano a Macon, e la madre fu la prima donna ad essere nominata al servizio dell'amministrazione municipale della citt\u00e0.\nIl nonno di Clara era stato presidente del Wesleyan College di Macon, il pi\u00f9 antico college femminile d'America.\n\u201cStrib\u201d e Clara ebbero tre figli.\nNonostante avesse perso la sfida mondiale dei massimi contro Jack Sharkey, a Miami Beach, nel 1929, a 23 anni \u201cStrib\u201d aveva combattuto pi\u00f9 round come professionista di qualsiasi altro pugile della storia, e aveva messo fuori combattimento pi\u00f9 avversari di chiunque altro.\nIn seguito nel 1929, \"Strib\" intraprese il suo primo tour europeo, durante il quale fu sconfitto a Londra per un'irregolarit\u00e0 da un futuro campione mondiale dei massimi, battendolo un mese pi\u00f9 tardi a Parigi.\nNel 1930 fece un secondo tour europeo, durante cui sconfisse i campioni di Germania, Gran Bretagna, Italia e Belgio.\nTornato negli Stati Uniti, in convalescenza per essersi rotto la mano sinistra, sconfisse il campione dei pesi massimi di Norvegia.\n\"Strib\" perse la sua grande possibilit\u00e0 di diventare campione mondiale dei massimi il 3 luglio 1931, contro Max Schmeling, con un KO tecnico decretato a 14 secondi dalla fine del 15\u00ba round, la fine dell'incontro.\nFu il primo incontro ai massimi livelli ad essere trasmesso in diretta dalla radio nazionale degli Stati Uniti.\nAl termine dell'incontro \"Strib\" and\u00f2 a stringere la mano a Schmeling che, nonostante fosse attorniato da uno sciame giornalisti, insistette per essere fotografato con lui.\nDurante il 1932, \"Strib\" si rec\u00f2 in Australia per un tour accompagnato dalla moglie e dai bambini, e durante l'autunno si trasferirono in nave in Sudafrica, dove sconfisse il campione nazionale di fronte ad una folla di 15.000 spettatori.\nAgli inizi del 1933 \"Strib\" torn\u00f2 a Parigi per battere, di nuovo, il campione del Belgio a cui aveva dato la rivincita.\nUna sera, ad Atlanta, \"Strib\" si alz\u00f2 dal suo posto di spettatore dal bordo ring per gettare la spugna ed arrestare l'incontro di un giovane pugile che stava subendo una punizione brutale da parte di un avversario con parecchia esperienza.\nIl giornalista che fu testimone dell'accaduto, scrisse: \"A mio parere, questo incidente rivela il vero carattere ed il vero istinto di Young Stribling meglio di ogni altro episodio \u2013 l'istinto di un Cristiano gentiluomo che aborre la brutalit\u00e0, a spese proprie o di qualsiasi avversario.\"\nLa morte.\nYoung Stribling mor\u00ec il 3 ottobre 1933, all'et\u00e0 di 28 anni, in uno scontro tra la sua motocicletta ed un'automobile.\nL'incidente accadde il 1\u00ba ottobre, domenica, nei dintorni di Macon.\nAd una velocit\u00e0 di 35 miglia all'ora (ca. 50\u00a0km), \"Strib\" si stava recando all'ospedale per visitare la moglie convalescente dopo la nascita del loro terzo figlio, avvenuta due settimane prima. Agit\u00f2 una mano per salutare un amico che passava in auto, Roy Barrow. Ma non si accorse dell'auto che sopravveniva dietro a quella del suo amico.\nIl veterano di quasi 300 incontri che, grazie alla sua abilit\u00e0 difensiva, non portava un segno in volto delle battaglie da cui era uscito, tent\u00f2 di schivare la seconda auto, ma era troppo tardi.\nIl parafango dell'auto colp\u00ec Stribling, schiacciandogli e praticamente strappandogli via il piede sinistro, facendolo cadere sulla strada e procurandogli la frattura del bacino.\nStribling fu ricoverato all'ospedale che, per una coincidenza, ospitava anche sua moglie ed il figlio appena nato.\nSua madre arriv\u00f2 di precipizio dalla piantagione di famiglia del sud della Georgia e suo padre dal Texas. \"Strib\" rinvenne, vide la moglie e le chiese come stava il bimbo. Rimase cosciente quasi fino alla fine \"con lo stesso spirito che aveva mostrato domenica, quando lo avevano raccolto dal ciglio della strada\", scrisse un giornale. \"Bene, ragazzo,\" aveva detto al suo amico Barrow, che era stato il primo a raggiungerlo, a terra accanto alla moto incidentata, con il piede penzolante dalla gamba, a cui rimaneva attaccato ad un unico tendine, \"Credo che questo significhi che dovr\u00f2 fare un bel po' di footing\".\nAll'inizio i medici nutrirono delle speranze, dopo avergli amputato il piede sinistro. Ma la sua vitalit\u00e0 incominci\u00f2 ad andarsene. I medici rimasero stupiti dalla forza con cui rimase aggrappato alla vita quando la sua temperatura raggiunse 107,5 gradi ed il polso la frequenza di 175.\nSua moglie fu portata da lui in sedia a rotelle.\n\"W.L.?\" (William Lawrence)\n\" Sugar,\" le rispose in modo appena udibile.\n\" Hello, baby,\" furono le ultime parole che le disse, secondo quanto riportarono i giornali.\nSuo padre usc\u00ec tristemente dalla camera e disse in lacrime: \"\u00c8 andato\".\nErano le 6:00 del mattino di marted\u00ec 3 ottobre.\nIl giorno seguente, il suo corpo fu esposto nell'Auditorium municipale di Macon dalle 10 del mattino alle 18.\nBibliografia.\nEstratti presi dal giornale Spokane Spokesman Review del 7 novembre 1927 , appena prima della visita di Stribling a Dishman, WA."}
{"id": "2491879", "revid": "599013", "url": "https://it.wikipedia.org/wiki?curid=2491879", "title": "Nicolas Alnoudji", "text": ""}
{"id": "2491881", "revid": "124123", "url": "https://it.wikipedia.org/wiki?curid=2491881", "title": "Neal Burns", "text": "\u00c8 apparso in 198 film dal 1915 al 1946 ed \u00e8 il fratello dell'attore Eddie Barry.\nDopo l'avvento del sonoro le sue interpretazioni sono state per la maggior parte non accreditate e in ruoli minori."}
{"id": "2491883", "revid": "767487", "url": "https://it.wikipedia.org/wiki?curid=2491883", "title": "Ray Moore (fumettista)", "text": "Biografia.\nLe informazioni sulla vita di Ray Moore sono piuttosto scarne. Figlio di un gioielliere, nasce in Oklahoma nel 1905 e vive gran parte della sua vita nel Missouri con la moglie Claire. Inizialmente destinato a diventare ingegnere, intraprende invece una brillante carriera di fumettista.\nDopo essere stato assistente di Phil Davis ai disegni di Mandrake, nel 1936 diventa co-creatore e primo disegnatore di Phantom. Nel 1942, mentre sta disegnando una storia di Phantom a sfondo bellico, il suo lavoro sulla striscia \u00e8 interrotto dalla guerra: Moore viene infatti chiamato alle armi come pilota e i disegni delle strips passano cos\u00ec al suo assistente, Wilson McCoy. Dopo il conflitto torna a disegnare l'Uomo mascherato alternandosi per qualche anno a McCoy, ma nel 1949 \u00e8 costretto a ritirarsi definitivamente: i danni nevralgici provocati da un incidente di guerra non gli permettono di proseguire l'attivit\u00e0.\nGrazie al suo stile cupo e d'atmosfera, ricco di neri, tratteggi e retini, molto probabilmente Moore \u00e8 il pi\u00f9 conosciuto disegnatore dell'Uomo Mascherato. Falk ha sempre sostenuto che l'artista nato in Oklahoma \u00e8 stato il miglior disegnatore di Phantom grazie alla sua grande abilit\u00e0 nel disegnare le figure femminili. Lo sceneggiatore ha infatti ammesso di aver inserito molte donne nelle storie di Phantom proprio per via di questo grande talento di Moore.\nI fan hanno spesso accostato il disegnatore all'Uomo Mascherato a causa dell'alone di mistero che circonda entrambi. Personaggio schivo e molto legato alla sua privacy, nelle poche interviste rilasciate l'artista di Montgomery non ha infatti mai parlato della sua vita privata. Di lui, inoltre, fino a qualche anno fa quasi non si conosceva il volto, dal momento che circolavano solamente un paio di fotografie. Solo recentemente ne \u00e8 apparsa una terza, datata 1929.\nRay Moore muore dopo un ictus il 13 gennaio 1984 al St.Joseph Hospital di Kirkwood, un sobborgo di St. Louis, mentre la moglie spira nel 2005. I 13 ettari di bosco di Des Peres di propriet\u00e0 del disegnatore vengono donati al Dipartimento di Conservazione e denominati \"Phantom Forest\"."}
{"id": "2491884", "revid": "106456", "url": "https://it.wikipedia.org/wiki?curid=2491884", "title": "Paul Robeson", "text": "Biografia.\nPrimi anni e il successo.\nRobeson nacque a Princeton, New Jersey, da un'insegnante e da uno schiavo divenuto pastore protestante. Nonostante la difficile infanzia (la madre mor\u00ec quando egli aveva sei anni), dimostr\u00f2 un'incredibile serie di talenti (sportivi, umanistici e artistici), ottenendo eccellenti risultati alla Rutgers University, dove vinse una borsa di studio e dove eccelse nell'atletica e nel football. Mentre frequentava la facolt\u00e0 di legge alla Columbia University (dove pi\u00f9 tardi si laure\u00f2), inizi\u00f2 a recitare e debutt\u00f2 come attore professionista in \"Symon the Cyrenian\". Dopo la laurea in legge lasci\u00f2 quasi subito gli ambienti giuridici per dedicarsi alla carriera musicale come cantante, grazie a una voce di basso-baritono particolarmente profonda e ricca di risonanze.\nNegli anni venti Robeson si spos\u00f2 con Eslanda \"Essie\" Cardoso Goode, una ricercatrice e biologa del \"Presbyterian Hospital\" di New York. Nel 1925, dopo aver gi\u00e0 recitato con successo in molti spettacoli teatrali, debutt\u00f2 nel cinema con il film muto \"Body and Soul\" e, nello stesso anno, rinunci\u00f2 a una parte nel film \"Lulu Belle\", nel quale avrebbe dovuto interpretare un personaggio che , e perci\u00f2 rifiut\u00f2 la parte. Continu\u00f2 a esibirsi sulle scene teatrali in musical come \"Porgy and Bess\" di George Gershwin e \"Show Boat\" di Jerome Kern.\nOttenne molto successo sia sul mercato statunitense che inglese, e cos\u00ec negli anni trenta trascorse diverso tempo in Inghilterra, esibendosi costantemente in concerti sempre affollati e comparendo con la sua figura imponente in diversi film di produzione britannica, come \"Bozambo\" (1935), e \"King Solomon's Mines\" (1937). Inizi\u00f2 a studiare la storia e le tradizioni del suo continente d'origine, l'Africa, e in qualche anno arriv\u00f2 a parlare una ventina di lingue, di cui una decina fluentemente.\nA Hollywood partecip\u00f2 al film \"La canzone di Magnolia\", nel quale si produsse in una leggendaria interpretazione del brano \"Ol' Man River\" e ad altre pellicole quali \"The Proud Valley\" (1940) e \"Destino\" (1942) di Julien Duvivier, che fu la sua ultima apparizione sul grande schermo. Negli anni quaranta interpret\u00f2 il ruolo di Otello a Broadway e in una successiva tourn\u00e9e teatrale.\nGli anni della Guerra fredda.\nDurante la Guerra fredda, la sua fiera opposizione al razzismo e il suo impegno nella lotta per i diritti dei neri gli procurarono l'atteggiamento ostile del Governo degli Stati Uniti. Le sue idee politicamente orientate a sinistra e le numerose amicizie nate durante i concerti tenuti in Unione Sovietica portarono le autorit\u00e0 statunitensi a sequestrargli il passaporto nel 1950, cosicch\u00e9 Robeson non pot\u00e9 ritirare il Premio Stalin per la pace assegnatogli dall'Unione Sovietica nel 1952, ricevendolo solo sei anni pi\u00f9 tardi, nel 1958. Il grande regista Sergej Michajlovi\u010d \u0116jzen\u0161tejn lo avrebbe voluto come protagonista del film \"The Black Napoleon\", un progetto che per\u00f2 non venne mai realizzato. Robeson suscit\u00f2 scandalo perch\u00e9 si rifiut\u00f2 di aiutare gli americani imprigionati in Urss e non volle riconoscere la realt\u00e0 del Gulag\nRiavuto il passaporto, Robeson e la moglie compirono viaggi con varie tappe per il mondo. La \"tourn\u00e9e\" prosegu\u00ec ancora nel 1963, quando la coppia rimise piede negli Stati Uniti, ma nel 1966 Eslanda mor\u00ec per un tumore. Per Robeson inizi\u00f2 un periodo di indebolimento psicofisico che lo condusse a passare la maggior parte del tempo ricoverato in ospedale e a vivere gli ultimi anni in totale isolamento e povert\u00e0 ad Harlem. Intanto, da tutto il mondo, amici, gente comune, politici, artisti gli scrissero lettere di incoraggiamento per sostenerlo e, nel 1968, per il suo settantesimo compleanno, gli dedicarono una festa a Londra, alla quale presero parte molti attori e artisti celebri.\nDopo due attacchi cardiaci, Paul Robeson mor\u00ec il 23 gennaio 1976, all'et\u00e0 di 78 anni."}
{"id": "2491886", "revid": "599013", "url": "https://it.wikipedia.org/wiki?curid=2491886", "title": "Erlend Hanstveit", "text": "Caratteristiche tecniche.\nHanstveit pu\u00f2 giocare da terzino sinistro o da difensore centrale. \u00c8 un calciatore rapido e bravo nel gioco aereo. Inoltre, il suo piene sinistro \u00e8 in grado di fornire buoni assist ai suoi compagni di squadra. Piuttosto veloce, \u00e8 dotato di un forte spirito battagliero.\nCarriera.\nClub.\nBrann.\nHanstveit ha cominciato la sua carriera con la maglia del Brann. Ha debuttato nell'Eliteserien il 20 settembre 1998, quando \u00e8 subentrato a Thorstein Helstad nella vittoria per 2-3 in casa dell'Haugesund. Il 30 giugno 1999 ha segnato la prima rete della sua carriera, nel successo per 1-3 sul campo del V\u00e5lerenga, in un incontro valido per l'edizione stagionale del Norgesmesterskapet. Nelle prime tre stagioni al club, per\u00f2, il suo spazio \u00e8 stato limitato. Dal campionato 2001, invece, il suo minutaggio \u00e8 aumentato. Nella stessa stagione, precisamente in data 29 aprile, ha segnato la prima rete nella massima divisione norvegese, nella sconfitta per 3-4 contro il Bryne. Il 25 settembre 2001 ha esordito nelle competizioni europee per club, venendo schierato titolare nel pareggio a reti inviolate contro il Levski Sofia. Ha vinto il Norgesmesterskapet 2004 (suo primo trofeo da professionista), venendo schierato titolare nella finale contro il Lyn Oslo, vinta per 4-1. Ha giocato 19 incontri nel campionato 2007, che \u00e8 stato poi vinto dal Brann. Il 2 agosto 2007 ha segnato la prima marcatura europea, nel 6-3 inflitto ai gallesi del Carmarthen Town. Nell'annata successiva, la dirigenza del Brann si \u00e8 occupata di trattare il rinnovo del contratto di Hanstveit, poich\u00e9 l'accordo in vigore sarebbe scaduto a fine anno. Roald Bruun-Hanssen, direttore sportivo del club norvegese, ha manifestato la volont\u00e0 della societ\u00e0 di raggiungere un accordo. Il difensore non ha voluto per\u00f2 prolungare il suo rapporto con il Brann, dichiarando di voler guardarsi attorno per cercare nuove proposte. Nel frattempo, il 18 settembre 2008 si \u00e8 procurato un calcio di rigore nella sfida valida per il primo turno di Coppa UEFA, poi realizzato da \u00d3lafur \u00d6rn Bjarnason, contribuendo in questo modo al successo casalingo per 2-0 sugli spagnoli del Deportivo. A dicembre 2008, con il contratto in scadenza a fine mese, \u00e8 stata definitivamente chiara la sua scelta di lasciare il Brann. Hanstveit ha sostenuto infatti un provino con gli scozzesi del Celtic, che per\u00f2 non ha portato a nessun accordo.\nGent.\nIl difensore si \u00e8 accordato poi con i belgi del Gent, trasferendosi nella nuova squadra a parametro zero. \u00c8 diventato il quarto norvegese della storia del club, dopo Tore Andr\u00e9 Dahlum, Morten Pedersen (anch'egli ex calciatore del Brann) e Ole Martin \u00c5rst. Hanstveit ha firmato un contratto della durata di due anni e mezzo. Il debutto nella Jupiler Pro League \u00e8 avvenuto il 1\u00ba febbraio 2009, quando \u00e8 stato schierato titolare nel successo per 2-5 sul campo dello Charleroi. L'anno successivo, ha contribuito al successo nella Coppa del Belgio 2009-2010, sebbene non fosse in campo nella finale vinta con il punteggio di 3-0 sul Cercle Brugge. Questo risultato ha permesso al Gent di contendere la Supercoppa del Belgio 2010 all'Anderlecht e Hanstveit ha sostituito Stef Wils all'inizio del secondo tempo della sfida, persa per 1-0.\nAlla fine del campionato 2010-2011, Hanstveit si \u00e8 svincolato dal club belga.\nHelsingborg.\nIl 24 agosto 2011 \u00e8 stato reso noto il suo trasferimento all'Helsingborg. Il calciatore ed il suo nuovo club si sono accordati per un contratto della durata di due anni e mezzo.\nRitorno al Brann.\nIl 20 dicembre 2013, \u00e8 stato reso noto ufficialmente che Hanstveit sarebbe tornato al Brann a partire dal 1\u00ba gennaio 2014, legandosi al club con un contratto biennale. Ha scelto la maglia numero 3. Il 23 gennaio 2014, \u00e8 stato nominato capitano.\nIl 21 ottobre 2015, in virt\u00f9 della vittoria del Sogndal sul Kristiansund nel recupero della 27\u00aa giornata di campionato, il Brann ha matematicamente conquistato la promozione in Eliteserien con due giornate d'anticipo sulla fine della stagione. Il 27 ottobre, ha annunciato il suo ritiro dal calcio professionistico, ma non ha escluso di poter continuare l'attivit\u00e0 a livello amatoriale.\nNazionale.\nHanstveit ha giocato 27 partite per la . Ha esordito il 31 maggio 2000, nel pareggio per 2-2 contro la . Ha vestito la maglia della Nazionale norvegese in 5 occasioni, la prima delle quali in data 28 gennaio 2004: ha giocato infatti nel successo per 5-2 su . Le sue presenze sono state sporadiche, poich\u00e9 chiuso da John Arne Riise.\nStatistiche.\nPresenze e reti nei club.\n\"Statistiche aggiornate al 1\u00ba novembre 2015.\""}
{"id": "2491891", "revid": "1543377", "url": "https://it.wikipedia.org/wiki?curid=2491891", "title": "Sillabario cipriota-minoico", "text": "Il sillabario cipriota-minoico (abbreviato CM) \u00e8 una scrittura sillabica indecifrata usata nell'isola di Cipro durante la tarda et\u00e0 del bronzo (1550-1050 a.C. circa). Il termine \u201ccipriota-minoico\u201d venne coniato da Arthur Evans nel 1909 basandosi sulla somiglianza visuale con la Lineare A della Creta minoica, per cui si \u00e8 pensato che il CM derivasse da essa. Approssimativamente sono stati trovati 250 oggetti portanti iscrizioni cipriote-minoiche, incluse tavolette d'argilla, piedistalli votivi, cilindri e sfere d'argilla. Le scoperte sono state fatte in vari siti intorno a Cipro, come pure nell'antica citt\u00e0 di Ugarit sulle coste siriane.\nLe iscrizioni sono state classificate in quattro gruppi strettamente correlati da Emilia Masson: CM arcaico, CM1 (anche conosciuto come Lineare C), CM2 e CM3, sebbene alcuni studiosi siano in disaccordo con questa classificazione. Poco \u00e8 conosciuto riguardo a come questa scrittura si originasse, o quale lingua venisse scritta in CM. Tuttavia, il suo uso continu\u00f2 nell'antica et\u00e0 del ferro, formando un collegamento al sillabario cipriota, il quale viene letto come greco ed \u00e8 stato decifrato. \nReperti.\nTavolette d'argilla.\nLe pi\u00f9 antiche iscrizioni conosciute in CM si trovano su una tavoletta di argilla scoperta nel 1955 nell'antico sito di Enkomi, nei pressi della costa meridionale di Cipro. Venne datata a circa 1500 anni a.C., e reca soltanto tre linee di scrittura. Altri frammenti di tavolette d'argilla sono state trovate a Enkomi e Ugarit.\nSfere d'argilla.\nDozzine di piccole sfere o palle d'argilla, ognuna recante 3-5 segni in CM1, sono state scoperte a Enkomi e Kition. \nCilindri d'argilla.\nSigilli d'argilla sono stati scoperti a Enkomi e Kalavassos-Ayios Dimitrios, alcuni dei quali recano lunghi testi (pi\u00f9 di 100 caratteri). \u00c8 molto probabile che le sfere e i sigilli cilindrici siano relazionati alla conservazione di documenti economici nella Cipro minoica, considerando il grande numero di riferimenti incrociati tra i testi.\nProblemi nella decifrazione.\nLa raccolta estesa del cipriota-minoico non \u00e8 grande abbastanza da permettere l'uso isolato di una soluzione crittografica di decifrazione. Attualmente, il numero totale di segni, nelle formali iscrizioni cipriote-minoiche (approssimativamente 2500), si confronta sfavorevolmente con il numero conosciuto dei documenti della indecifrata Lineare A (oltre 7000) e il numero disponibile in Lineare B (quando essa venne decifrata), approssimativamente 30.000. Inoltre lingue differenti possono essere state rappresentate dallo stesso sottosistema cipriota-minoico, e senza la scoperta di testi bilingui, o molti pi\u00f9 testi in ogni sottosistema, la decifrazione \u00e8 estremamente improbabile. Secondo Thomas G. Palaima, \"\"tutti\" gli schemi attuali e del passato di decifrazione del cipriota-minoico sono improbabili\". Nel luglio 2009 dei ricercatori della Styne University sono riusciti a decifrare approssimativamente la raccolta in ogni sottosistema con ottimi risultati."}
{"id": "2491893", "revid": "827882", "url": "https://it.wikipedia.org/wiki?curid=2491893", "title": "Uzumaki", "text": ""}
{"id": "2491894", "revid": "339392", "url": "https://it.wikipedia.org/wiki?curid=2491894", "title": "Transient Lunar Phenomena", "text": ""}
{"id": "2491897", "revid": "6923", "url": "https://it.wikipedia.org/wiki?curid=2491897", "title": "Karl Friedrich Burdach", "text": "Si laure\u00f2 nel 1800 in medicina a Lipsia, nel 1807 divent\u00f2 professore all'Universit\u00e0 di Lipsia, nel 1811 professore di anatomia e fisiologia all'Universit\u00e0 di Tartu e nel 1814 professore all'Universit\u00e0 di Kaliningrad."}
{"id": "2491902", "revid": "1543377", "url": "https://it.wikipedia.org/wiki?curid=2491902", "title": "Made in America (I Soprano)", "text": "Made in America \u00e8 l'86\u00ba e ultimo episodio della serie televisiva statunitense \"I Soprano\" trasmessa dall'emittente HBO: \u00e8 andato in onda il 10 giugno 2007.\n\u00c8 il 21\u00ba episodio della stagione 6 della serie, che \u00e8 stata trasmessa in due parti: questo episodio \u00e8 il 9\u00b0 della seconda parte della stagione.\nL'episodio, oggetto di una campagna pubblicitaria imponente, ha registrato 11,9 milioni di spettatori, un'enormit\u00e0 per una televisione via cavo come l'HBO. In un primo momento questo episodio non era stato annunciato: la seconda parte della stagione 6 doveva infatti essere costituita da 8 episodi.\n\"Made in America\" \u00e8 inoltre uno dei due soli episodi dell'intera serie ad essere stati diretti personalmente dal suo ideatore, David Chase: l'altro \u00e8 \"Affari di famiglia\", l'episodio pilota.\nTrama.\nTony, nascosto con i sopravvissuti della banda in un rifugio segreto, cerca di trovare un accordo con l'agente Harris per sapere dove si trova Phil Leotardo e porre fine alla guerra di bande.\nA.J., dopo essere tornato a casa dalla clinica e cercando di riprendersi dalla depressione, continua il suo rapporto con Rhiannon: i due, da principio buoni amici, s'innamorano. \nDopo aver visto la sua macchina prendere fuoco per un banale incidente, ammetter\u00e0 ai genitori di aver perso ogni fiducia nelle istituzioni americane e nell\"'american dream\".\nSempre pi\u00f9 confuso, riflettendo sul suo futuro, decide di studiare le lingue arabe. \nJanice va a far visita a zio Junior, per comunicargli la morte di Bobby, ma l'anziano \u00e8 ormai incapace di riconoscerla e la confonde addirittura con Livia.\nA Little Italy, nel frattempo, Phil Leotardo va su tutte le furie quando telefona a Butch dicendogli di ritenerlo colpevole del fatto che Tony non sia stato ancora ucciso: Butch capisce che tira una brutta aria e medita il da farsi. L'agente Harris chiama Tony e gli riferisce di molte chiamate provenienti da un telefono pubblico di Long Island. Tony sguinzaglia cos\u00ec i suoi uomini e nel frattempo organizza un incontro con George Paglieri, vecchio boss di una delle \"Cinque famiglie\" di New York che organizza un incontro tra i vertici dei DiMeo e dei Lupertazzi in una rimessa abbandonata: la telefonata viene registrata dall'FBI che evidentemente seguiva le mosse del vecchio boss.\nL\u00ec si decide la fine delle ostilit\u00e0, alla presenza di Tony e Paulie da una parte e di Butch e Albie Cianflone, con Little Carmine e il vecchio Paglieri come intermediari: si decide anche la sorte di Phil Leotardo che viene raggiunto da Walden Belfiore e ucciso brutalmente davanti alla moglie e ai nipotini. \u00c8 questo l'ultimo \"storico\" omicidio visto nella saga. \nTony propone a Paulie una promozione e in seguito va a far visita a Silvio, che vegeta in coma. Nel frattempo Carlo \u00e8 irreperibile, e l'avvocato di Tony conferma che si \u00e8 costituito e che probabilmente testimonier\u00e0 contro Tony.\nLa penultima scena \u00e8 la visita di Tony al vecchio zio Junior, ricoverato in un istituto per anziani. Junior non riconosce Tony, neanche quando il nipote gli ricorda che un tempo, lui e suo fratello Johnny Boy Soprano (padre di Tony), erano i boss del New Jersey.\nLa serie si chiude con l'ambigua e ormai famosissima \"ultima cena\": la famiglia Soprano si d\u00e0 appuntamento in un ristorante. Tony entra per primo, si siede e accende il juke-box al tavolo: mentre partono le note di \"Don't Stop Believin\"' dei Journey, entra Carmela. A.J. entra dopo pochi secondi, preceduto da un misterioso personaggio (che nei credits \u00e8 indicato come \"Man in Member's Only Jacket\"). Mentre padre, madre e figlio conversano a tavola, Meadow cerca di parcheggiare l'auto: dopo aver incrociato lo sguardo con Tony, l'uomo misterioso si avvia verso la toilette. Meadow parcheggia e corre per entrare nel locale. La campanella della porta suona e Tony guarda di fronte a s\u00e9. Lo schermo bruscamente diventa nero e la musica si ferma. \nDopo 10 secondi di buio e silenzio, iniziano i titoli di coda.\nPremi.\nEmmy Award 2007 Migliore sceneggiatura per una serie drammatica a David Chase\nLa critica e la reazione degli spettatori.\nCome detto, inizialmente non era previsto un 9\u00ba episodio della seconda parte della stagione 6: le speculazioni e le ipotesi sul destino di Tony iniziano quindi quando questo viene annunciato.\nQuesto episodio ha raggiunto i vertici di quell'ambiguit\u00e0 narrativa che ha contraddistinto, in tutte le stagioni, ogni puntata de \"I Soprano\": ogni azione dei personaggi, ogni elemento e dialogo, ha sicuramente pi\u00f9 di un'interpretazione, incastrandosi quindi con l'idea della serie che lo stesso Chase aveva in proposito: \"Unresolved story lines, contradictory statements, confused characters \u2014 all of that is what I value in the show\" ha dichiarato lo sceneggiatore a \"Nightline\" della ABC.\nPer tale motivo sono state molteplici le discussioni critiche sul finale della serie, che continuano tuttora tra i fan nel web, divisi sostanzialmente fra chi crede che Tony sia stato colpito a morte e chi crede invece sia rimasto vivo, oppure sia stato incriminato e quindi sottoposto a processo dopo la confessione di Carlo, oltre a tutti coloro che cercano, tra i singoli fotogrammi e le canzoni scelte, una sorta di \"Codice da Vinci\" che dia la chiave per arrivare al destino di Tony.\nLe ipotesi sulla scena finale.\nChase ha finora volutamente evitato di dare spiegazioni sulla sorte di Tony, difendendo il suo finale dalle critiche dei fan, limitandosi a dichiarare che aveva pensato a quella scena come finale gi\u00e0 anni prima e che non vi \u00e8 \"alcun Codice da Vinci\". Interrogato sul finale, il protagonista James Gandolfini ha dichiarato di non \"avere idea\" di che fine abbia fatto il suo personaggio. Chase ha inoltre sempre negato, come richiesto a gran voce, il progetto imminente di un film che in qualche modo spiegasse la sorte dei protagonisti, anche se non ha negato la possibilit\u00e0.\nHa cos\u00ec prestato il fianco a numerose interpretazioni, alcune delle quali sono pi\u00f9 diffuse di altre. "}
{"id": "2491917", "revid": "339392", "url": "https://it.wikipedia.org/wiki?curid=2491917", "title": "Storia della Salernitana", "text": ""}
{"id": "2491918", "revid": "1745361", "url": "https://it.wikipedia.org/wiki?curid=2491918", "title": "Mela (figlio di Licimnio)", "text": "Mela, () un personaggio della mitologia greca, uno dei figli di Licimnio e di Perimede.\nMitologia.\nAveva due fratelli Eono e Argeio. \nAmico e compagno di guerra insieme ad Argeio di Eracle and\u00f2 a combattere Eurito il re di Ecalia trovandovi la morte insieme al fratello. Il semidio, loro lontano parente li seppell\u00ec entrambi."}
{"id": "2491919", "revid": "228587", "url": "https://it.wikipedia.org/wiki?curid=2491919", "title": "Still (Tony Banks)", "text": "Still \u00e8 il quarto album da solista del tastierista dei Genesis Tony Banks, pubblicato nel 1991.\nIn questo album inizia la collaborazione tra Banks e il produttore dei Marillion Nick Davis.\nSono presenti quattro cantanti (Nik Kershaw, Fish, Jayney Klimek, Andy Taylor) (e con i primi due scrive a quattro mani tre brani) , vale a dire affidare la voce al cantante pi\u00f9 adatto agli specifici brani. Inoltre lo stesso Tony prende il microfono nel brano \"Hero for an Hour\".\nTracce.\nTutti i brani sono stati scritti da Tony Banks tranne dove indicato."}
{"id": "2491920", "revid": "767487", "url": "https://it.wikipedia.org/wiki?curid=2491920", "title": "A Little Faster", "text": "A Little Faster \u00e8 il secondo album in studio del gruppo musicale There for Tomorrow, pubblicato negli Stati Uniti dalla Hopeless Records il 9 giugno 2009.\nLa copertina del CD rappresenta il classico pulsante presente su ogni lettore per aumentare la velocit\u00e0 di riproduzione."}
{"id": "2491922", "revid": "304077", "url": "https://it.wikipedia.org/wiki?curid=2491922", "title": "Fuga disperata", "text": "Fuga disperata (\"The Defiant Ones\") \u00e8 un film per la televisione di produzione statunitense del 1986. Si tratta del remake di \"La parete di fango\", pluripremiato film statunitense del 1958. I due attori principali, Robert Urich e Carl Weathers, sono anche co-produttori del film. Nel film appaiono anche Wil Wheaton e Barry Corbin.\nTrama.\nDurante un trasferimento in un'altra prigione due detenuti, Johnny e Callen (afroamericano) ammanettati assieme, dopo l'incidente del camion che li trasportava hanno l'occasione di fuggire. Il problema \u00e8 che i due non si sopportano, ed in particolare il bianco J. Johnson (Johnny) \u00e8 anche razzista."}
{"id": "2491925", "revid": "1745361", "url": "https://it.wikipedia.org/wiki?curid=2491925", "title": "Mela (figlio di Portaone)", "text": "Mela, () un personaggio della mitologia greca, era il nome di uno dei figli di Portaone e di Eurite.\nFu il padre di Feneo, Eurialo, Iperlao, Antioco, Eumede, Sterno, Xanthippo e Stenelao.\nMitologia.\nEurite era la figlia di Ippodamante e da lui discendeva Perimede e quindi da un altro Mela.\nI suoi figli furono tutti uccisi da Tideo durante il complotto contro lo zio Oineo."}
{"id": "2491927", "revid": "125305739", "url": "https://it.wikipedia.org/wiki?curid=2491927", "title": "Roma (nave da battaglia 1940)", "text": "La Roma \u00e8 stata una nave da battaglia della Regia Marina, terza e ultima unit\u00e0 entrata in servizio della classe Littorio: rappresent\u00f2 il meglio della produzione navale bellica italiana della seconda guerra mondiale. Costruita dai Cantieri Riuniti dell'Adriatico e consegnata alla Regia Marina il 14 giugno 1942, fu danneggiata da un bombardamento aereo statunitense quasi un anno dopo mentre era alla fonda a La Spezia, subendo in seguito altri danni che la costrinsero a tornare operativa solamente il 13 agosto 1943.\nA seguito della resa incondizionata dell'Italia agli Alleati, al \"Roma\" fu ordinato, assieme ad altre navi militari, di raggiungere l'isola sarda della Maddalena, come concordato con gli Alleati. La squadra navale italiana, tuttavia, fu attaccata da alcuni bombardieri tedeschi che, servendosi delle bombe radioguidate plananti Ruhrstahl SD 1400, affondarono la corazzata il 9 settembre 1943.\nNei suoi quindici mesi di servizio il \"Roma\" percorse 2\u00a0492 miglia in venti uscite in mare, senza partecipare a scontri navali, consumando tonnellate di combustibile, rimanendo fuori servizio per riparazioni per 63 giorni.\nIl 28 giugno 2012, dopo decenni di ricerche, il relitto della corazzata \u00e8 stato rinvenuto a 1\u00a0000 metri di profondit\u00e0 e a 16 miglia dalla costa nel golfo dell'Asinara.\nCaratteristiche.\nProgettata dal generale ispettore del Genio Navale Umberto Pugliese, questa classe di navi da battaglia costitu\u00ec uno dei primi esempi al mondo di unit\u00e0 sopra le 35\u00a0000 tonnellate, limite imposto dal trattato navale di Washington in vigore all'epoca della progettazione e costruzione dell'unit\u00e0, ma che venne disatteso di oltre il 15% per ottenere le caratteristiche desiderate, come gi\u00e0 accaduto con la classe Zara di incrociatori pesanti; in effetti il limite fissato in un documento riservato redatto da parte del Sottosegretario alla Marina fu di 40\u00a0000 tonnellate Dopo l'impostazione, nel 1934, delle prime due unit\u00e0 della classe, \"Littorio\" e \"Vittorio Veneto\", in seguito al deteriorarsi della situazione internazionale con la guerra d'Etiopia e la guerra civile spagnola, fu dato nuovo impulso al riarmo navale, nel 1938, con l'impostazione del \"Roma\" e della sua gemella \"Impero\".\nImpianti.\nLa propulsione era a vapore con quattro gruppi turboriduttori alimentati dal vapore di otto caldaie tipo Yarrow/Regia Marina alimentate a nafta in cui l'acqua di alimentazione era preriscaldata passando attraverso tubi investiti dai gas di scarico, sfruttando in maniera pi\u00f9 efficiente il calore sprigionato dai bruciatori. L'apparato motore era protetto da cilindri corazzati singoli per ogni caldaia, e da griglie corazzate a protezione delle aperture verso i fumaioli, il sistema di protezione era coordinato alla corazza sovrastante e alle strutture sottostanti del triplo fondo (limitato alla cittadella).\nL'apparato motore forniva una potenza massima di CV e consentiva alla nave di raggiungere la velocit\u00e0 massima di 31 nodi, con un'autonomia che a una velocit\u00e0 media di 20 nodi era di miglia. la turbina di alta pressione aveva un accesso diretto al vapore surriscaldato che poteva venire aperto in caso di avaria di uno dei gruppi turboriduttori permettendo una potenza di sovraccarico da CV per gruppo.\nComunque, nel diario di bordo della nave reperito nell'archivio dell'ufficio storico della Marina Militare, \u00e8 scritto che nelle prove a tutta forza del 21 agosto 1942, le prove si svolsero con velocit\u00e0 crescenti (24 \u2013 26 \u2013 28 nodi) e infine, spingendo le macchine a tutta forza, il \"Roma\" raggiunse e mantenne per un'ora la velocit\u00e0 di 29,2 nodi. La modesta autonomia, se comparata con unit\u00e0 analoghe di altre marine militari rendeva queste unit\u00e0 idonee solo all'impiego nel Mediterraneo. Le quattro turbine erano collegate a quattro assi dotati di eliche tripale, due centrali e due laterali, mentre il sistema di governo era costituito da un timone principale poppiero, posizionato nel flusso delle eliche poppiere centrali, e da due timoni ausiliari laterali, distanziati dal primo, situati nel flusso delle due eliche laterali, che costituivano il governo di emergenza della nave.\nLa nave poteva ospitare al massimo tre velivoli (tutti della Regia Aeronautica, visto che la Marina non poteva possedere velivoli), generalmente i ricognitori IMAM Ro.43 anche se, dall'estate 1943, giunsero due caccia Reggiane Re.2000 Catapultabile. La nave era dotata di due gru per il recupero degli idrovolanti, ma visto il tempo necessario al recupero da effettuare a nave ferma, normalmente gli idrovolanti erano fatti dirigere verso un aeroporto amico, prassi obbligatoria per i caccia. I Reggiane Re.2000 appartenevano inizialmente a una squadriglia speciale, la \"Squadriglia di Riserva Aerea delle FF.NN.BB.\" (Forze Navali da Battaglia), composta da otto velivoli dei quali sei operativi alla data dell'armistizio inquadrati nel \"1\u00ba Gruppo di Riserva Aerea delle FF.NN.BB.\" e, di questi, uno si trovava sul \"Roma\" alla partenza per La Maddalena. La nave disponeva inoltre di un radar EC3/ter \u00abGufo\u00bb, sviluppato dalla SAFAR di Milano.\nArmamento.\nL'armamento principale era costituito da nove cannoni da 381/50 Mod. 1934 (i tre pezzi della torretta anteriore erano costruiti dalla Ansaldo, mentre i restanti sei dalla O.T.O.), in tre torrette trinate ad azionamento elettrico, che sparavano proiettili da (perforanti) e (esplosivi) con un alzo da -5\u00ba 30' fino a 36\u00ba alla velocit\u00e0 iniziale di, rispettivamente, 850\u00a0m/s (perforanti) e 870\u00a0m/s (esplosivi) capaci di colpire alla distanza di m, che si riducevano a m nelle migliori condizioni operative. Oltre a questi la corazzata ospitava come armamento secondario antinave dodici cannoni da 152/55 Mod. 1936 in torri trinate usati anche per lo sbarramento antiaereo, dodici cannoni antiaerei da 90/50\u00a0mm in installazioni singole e quattro da 120/40\u00a0mm per tiro illuminante, pi\u00f9 venti cannoni Breda 37/54\u00a0mm (in otto installazioni binate pi\u00f9 quattro singoli) e ventotto mitragliere antiaeree da 20/65 mm (in quattordici installazioni binate). Secondo alcune fonti, invece, sarebbero state presenti trentadue mitragliere in sedici installazioni binate. I cannoni da 90/50, di tipo duale (antiaereo e antinave) a caricamento manuale ed elevazione massima di 75\u00ba, avevano una gittata massima con alzo 45\u00ba di 15\u00a0548 metri (antinave), stimata in secondo altre fonti, e una tangenza di (antiaerea), secondo altre fonti.\nIn seguito alle esperienze fatte con le sue precedenti pariclasse, il sistema di controllo delle armi era stato migliorato, le centrali di tiro antiaereo potevano ingaggiare bersagli fino a di distanza e di quota (sulla Littorio e Vittorio Veneto questi valori erano di e rispettivamente).\nProtezione.\nLa parte fra l'ultima torretta di poppa e la prima di prua era formata da una cittadella corazzata superiormente da a poppa fino a a prua, inferiormente continuava con la cintura spessa , inclinata verso l'interno di 15\u00b0, che si estendeva al di sotto della linea di galleggiamento, anch'essa si rastremava alle due estremit\u00e0 fino a , all'interno, parallela alla cintura, era presente una paratoia paraschegge da seguita da un'altra da . La compartimentazione e il bilanciamento interno assicuravano buona stabilit\u00e0 e galleggiabilit\u00e0 anche nel caso le navi fossero state colpite da siluri, come dimostrarono le vicende belliche, quando le corazzate della sua classe, ripetutamente colpite, riuscirono a rientrare alle loro basi. La protezione dagli attacchi subacquei era ottenuta tramite il sistema dei clindri Pugliese, ideati dall'ingegnere e generale del genio navale Umberto Pugliese. I cilindri Pugliese consistevano in contenitori di 3,80\u00a0m di diametro e 120\u00a0m di lunghezza, collocati all'interno di una intercapedine tra lo scafo interno e la murata esterna, che era riempita con acqua o nafta. In caso di esplosione di mina o siluro, l'onda d'urto, propagata attraverso i compartimenti esterni pieni di liquidi, avrebbe provocato lo schiacciamento e la rottura del cilindro, per cui la sua energia sarebbe stata in gran parte assorbita dalla sua deformazione ed allagamento, riducendo i danni allo scafo interno.\nCostruzione ed entrata in servizio.\nLa nave fu impostata sugli scali del Cantiere San Marco di Trieste il 18 settembre 1938 e quindi varata il 9 giugno 1940, il giorno prima della dichiarazione di guerra; madrina del varo la principessa Sofia Lanza Branciforte di Trabia, moglie del Governatore di Roma Gian Giacomo Borghese. Il suo allestimento, dur\u00f2 due mesi in pi\u00f9 rispetto alla gemella Impero per le modifiche alla prua, rivelatesi necessarie dopo le prove in mare della Littorio. Il 28 marzo nel corso della battaglia di Capo Matapan un asse portaelica della Littorio fu danneggiato da un siluro d'aereo, per affrettare la riparazione, il 4 aprile, la Roma fu urgentemente rimorchiata al Cantiere navale di Monfalcone per smontare il pezzo corrispondente; l'unit\u00e0 fu poi rimorchiata a Trieste per completare l'allestimento la notte del 17 aprile. La sua prima navigazione autonoma, se pur con un asse in meno, avvenne il 9 novembre 1941 per trasferirsi a Venezia dove fu ripristinato l'asse mancante, per poi tornare al cantiere di Trieste il 14 dicembre. Sin dal varo, al comando dell'unit\u00e0 fu designato il capitano di vascello Adone Del Cima che segu\u00ec tutte le fasi dell'allestimento, poi completato nel primo quadrimestre del 1942. In maggio l'unit\u00e0 effettu\u00f2 le prove in mare, navigando nel golfo di Trieste con un'appropriata scorta navale. Il 14 giugno 1942, a distanza di due anni dal suo varo, la nave da battaglia \"Roma\" entr\u00f2 in servizio nella Regia Marina.\nDopo la consegna la nave non ebbe possibilit\u00e0 di partecipare ad azioni belliche contro la flotta britannica. Il 22 agosto arriv\u00f2 a Taranto dove fu assegnata alla IX divisione navale, comprendente le navi \"Roma\", \"Littorio\" e \"Vittorio Veneto\".\nA seguito dell'operazione Torch alle navi della IX Divisione fu ordinato, l'11 novembre, il trasferimento da Taranto a Napoli, raggiuta la mattina del 13. Il trasferimento avvenne senza danni alle navi, nonostante l'attacco di due sommergibili britannici, l' ed il che mancarono i loro bersagli. \nLa Roma e le altre due navi della IX divisione uscirono illese dal bombardamento dell'affollato porto di Napoli del 4 dicembre 1942, che distrusse la VII divisione, con l'affondamento del dell'Attendolo e il danneggiamento delle altre unit\u00e0.\nIn seguito al bombardamento di Napoli, Supermarina decise lo spostamento della IX squadra a La Spezia, il trasferimento inizi\u00f2 la sera del 6 dicembre e si concluse la sera successiva senza inconvenienti. Fino all'aprile del 1943, l'attivit\u00e0 delle tre navi da battaglia fu ridotta al minimo, tra cui la pulizia della carena a Genova effettuata per la Roma tra il 12 ed il 20 febbraio.\nIl primo tentativo dell'aviazione britannica di attaccare le Littorio nel porto di La Spezia fu effettuato la notte del 14 aprile con l'invio di 208 quadrimotori che colpirono solo la Littorio, mettendo fuori uso la seconda torre, che fu riparata entro maggio.\nLa notte del 19 aprile, il Bomber Command organizz\u00f2 una seconda sortita di 173 quadrimotori che attaccarono il porto di La Spezia, con l'affondamento del cacciatorpediniere Alpino ma senza danni rilevanti alle navi da battaglia.\nIl 5 giugno 1943 alle 13:59, durante il bombardamento diurno della base di La Spezia da parte di 118 fortezze volanti dell'USAAF, due bombe dirompenti da sfiorarono la prua della Roma esplodendo, quasi contemporaneamente, in acqua. La prima apr\u00ec una falla da 6 per 5 m sul lato di dritta della prua, la seconda apr\u00ec una falla da 8 per 5 m sul lato di sinistra della prua, la nave imbarc\u00f2 t d'acqua che la fece sbandare di 1\u00b0 a sinistra e la prua si appoggi\u00f2 sul basso fondale. Anche la gemella \"Vittorio Veneto\" fu danneggiata, riducendo la squadra da battaglia al solo \"Littorio\". Mentre il \"Vittorio Veneto\" pot\u00e9 essere riparato in arsenale, rientrando in squadra in poco pi\u00f9 di un mese, per la corazzata \"Roma\", colpita da altre due bombe, che non causarono falle nello scafo, durante il bombardamento della notte del 24 giugno, furono necessari l'entrata in bacino e il trasferimento a Genova, effettuato il primo luglio, rientrando in squadra solamente il 13 agosto.\nL'8 settembre, l'ammiraglio Bergamini, trasfer\u00ec il suo comando sulla Roma.\nL'affondamento.\nLa partenza.\nIl giorno in cui Badoglio proclam\u00f2 l'armistizio italiano, l'8 settembre 1943, la nave si trovava a La Spezia pronta a muovere per affrontare le navi alleate impiegate a proteggere le truppe impegnate nello sbarco a Salerno previsto per il giorno successivo, ma nella stessa giornata dell'8 settembre l'ammiraglio Carlo Bergamini, comandante delle forze navali da battaglia, venne avvertito telefonicamente dal capo di Stato maggiore della Marina Raffaele De Courten dell'armistizio ormai imminente e delle relative clausole che riguardavano la flotta, che prevedevano il trasferimento immediato delle navi italiane in localit\u00e0 che sarebbero state designate dal Comandante in Capo alleato, dove le navi italiane sarebbero rimaste in attesa di conoscere il proprio destino, e che durante il trasferimento avrebbero innalzato, in segno di resa, pennelli neri sui pennoni e disegnato due cerchi neri sulle tolde. De Courten, dopo aver escluso l'autoaffondamento e la possibilit\u00e0 di tentare un'ultima battaglia, accett\u00f2 le disposizioni impartite dal capo della Mediterranean Fleet britannica Andrew Cunningham.\nBergamini, che apprese dell'ultimatum per le 18:30 delle forze alleate del Mediterraneo dalle radio civili estere attorno alle 17, chiam\u00f2 De Courten infuriato per essere stato tenuto all'oscuro degli ultimi sviluppi, dichiarandosi pronto all'autoaffondamento della flotta o a rassegnare le proprie dimissioni per poi formalmente accettare con riluttanza gli ordini, dopo che gli fu assicurato da De Courten (che per\u00f2 gi\u00e0 sapeva che la fuga verso ovest del re era gi\u00e0 compromessa dalle unit\u00e0 tedesche) che sull'isola sarda de La Maddalena avrebbe raggiunto il re Vittorio Emanuele III e il governo.\nSupermarina trasmise l'ordine di partenza di tutte le navi in grado di muovere da La Spezia per la Maddalena alle 23:45.\nCunningham, conscio che le navi italiane non avevano protezione aerea, inform\u00f2 che avrebbero dovuto mollare gli ormeggi da La Spezia al tramonto dell'8 settembre, ma la squadra navale italiana, sottovalutando il pericolo rappresentato dalla Luftwaffe, salp\u00f2 solamente alle 03:00 del mattino del 9 settembre. Con Bergamini al suo posto, la \"Roma\" con l'insegna di nave ammiraglia della flotta, salp\u00f2 per La Maddalena, insieme alla \"Vittorio Veneto\" e \"Italia\" (ex-\"Littorio\") che con la \"Roma\" costituivano la IX Divisione al comando dell'ammiraglio Enrico Accorretti, con gli incrociatori \"Montecuccoli\", \"Eugenio di Savoia\" e \"Attilio Regolo\", che in quel momento costituivano la VII Divisione, con l'\"Attilio Regolo\" che svolgeva il ruolo di nave comando dei cacciatorpediniere di squadra con l'insegna del capitano di vascello Franco Garofalo, i cacciatorpediniere \"Mitragliere\", \"Fuciliere\", \"Carabiniere\" e \"Velite\" della XII Squadriglia e i cacciatorpediniere \"Legionario\", \"Oriani\", \"Artigliere\" e \"Grecale\" della XIV Squadriglia e una Squadriglia di torpediniere formata da \"Pegaso\", \"Orsa\", \"Orione\", ed \"Impetuoso\", nave insegna della squadriglia.\nLa navigazione.\nLa formazione, poco dopo le 6 del mattino, si ricongiunse con il gruppo navale proveniente da Genova, formato dalle unit\u00e0 della VIII Divisione, costituita da \"Garibaldi\", \"Duca d'Aosta\" e \"Duca degli Abruzzi\", nave insegna dell'ammiraglio Luigi Biancheri, preceduti dalla torpediniera \"Libra\", al cui comando c'era il capitano di corvetta Nicola Riccardi. Dopo il ricongiungimento delle due formazioni navali, per ottenere una omogeneit\u00e0 nelle caratteristiche degli incrociatori, il \"Duca d'Aosta\" pass\u00f2 dalla VIII alla VII Divisione, sostituendo l'\"Attilio Regolo\" che pass\u00f2 alle dipendenze della VIII Divisione.\nLa formazione passata tra Imperia e Capo Corso punt\u00f2 a sud, mantenendosi a una ventina di chilometri dalle coste occidentali della Corsica, quindi le unit\u00e0 si diressero verso est in direzione delle Bocche di Bonifacio. Durante la navigazione vi furono tre allarmi aerei, in occasione dei quali le navi si misero a zigzagare. All'imboccatura delle Bocche di Bonifacio, all'altezza di Capo Testa, la squadra si dispose in linea di fila, con in testa le sei torpediniere, quindi i sei incrociatori seguiti dalle tre corazzate e infine gli otto cacciatorpediniere.\nDalle 9, Supermarina aveva trasmesso l'ordine di reagire ad eventuali ostilit\u00e0 da parte delle forze tedesche, poi alle 11:50 Supermarina inizi\u00f2 a trasmettere in chiaro un proclama di De Courten che incitava i marinai alla reazione verso gli ex alleati tedeschi.\nPur avendo l'ammiraglio Bergamini richiesto una scorta aerea, quasi tutte le squadriglie da caccia in Sardegna e Corsica erano in trasferimento verso Roma, e solo quattro Macchi M.C.202 decollarono da Vena Fiorita, un aeroporto militare ora dismesso vicino a Olbia, per la scorta, ma non essendo stato indicato che la flotta navigava a ovest e non a est della Corsica, la cercarono senza esito per oltre un'ora.\nAttorno a mezzogiorno, una ridotta forza tedesca, su piccoli battelli, aveva occupato La Maddalena.\nTra le 14:24 quando la flotta stava per giungere al punto pi\u00f9 stretto delle Bocche di Bonifacio, l'ammiraglio Bergamini ricevette da Supermarina un messaggio con il quale si comunicava che La Maddalena era stata occupata dai tedeschi e gli venne ordinato di cambiare rotta e dirigersi a Bona in Algeria. Bergamini ordin\u00f2 di invertire subito la rotta di 180\u00b0 e dopo che la manovra venne eseguita a velocit\u00e0 elevata l'ordine della linea di fila si trov\u00f2 a essere esattamente opposto a quello precedente, con i cacciatorpediniere in testa e le torpediniere in coda, con la Roma in coda alla IX divisione.\nLa formazione navale, composta da ventitr\u00e9 unit\u00e0, navigava senza avere issato i pennelli neri sui pennoni e aver disegnato i dischi neri sulle tolde come prescritto dalle clausole dell'armistizio poich\u00e9 la comunicazione con le istruzioni per la navigazione verso Bona furono comunicate da Supermarina alle 15:40 e non poterono essere decifrate e diffuse prima dell'affondamento della Roma.\nL'attacco della Luftwaffe.\nVerso le 15:10, al largo dell'isola dell'Asinara la formazione fu sorvolata ad alta quota da ventotto bimotori Dornier Do 217K del\nKampfgeschwader 100 della Luftwaffe partiti dall'aeroporto di Istres, presso Marsiglia, in tre ondate successive, la prima delle quali si alz\u00f2 in volo poco dopo le 14:00, con l'istruzione di mirare unicamente alle corazzate. Gli aerei, in volo livellato, sganciarono degli \"oggetti\" affusolati, la cui coda luminosa, data l'altezza alla quale volavano gli aerei, fu inizialmente scambiata per un segnale di riconoscimento; si trattava di bombe teleguidate Ruhrstahl SD 1400, conosciute dagli Alleati con il nome di \"Fritz X\", la cui forza di penetrazione era conferita dall'alta velocit\u00e0 acquistata in caduta, essendo prescritto il lancio da un'altezza non inferiore ai 5\u00a0000 metri. La bomba era munita di un apparecchio ricevente a onde ultracorte trasmesse dall'aereo, che permetteva di dirigerla verso il bersaglio e che avrebbe potuto essere contrastato solo con disturbi radio, poich\u00e9 a 6\u00a0500 metri anche per gli ottimi cannoni contraerei da 90/50\u00a0mm, gli aerei sarebbero stati irraggiungibili una volta avvicinatisi alla nave e superato il massimo angolo di elevazione di 75\u00ba. Inoltre il comandante della formazione tedesca, maggiore Joppe, come dichiarato in un'intervista degli anni settanta, riteneva (erroneamente) che la massima quota raggiungibile dalle artiglierie contraeree italiane fosse di 4\u00a0000 metri:\nInvece, per la troppo stretta ottemperanza alle disposizioni del comando supremo di osservare la neutralit\u00e0, fu solo quando gli aerei sganciarono la prima bomba (e ci si rese conto che si trattava di una bomba), che fu dato alla contraerea delle unit\u00e0 l'ordine di aprire il fuoco; data per\u00f2 l'elevata quota degli aerei tedeschi, le contraeree furono costrette a sparare alla massima elevazione, che ne penalizzava la precisione, utile solo come fuoco di sbarramento.\nAlle 15:30 la prima bomba fu diretta contro l'\"Eugenio di Savoia\", cadendo a circa 50 metri dall'incrociatore senza provocare alcun danno, mentre una seconda bomba cadde vicinissima alla poppa dell'\"Italia\" (ex \"Littorio\") danneggiando la centrale elettrica e immobilizzandone temporaneamente il timone, per cui la nave fu governata con i timoni ausiliari. Successivamente tocc\u00f2 al \"Roma\"; gli aerei fallirono una prima volta il tiro, ma alle 15:42, l\"'Oberleutnant\" Heinrich Schmetz centr\u00f2 la corazzata una prima volta fra la quinta e la sesta torre antiaerea da 90\u00a0mm di dritta; il colpo non produsse effetti devastanti ma attravers\u00f2 lo scafo esplodendo sott'acqua e aprendo una falla. Il secondo colpo alle 15:50 centr\u00f2 la nave verso prua, sul lato sinistro fra il torrione di comando, la torre sopraelevata armata con cannoni da 381\u00a0mm e quella con cannoni da 152 mm, con conseguenze ben diverse: a prua si allagarono le caldaie causando l'arresto nella nave e i depositi di munizioni deflagrarono, cess\u00f2 l'erogazione dell'energia elettrica e la torre numero 2 (quella coi cannoni da 381\u00a0mm) salt\u00f2 in aria con tutta la sua massa di 1\u00a0500 tonnellate, cadendo in mare; la torre corazzata di comando fu investita da una tale vampata che fu deformata e piegata dal calore, fatta a pezzi e proiettata in alto in mezzo a due enormi colonne di fumo; morirono l'ammiraglio Bergamini e il suo Stato Maggiore, il comandante della nave Adone Del Cima e buona parte dell'equipaggio, uccisi pressoch\u00e9 all'istante. La vampata sal\u00ec almeno a 400 metri di quota (ma alcune fonti parlano di 1\u00a0500\u00a0m), formando il classico fungo delle grandi esplosioni.\nLa nave, alle 16:11, si capovolse e in pochi minuti, spezzata in due tronconi, affond\u00f2, mentre sul ponte si affannavano i marinai superstiti, molti gravemente feriti e ustionati. Chi era a bordo, specialmente a poppa, fu condannato: cinquanta marinai in procinto di gettarsi in acqua furono disintegrati. Chi riusc\u00ec a lasciare la nave pot\u00e9 allontanarsi ed essere salvato dai cacciatorpediniere di scorta. La scena del \"Roma\" che si spacca in due tronconi fu immortalata in una fotografia scattata dal ricognitore britannico Martin B-26, pilotato a media quota dal tenente colonnello Herbert Law-Wright. L'aereo fu fatto segno dal fuoco contraereo delle navi italiane che stavano sparando sugli aerei tedeschi.\nAlle 16:29 l'\"Italia\" fu nuovamente attaccata e questa volta colpita da una bomba PC 1400X, che la colp\u00ec a prua a sul lato di dritta all'altezza dello spazio fra le torrette di prua, che la attravers\u00f2 completamente, esplodendo in acqua. Si produsse una falla sotto la linea di galleggiamento di 7,5 per 6 metri, e la nave imbarc\u00f2 1066 t d'acqua, ma rimase in navigazione.\nIl soccorso.\nSenza attendere ordini \"Mitragliere\" e \"Carabiniere\" invertirono immediatamente la rotta per recuperare i superstiti del \"Roma\", seguiti da \"Regolo\" e \"Fuciliere\" e a queste unit\u00e0 si aggiunsero le torpediniere \"Pegaso\", \"Orsa\" e \"Impetuoso\". Per il soccorso ai naufraghi tutti gli ordini vennero emanati pi\u00f9 di cinque minuti prima dell'affondamento della corazzata Roma e per i soccorsi vennero distaccati due gruppi navali: il primo costituito dall'incrociatore Attilio Regolo e da tre unit\u00e0 della XII Squadriglia Cacciatorpediniere: Mitragliere, Carabiniere e Fuciliere; l'altro includeva tre torpediniere: Pegaso, Impetuoso e Orsa. Il primo gruppo era posto agli ordini del capitano di vascello Giuseppe Marini, mentre la squadriglia torpediniere era comandata dal capitano di fregata Riccardo Imperiali di Francavilla, comandante del Pegaso. Ben 1\u00a0352 marinai del \"Roma\" persero la vita. I naufraghi, recuperati dalle unit\u00e0 navali inviate in loro soccorso, furono 622, di cui 503 salvati dai tre cacciatorpediniere, 17 dall'\"Attilio Regolo\" e 102 dalle tre torpediniere.\nA prendere il comando della flotta, dopo l'affondamento della corazzata \"Roma\", fu l'ammiraglio Oliva, il pi\u00f9 anziano tra gli ammiragli della formazione e comandante della VII Divisione con insegna sull'\"Eugenio di Savoia\", che ademp\u00ec a una delle clausole armistiziali, quello d'innalzare il pennello nero del lutto sui pennoni e i dischi neri disegnati sulle tolde. Mentre le sette navi si erano fermate a recuperare i morti e i feriti dell'ammiraglia, il resto della squadra prosegu\u00ec la navigazione dirigendo verso Bona per tutta la notte, al mattino del 10 settembre ci fu l'incontro con le navi alleate (la Warspite e la Valiant ed 8 cacciatorpediniere), che scortarono le unit\u00e0 italiane verso Malta, raggiunta il mattino del giorno 11, dove la formazione si ricongiunse con il gruppo proveniente da Taranto guidato dall'ammiraglio Alberto Da Zara (che prese il comando per anzianit\u00e0 su Oliva) e costituito dal\" Duilio\", dagli incrociatori \"Luigi Cadorna\" e \"Pompeo Magno\" e dal cacciatorpediniere \"Nicoloso da Recco\".\nIl trasporto dei naufraghi alle Baleari.\nIl recupero dei naufraghi si concluse poco prima delle 18:00. Il comandante del \"Mitragliere\", capitano di vascello Giuseppe Marini, come ufficiale pi\u00f9 anziano, si ritrov\u00f2 a capo del gruppo composto da sette navi. \nMarini, comandante del \"Mitragliere\", caposquadriglia della XII squadriglia cacciatorpediniere, tenuto conto dei molti feriti gravi a bordo, avendo perso i contatti con la formazione al comando dell'ammiraglio Oliva, che non dava risposta ai suoi messaggi, richiese al \"Regolo\", nave comando del gruppo cacciatorpediniere di squadra, l'autorizzazione a dirigere ad alta velocit\u00e0 verso Livorno, ma venne informato dal comandante del Regolo, Marco Notarbartolo di Sciara, che il comandante del gruppo cacciatorpediniere di squadra, il capitano di vascello Franco Garofalo, non era a bordo in quanto era stato autorizzato da Bergamini a imbarcarsi sulla corazzata \"Italia\", a causa di un piccolo ritardo nell'approntamento del \"Regolo\", ma la sua insegna era rimasta sul \"Regolo\" e a quel punto il comandante superiore in mare del gruppo di sette navi, come ufficiale pi\u00f9 anziano, era proprio Marini, che si trovava all'improvviso a dover prendere delle decisioni, sprovvisto delle informazioni utili a questo scopo. \nIl gruppo si trovava nella impossibilit\u00e0 di mettersi in contatto con la formazione al comando dell'ammiraglio Oliva e con Supermarina, non ricevendo risposta ai loro messaggi, e inoltre l'intercettazione di alcuni messaggi di Supermarina dimostravano l'impossibilit\u00e0 di rientrare in porti italiani per sbarcare i feriti che avevano urgente bisogno di cure ospedaliere per cui era a quel punto necessario raggiungere le coste neutrali pi\u00f9 vicine per lo sbarco dei feriti che non era possibile curare a bordo a causa della gravit\u00e0 delle loro condizioni e inoltre le navi avevano ormai una ridotta autonomia a causa della riduzione delle scorte di nafta.\nMarini diede alle torpediniere libert\u00e0 di manovra sotto il comando del capitano di fregata Riccardo Imperiali, comandante del \"Pegaso\", assumendo il comando del resto della formazione composta dal \"Regolo\" e dai tre cacciatorpediniere. Marini decise di dirigere la propria formazione verso le isole Baleari, considerato che la Spagna era neutrale, sperando che avrebbe consentito lo sbarco dei feriti e fornito i necessari rifornimenti di carburante e acqua potabile, senza procedere all'internamento delle navi; le Baleari avevano anche il vantaggio di essere in posizione centrale rispetto a eventuali successivi spostamenti verso l'Italia, Tolone o l'Africa settentrionale. Marini alle 7:10 del 10 settembre invi\u00f2 un messaggio alla VII Divisione Incrociatori in cui inform\u00f2 che avrebbe fatto rotta per Mah\u00f3n, nell'isola di Minorca, dove arriv\u00f2 alle 08:30.\nLe tre torpediniere al comando del capitano di fregata Imperiali, perso ogni contatto con le altre navi, si diressero autonomamente verso le Baleari giungendo nella baia di Pollensa, nell'isola di Maiorca dove, dopo aver sbarcato gli equipaggi, Imperiali decise di autoaffondare le unit\u00e0 ai suoi ordini.\nDei 622 naufraghi recuperati dalle sette unit\u00e0, 26 perirono successivamente per le ferite e sono sepolti nel cimitero di Mah\u00f3n.\nLe ricerche e il ritrovamento del relitto.\nSono stati diversi i tentativi di localizzare e recuperare il relitto del \"Roma\", generalmente ritenuto \"riposare\" a una ventina di miglia al largo di Castelsardo (provincia di Sassari). Se la Marina Militare ha dato il benestare e fornito appoggio al raggiungimento del primo obiettivo (su cui comunque non c'\u00e8 pieno consenso), non ha fatto altrettanto nel dare il via libera al recupero del relitto perch\u00e9, come ha spiegato l'ex capo di stato maggiore della Marina Paolo La Rosa, lo considera un cimitero da non profanare.\nDa decenni oggetto di interesse di ricercatori ed esploratori subacquei, ma l'imprecisione delle coordinate del presunto luogo dell'affondamento ( secondo quanto riferito dai piloti Luftwaffe o secondo quanto comunicato dall'ammiraglio Oliva alle 16:20 del 9 settembre 1943) e la variabile profondit\u00e0 del mare hanno frustrato i tentativi di ritrovamento. Nel 2007 un'altra spedizione sembr\u00f2 aver individuato l'esatta posizione del relitto (di cui \u00e8 stata scattata anche una foto da un ROV) nelle coordinate , attirando addirittura l'attenzione di due case cinematografiche, la tedesca Contex Tv e la svizzera Polivideo, che si misero in contatto con la Marina Militare per ottenere il permesso di girare un documentario, senza tuttavia giungere a nulla.\nAlla fine dell'estate del 2007 un ricercatore italiano, Fernando Cugliari, ha dichiarato di avere con buona probabilit\u00e0 localizzato il relitto della corazzata, identificando anche, con un ROV, un giubbotto di salvataggio compatibile con quelli usati dalla Regia Marina all'epoca dell'affondamento comunicando anche le coordinate geografiche del punto. \nChiarito il fatto che questa si trova a circa 400\u00a0m di profondit\u00e0, il ricercatore catanzarese Francesco Scavelli chiese aiuto alla francese COMEX e alla sua nave oceanografica \"Minibex\". Aiutati anche dalle coordinate fornite da Cugliari due anni prima, Scavelli e la COMEX, assistiti dalla Marina Militare, per il maggio 2008 avevano perlustrato 100 miglia quadrate di mare; solo allora sono emersi documenti riposti negli archivi militari di Washington, Friburgo, Londra e Roma che hanno permesso di identificare la posizione dei campi minati tedeschi, dando cos\u00ec modo al team di ricercatori di ricostruire la probabile rotta seguita dal convoglio italiano nel 1943, nella quale, in un certo punto, \u00e8 stata riscontrata una forte anomalia magnetica che proverebbe la presenza del \"Roma\".\nNel 2011 un'associazione marinara sarda ha avanzato nuove coordinate circa l'esatta ubicazione del \"Roma\". Questa, tenendo conto delle infruttuose ricerche della Marina Militare avvenute nel 2003 e 2007, e dopo aver vagliato documenti ufficiali italiani, \u00e8 giunta alla conclusione che il \"Roma\" si trova nelle coordinate , cio\u00e8 33 miglia a nord-ovest dell'Asinara.\nIl relitto della corazzata \"Roma\" \u00e8 stato infine trovato il 17 giugno 2012 dall'ingegnere Guido Gay grazie all'ausilio del ROV filoguidato Plutopalla da lui stesso inventato e comandato da bordo del catamarano \"Daedalus\". Il racconto della scoperta \u00e8 dello stesso Gay ed \u00e8 contenuto nel libro di Ugo Gerini \"Corazzata Roma Destinazione Finale\".\nLa nave \u00e8 stata individuata nel canyon subacqueo di Castelsardo (golfo dell'Asinara) a 16 miglia dalla costa a una profondit\u00e0 di oltre 1\u00a0000 metri e risulta spezzata in quattro tronconi. Personale della Marina Militare \u00e8 stato in grado di confermare il 28 giugno 2012 l'esattezza del ritrovamento confrontando le immagini di alcuni cannoni d'artiglieria contraerea (si tratta dei pezzi Ansaldo da 90 mm presenti solo sulle corazzate). Il troncone di prua, capovolto, \u00e8 adagiato nella sabbia del fondale staccato dal resto dello scafo all'altezza della torre numero due di g.c. Le fotografie scattate permettono di vedere lo scudo della corazzata con le lettere QR dell'acronimo SPQR sporgere dal fondo. Il resto della carena, anch'essa capovolta, giace distante qualche centinaio di metri dalla prua. Lo spezzone conserva gli assi e le eliche esterne ancora in buon stato di conservazione. Il ponte che originariamente stava sopra lo spezzone centrale della nave si \u00e8 staccato dalla stessa e si \u00e8 posato in assetto di navigazione con il torrione di comando caduto a dritta. \u00c8 proprio sul ponte che \u00e8 stato possibile individuare l'artiglieria antiaerea (cannoni Ansaldo da 90 mm, mitragliere Breda da 37 e 20 mm) nonch\u00e9 i telemetri dei cannoni da 381 mm, quelli da 152 e la plancia comando e ammiraglio. Il troncone di poppa si \u00e8 posato lungo il pendio del canyon. Questa sezione, che si \u00e8 staccata a sua volta dal resto dello scafo proprio all'altezza del nome ROMA che quindi non \u00e8 pi\u00f9 identificabile, conserva l'elica sinistra e la corona dei Savoia perfettamente conservata posta all'estremit\u00e0. Nelle vicinanze \u00e8 presente la torre di g.c. numero tre e il relitto dell'idrovolante IMAM RO 43 che \u00e8 stato visto dai testimoni scivolare in mare nel momento dell'affondamento."}
{"id": "2491928", "revid": "1745361", "url": "https://it.wikipedia.org/wiki?curid=2491928", "title": "Ippodamante (disambigua)", "text": ""}
{"id": "2491930", "revid": "433605", "url": "https://it.wikipedia.org/wiki?curid=2491930", "title": "Stracathro", "text": "Stracathro \u00e8 un forte romano situato nell'estremit\u00e0 settentrionale del Gask Ridge, nella Caledonia occupata temporaneamente dai Romani fin dai tempi di Giulio Agricola (nell'83).\nStoria.\nGiulio Agricola nell'83 si spinse nel nord della Caledonia (com'era chiamata la Scozia dai Romani) e vi cre\u00f2 alcuni forti ed accampamenti allo scopo di conquistare tutta la Britannia. Queste fortificazioni arrivavano fino al forte di Cawdor, vicino Inverness, e servirono per la vittoria romana nella battaglia del Monte Graupio, ma furono abbandonate all'improvviso pochi anni dopo il ritiro di Agricola dalla Britannia romana.\nUno dei principali forti fu quello di Stracathro, che occupava circa 6 ettari. Si trovava a met\u00e0 strada tra la grande fortezza legionaria di Inchtuthill e il piccolo porto di Devana, un probabile insediamento di Romano-Britannici sulla costa orientale della Scozia settentrionale. Il forte, che era collegato strettamente a quello legionario di Inchtuthil, fu abbandonato intorno al 90/92, quando le legioni romane ripiegarono a sud del Moray Firth.\nFu riscoperto nel 1957, grazie a fotografie aeree, e nella sua area sono state ritrovate alcune monete con reperti dell'epoca flavia.\nCaratteristiche.\nIl forte aveva delle torri difensive ed era protetto da diversi fossati. All'interno sono state trovate fondamenta di costruzioni, probabilmente di tipo amministrativo. Vi alloggiarono due coorti legionarie e delle unit\u00e0 ausiliarie. Si trovava alla distanza di un giorno di marcia a sud dell'accampamento di Raedykes.\nAccampamento di marcia.\nVicino al forte di Stracathro \u00e8 stato rinvenuto tra il 1955 e il 1958) un accampamento da marcia romano, di circa 15 ettari. Questo accampamento, forse creato ai tempi di Antonino Pio, sembra essere successivo allo smantellamento ed abbandono del forte. Invece l'accademico St. Joseph ritiene che l'accampamento sia stato fatto da Agricola e preceda il forte omonimo; lo studioso afferma che il tipo di porta difensiva ritrovato in questo accampamento \u00e8 lo stesso che si ritrova in Scozia a Dalswinton, Castledykes, Menteith, Dalginross, Ythan Wells, Auchinhove e Inverquharity, e per lo ha battezzato \u00abPorta di tipo Stracathro\u00bb."}
{"id": "2491931", "revid": "1745361", "url": "https://it.wikipedia.org/wiki?curid=2491931", "title": "Portaone", "text": "Portaone () \u00e8 un personaggio della mitologia greca, figlio di Agenore e di Epicasta.\nOmero nell'Iliade lo chiama Porteo.\nMitologia.\nDa parte di madre discendeva da Calidone mentre da parte del padre discendeva da Pleurone ed entrambi i nonni avevano la caratteristica di avere dato il proprio nome alla citt\u00e0 che governavano sovrani. \nSpos\u00f2 Eurite figlia di Ippodamante che gli diede i figli Agrio, Alcatoo, Leucopeo, Mela, Oineo e Sterope, l'unica figlia e di cui alcuni dicono fosse la madre delle sirene, avute da Acheloo."}
{"id": "2491936", "revid": "709565", "url": "https://it.wikipedia.org/wiki?curid=2491936", "title": "Pubblicazioni italiane di Batman", "text": "Di seguito sono elencate in ordine cronologico (di inizio pubblicazione) le serie e gli albi a fumetti con protagonista il personaggio di Batman, edite in Italia da differenti case editrici nel corso degli anni (negli Stati Uniti i fumetti di Batman sono pubblicati da DC Comics).\nLe pubblicazioni sono ordinate secondo le case editrici licenzatarie esclusive, per annata. Dal 2012 la licenzataria italiana \u00e8 RW Edizioni. Sotto l'etichetta \"Altri editori\" sono riportate invece gli albi editi da case editrici non licenziatarie ufficiali (al momento della pubblicazione di quegli albi).\nRizzoli (1988-1992).\nCorto Maltese.\nIn questi anni non esiste nessuna serie regolare, ma alcune storie vengono pubblicate all'interno della rivista Corto Maltese.\nRW Edizioni (2012 - in corso).\nAltre pubblicazioni.\nAltre storie, per lo pi\u00f9 autoconclusive, vengono pubblicate all'interno delle seguenti collane:\nAl di fuori di queste collane la RW Edizioni ha pubblicato:"}
{"id": "2491938", "revid": "228587", "url": "https://it.wikipedia.org/wiki?curid=2491938", "title": "The Lawrence Welk Show", "text": "The Lawrence Welk Show era un programma televisivo statunitense di variet\u00e0 creato e condotto dal musicista, direttore d'orchestra e conduttore televisivo Lawrence Welk, affiancato, in due cicli, da altrettanti presentatori: Lou Crosby e Bob Warren. La trasmissione, data dal 1951 al 1955 su una rete televisiva locale californiana, pass\u00f2 da quell'anno al network televisivo nazionale ABC per andare in onda fino al 1982, dopo una prima serie terminata nel 1971. \u00c8 stato poi replicato in tempi recenti dalla PBS.\nIl variet\u00e0 - irradiato in bianco e nero fino alla stagione 1964-1965 e a colori dalla quella successiva - \u00e8 servito come trampolino di lancio per diversi artisti che hanno acquisito in seguito fama internazionale, come la cantante di musica latina di origine messicana Anacani Echevarria.\nLa sua versione di Calcutta! raggiunge la prima posizione nella Billboard Hot 100 per due settimane nel 1961.\nSecondo una poco felice previsione del \"magazine\" USA \"TV Guide\", lo \"show\" - fatto debuttare sulle reti ABC il 2 luglio 1955 come programma di rimpiazzo all'interno della programmazione estiva - non era destinato ad andare oltre le brume dell'autunno. Mai previsione si rivel\u00f2 meno azzeccata poich\u00e9 lo \"show\" and\u00f2 in onda da quell'estate per altri ventisette anni consecutivi, chiudendo con un'ultima puntata il 17 aprile 1982.\nDal 1971, comunque, il programma lasci\u00f2 il colosso ABC per essere prodotto con la formula della \"syndication\".\nStoria.\nNel 1951 Lawrence Welk, dopo aver svolto fin dagli anni venti attivit\u00e0 di musicista come suonatore di accord\u00e9on e \"bandleader\" di \"big band\", si stabil\u00ec a Los Angeles, iniziando nello stesso anno a produrre \"The Lawrence Welk Show\" per la rete losangelina KTLA.\nLe riprese televisive avvenivano dalla Aragon Ballroom di Venice Beach. Acquisita notoriet\u00e0 sul piano locale, nella primavera del 1955, la trasmissione venne acquisita dal network televisivo ABC.\nQuando nel 1971 la programmazione della ABC decise di interrompere la trasmissione, Welk form\u00f2 una propria compagnia di produzione per continuare a trasmettere il programma in syndication su stazioni indipendenti, spesso durante orari non di prime time, anche su stazioni affiliate alla ABC. Le trasmissioni poterono cos\u00ec proseguire fino al 1982.\nIn principio il programma era titolato \"Dodge Dancing Party\", titolo che mantenne dal 1955 al 1959. Fra il 1956 e il 1959, Welk and\u00f2 in onda due sere alla settimane. Il programma fu poi suddiviso in due sottoprogrammi, il Lawrence Welk's Top Tunes and New Talent Show, fra il 1956 e il 1958, e il Lawrence Welk's Plymouth Show, in omaggio allo sponsor (la Chrysler vehicle, nella stagione 1958-1959. Dalla stagione televisiva successiva 1959-1960 i due programmi furono fusi nel \"The Lawrence Welk Show\".\nPer ventitr\u00e9 dei ventisette anni in cui fu trasmessa, la trasmissione venne registrata al ABC Television Center West di Hollywood, California. Le uniche quattro stagioni trasmesse da altra sede furono quelle 1965-66 e 1976-77 registrate all'Hollywood Palace e quelle dal 1977 al 1977 irradiate dalla CBS Television City.\nGli sponsor primari del \"The Lawrence Welk Show\" furono la casa automobilistica Dodge, poi seguita dalla J. B. Williams produttrice del Geritol (un prodotto vitaminico additivato con sostanze minerali supplementari), il Sominex (pillole tranquillanti che favorivano il sonno), l'Aqua Velva (noto dopobarba) e il lassativo Serutan. Per qualche tempo furono sponsor associati la Universal Appliances, la Polident, l'Ocean Spray e la Sinclair Oil.\nLa \"bubble machine\".\nDurante il primo anno di programmazione, l'ora dedicata allo show di Welk serv\u00ec soprattutto, fra uno sketch ed una canzone, per provare nuove strade anche sul piano scenografico: per rendere in maniera visiva il senso della \"tagline\" dello spettacolo - lo \"Champagne Music\" (come veniva definito il genere musicale praticato dalle orchestre dirette da Welk) - i tecnici della produzione idearono una \"macchina bollicine\" in grado di diffondere per lo studio bolle di sapone che investissero l'orchestra simulando appunto l'effetto effervescente della celebre bevanda. Il tutto accompagnato dal \"saltare\" del tappo da una bottiglia del vino spumante.\nOgni qualvolta l'orchestra accennava ad un motivo a tempo di polka o valzer, lo stesso Welk accennava qualche passo di danza con la \"vocalist\" di turno, detta \"Champagne Lady\". La prima delle quali fu Jayne Walton Rosen (all'anagrafe Dorothy Jayne Flanagan), che lasci\u00f2 lo show alla prima gravidanza. Torn\u00f2 tuttavia come \"guest star\" per interpretare motivi di musica latina particolarmente apprezzati dal pubblico al pari di taluni altri eseguiti da Rocky Rockwell.\nDurante gli spettacoli, Welk riservava uno spazio musicale per se stesso come artista solista all'accord\u00e9on. Queste esibizioni, spesso estemporanee e accolte dalle bolle \"sparate\" dalla \"bubble machine\", avevano talvolta un esito esilarante e venivano commentate in diretta e con ironia dall'autore satirico Stan Freberg in una rubrica intitolata \"Wunnerful, Wunnerful!\".\nLa cosa non dovette fare molto piacere al patron-conduttore che, dalla stagione seguente ridusse i suoi interventi all'accord\u00e9on, disponendo anche un minore impiego della \"bubble machine\". Non manc\u00f2 mai di biasimare gli interventi di Freberg, che raccont\u00f2 di ci\u00f2 nella sua autobiografia.\nLo spettacolo di Welk aveva come scopo primario la programmazione di note canzoni in voga negli anni precedenti e tali da agevolare ascolti nell\"'audience\" a buon target pubblicitario.\nL'amore per il jazz \"caldo\".\nRaramente, nei primi anni in cui si svolse, lo show trasmise motivi presenti nelle classifiche di vendita dei dischi dell'anno in corso. Salvo quale rara eccezione, come accaduto l'8 dicembre 1956 con \"Nuttin' for Christmas\", divenuto un mezzo di lancio per Rocky Rockwell, in veste da bambino, e il brano di Elvis Presley \"Don't Be Cruel\", suonato dal violinista Bob Lido, vestito secondo il \"Presley-style\".\nWelk, comunque, non perse mai l'affetto per il jazz caldo da lui suonato fin dagli anni venti, secondo lo stile Dixieland che, quando era programmato, lo vedeva tornare alla direzione orchestrale.\nIl tipo di musica al \"The Lawrence Welk Show\" era piuttosto tradizionale, per non dire conservatore, basato essenzialmente su standard musicali, prettamente eseguiti a ritmo di polka; insomma, brani buoni per un ascolto di genere familiare. Una formula che ha consentito allo \"show\" di Lawrence Welk di restare in auge per trentuno anni, ovvero fino al 1981 e se si considerano le stagioni di lancio iniziate nel 1951.\nRecupero dei diritti.\nI diritti sullo show di Lawrence Welk sono stati acquisiti nel 1986 dall'Oklahoma Educational Television Authority (OETA), membro del network Public Broadcasting Service. Per prima cosa, per favorire la conoscenza da parte delle nuove generazioni del popolare spettacolo di intrattenimento, \u00e8 stato realizzato un film documentario, titolato \"Lawrence Welk: Television's Music Man\" e presentato da Kathy Lennon delle Lennon Sisters, uno dei gruppi vocali ospiti fissi dello show.\nIl film costituisce una sorta di retrospettiva della vita e della carriera di Welk, di cui vengono mostrate interviste con esponenti della \"musical family\" alternate a momenti dello \"show\". Il documentario continua ad essere irradiato, in forma ristrutturata, da diverse stazioni della televisione pubblica statunitense. Welk ha continuato a registrare, fino a poco prima della morte, segmenti aggiuntivi del film commemorativo della sua trasmissione.\nLe repliche del documentario sono proseguite con ulteriori aggiornamenti apportati da membri sopravvissuti del \"cast\" originale, spesso con programmazione nella fascia preserale del sabato, la medesima in cui veniva irradiata la serie originale dello \"show\".\nSpeciale in DVD.\nLa societ\u00e0 detentrice dei diritti sulle registrazioni televisive dello show, la OETA, non ha in programma la distribuzione su DVD delle serie che si sono succedute negli anni. Sul medesimo tipo di supporto sono tuttavia disponibili alcuni \"speciali\" della Welk Musical Family acquisibili dietro donazione in occasione delle repliche in programma nelle stazioni della rete pubblica PBS.\nQuesti i titoli degli \"speciali\""}
{"id": "2491943", "revid": "682976", "url": "https://it.wikipedia.org/wiki?curid=2491943", "title": "Porteo", "text": ""}
{"id": "2491946", "revid": "74801", "url": "https://it.wikipedia.org/wiki?curid=2491946", "title": "Reyes Est\u00e9vez", "text": "Biografia.\nVinse la prova dei dei Campionati europei di atletica leggera 1998 di Budapest, il suo pi\u00f9 grande successo.\nInoltre vinse la medaglia di bronzo nei 1997 e 1999, nonch\u00e9 nei Campionati europei di atletica leggera indoor 2005, sia nel che nei , pi\u00f9 una medaglia d'argento nei Campionati del mondo di atletica leggera indoor 2001 e nei Campionati europei di atletica leggera 2002."}
{"id": "2491952", "revid": "287204", "url": "https://it.wikipedia.org/wiki?curid=2491952", "title": "Galassia che vai", "text": "Galassia che vai (titolo originale \"The Great Explosion\") \u00e8 un romanzo di fantascienza sociologica del 1962 dello scrittore inglese Eric Frank Russell.\nStoria editoriale.\nIl romanzo di fantascienza umoristica a sfondo pacifista, pubblicato nel 1962, \u00e8 un ampliamento di una precedente opera breve dello stesso Russell, uscita nel 1951 sulla rivista statunitense \"Astounding\" con il titolo di \"... And Then There Were None\".\nIl romanzo \u00e8 stato insignito nel 1985 del riconoscimento \"Hall of Fame\" assegnato in occasione del Premio Prometheus.\nTrama.\nGrazie alla fortuita scoperta della propulsione Blieder, sono oramai facilmente possibili i viaggi interstellari e nel corso dei secoli numerose comunit\u00e0 hanno abbandonato la Terra, fondando colonie a migliaia di anni-luce lontano da essa.\nL'impero terrestre decide ora di inviare una nave interstellare per prendere contatto con alcune fra queste colonie, per instaurare nuovamente dei rapporti, fondare una comunit\u00e0 e \"difenderle\" da eventuali aggressori esterni.\nAl comando dell'ambasciatore imperiale, del comandante della nave il capitano Grayder e della marina dello spazio colonnello Shelton, i terrestri visitano dapprima quella che era stata una colonia penale, ove erano stati deportati i criminali, successivamente il pianeta Igea, colonizzato da anarchici e naturisti, poi il pianeta Kassim, colonizzato da fanatici religiosi musulmani e buddisti, ed infine il pianeta K299, colonizzato da dissidenti di ogni genere.\nA parte Kassim, che pareva oramai un pianeta morto, nessun pianeta appare pi\u00f9 adatto a far pi\u00f9 parte di una comunit\u00e0 terrestre: la colonia penale \u00e8 composta da sparuti gruppi isolati, spesso in lotta fra loro, dove vige la regola del pi\u00f9 furbo; Igea - dove comunque viene lasciato un consolato - \u00e8 un pianeta sviluppato ma fermo, volutamente, all'et\u00e0 preindustriale e abitato da salutisti; K299 \u00e8 invece un pianeta sviluppato, ma i suoi abitanti semplicemente non vogliono pi\u00f9 avere nulla a che fare con la Terra, vige la piena libert\u00e0 di fare o non fare e viene applicata la regola gandhiana della resistenza passiva (chiamano loro stessi \"gand\" e i terrestri \"antigand\"). Buona parte dell'equipaggio diserter\u00e0 per vivere serenamente in questo pianeta."}
{"id": "2491953", "revid": "1946488", "url": "https://it.wikipedia.org/wiki?curid=2491953", "title": "Club Mutual Crucero del Norte", "text": "Il Club Mutual Crucero del Norte, noto semplicemente come Crucero del Norte o Crucero, \u00e8 una societ\u00e0 calcistica argentina con sede nella citt\u00e0 di Posadas, nella provincia di Misiones dell'Argentina nord-orientale. Milita nella Primera B Nacional, la seconda serie del calcio argentino.\nStoria.\nIl club venne fondato nel 1989 dalla famiglia Koropesky, proprietaria della compagnia di bus argentina \"Crucero del Norte\".\nNel 2005 prende parte al Torneo Argentino C dove alla fine del torneo verr\u00e0 promosso al Torneo Argentino B e vi rimarr\u00e0 fino al 2009.\nIl 14 giugno 2009 il Crucero del Norte ottiene la promozione al Torneo Argentino A dopo aver battuto in finale l'Alvarado.\nNel 2012 vince i play off contro il Guillermo Brown e viene promosso in Primera B Nacional.\nDopo aver vinto contro il Patronato, ottiene una storica promozione, arrivata con una giornata d'anticipo, in Primera Divisi\u00f3n."}
{"id": "2491955", "revid": "767487", "url": "https://it.wikipedia.org/wiki?curid=2491955", "title": "Anda muchacho, spara!", "text": "Anda muchacho, spara! (\"El sol bajo la tierra\") \u00e8 un film del 1971 diretto da Aldo Florio.\nTrama.\nIl pistolero Roy Greenford fugge da una colonia penale statunitense insieme a Emiliano, un ribelle messicano che muore durante la fuga. Su consiglio di quest'ultimo raggiunge il suo villaggio d'origine e scopre che \u00e8 abitato da minatori sfruttati e taglieggiati da Redfield, Lawrence e Newman, tre individui che hanno costruito un sistema di dominio apparentemente inattaccabile. Aiutato dal vecchio Joselito, che lo rimette in sesto, Roy si convince a darsi da fare per liberare i minatori dalla schiavit\u00f9.\nVista la sproporzione delle forze in campo decide di usare l'intelligenza e astutamente riesce a farsi ingaggiare da Redfield, intenzionato a eliminare i due soci. In questa impresa, oltre che su Joselito, pu\u00f2 contare soltanto sull'appoggio del vecchio telegrafista del paese e su Jessica, una messicana rapita e divenuta una sorta di oggetto sessuale nelle mani dei tre. Dopo aver recuperato parte dell'oro, il pistolero viene scoperto e catturato dagli uomini di Redfield, unico padrone della citt\u00e0 dopo l'eliminazione dei due soci. Brutalmente torturato Roy viene liberato da Jessica che seduce il guardiano per sottrargli le chiavi. Nascosto e curato da Joselito, si riprende, elimina i prepotenti e restituisce l'oro ai minatori incitandoli a difendere da soli la propria libert\u00e0.\nDistribuzione.\nIl film \u00e8 uscito nelle sale cinematografiche italiane il 16 agosto 1971 sotto la gestione distributiva della I.I.F.; in Spagna \u00e8 uscito il 26 febbraio 1972 distribuito da Exclusivas Floralva Distribuci\u00f3n.\nIn Italia, la pellicola \u00e8 anche nota sotto il titolo \"Il sole sotto la terra\", traduzione letterale di quello usato per la distribuzione spagnola: \"El sol bajo la tierra\".\nLa distribuzione casalinga italiana \u00e8 stata curata da Domovideo."}
{"id": "2491958", "revid": "287204", "url": "https://it.wikipedia.org/wiki?curid=2491958", "title": "Hoka Sapiens", "text": "Hoka Sapiens (\"Earthman's Burden\") \u00e8 un'antologia di racconti di fantascienza umoristica del 1957 di Poul Anderson e Gordon R. Dickson. Il titolo italiano deriva dal nome scientifico dell'immaginaria specie aliena protagonista dei racconti.\nTrame.\nIl pianeta Toka \u00e8 abitato dagli ursidi Hoka e dai rettili Slissi.\nMentre gli Slissi sono tendenzialmente guerrafondai, gli Hoka sembrano essere pi\u00f9 intelligenti e desiderosi di inserirsi nella lega Interesseri, che racchiude gli esseri senzienti dell'universo.\nIl problema con gli Hoka \u00e8 che pare non conoscano la differenza tra realt\u00e0 e finzione letteraria, pertanto, giunti in contatto con la letteratura e il cinema terrestre, si autoconvincono che il modo pi\u00f9 corretto di comportarsi sia quello mostrato nei film e romanzi, comportandosi in tutto e per tutto di conseguenza.\n\"Lo sceriffo di Canyon Gulch\".\nIl guardiamarina Alexander Jones naufraga sullo semisconosciuto pianeta Toka; salvato da due Hoka cowboy scopre che gli Hoka hanno assimilato casualmente la cultura western, di cui era appassionato il primo terrestre con cui erano venuti a contatto. Jones riuscir\u00e0 a salvare gli Hoka dall'assalto degli \"indiani\" Slissi e verr\u00e0 nominato plenipotenziario sul pianeta per conto della lega Interesseri.\n\"Don Jones\".\nTanni Hostrup, fidanzata di Jones, \u00e8 gelosissima e le cose non si mettono al meglio quando gli Hoka che incontrano si mostrano appassionati dell'opera lirica Don Giovanni e scambiano Jones per il libertino dell'opera lirica.\n\"In Hoka Signo Vinces\".\nGli abitanti di Pornia hanno deciso di far ripartire la corsa agli armamenti.\nUn gruppo di alieni Hoka, affascinati dai telefilm di space opera importati dai terrestri, decide di partire in guerra contro il bellicoso sistema stellare vicino in procinto di completare la costruzione di una corazzata spaziale. Trascinato involontariamente nell'avventura, l'ambasciatore terrestre Alexander Jones si trova suo malgrado al comando della Pattuglia Spaziale.\nIl titolo deriva da una storpiatura del motto latino \"in hoc signo vinces\".\n\"Hoka Holmes\".\nUno spacciatore \"ppussjano\" di droghe utilizza Toka come base per le sue compravendite. Tra le varie cittadine create volutamente (per portare la civilt\u00e0 Hoka a un livello industriale), vi \u00e8 anche la Londra di Sherlock Holmes. Jones prende contatto con Scotland Yard e Hoka Holmes e, nella tenuta di Baskerville, troveranno lo spacciatore.\n\"All'arrembaggio, Hoka!\".\nAlcuni Hoka si sono appassionati di opere di pirati e decidono di partire all'assalto di alcune roccaforti costiere. Per evitare spargimenti di sangue, Jones si traveste da pirata, prende il comando della filibusta e trova la soluzione migliore per permettere a pirati e abitanti annoiati della roccaforte di poter vivere le loro emozioni. \n\"Un manipolo di eroi\".\nTanni, moglie di Jones, decide di prendersi una vacanza relax durante una ispezione del pianeta. Sbaglia coordinate e finisce su un pianeta differente, guerrafondaio. Jones dovr\u00e0 salvarla con l'aiuto degli Hoka, arruolandosi nella Legione Francese di Toka.\nEdizioni.\nLa raccolta fu pubblicata dapprima parzialmente nel 1965 sullo speciale Urania Fantastrenna '64, e poi integralmente su Urania 1023 del maggio 1986. La raccolta antologica \u00e8 stata infine ristampata sui Classici Urania n. 266 nel maggio 1999. La copertina dell'edizione Urania \u00e8 di Karel Thole, quella dell'edizione Classici di Giacomo Callo e Studio Echo."}
{"id": "2491959", "revid": "767487", "url": "https://it.wikipedia.org/wiki?curid=2491959", "title": "Occhi senza volto", "text": "Occhi senza volto (\"Les Yeux sans visage\") \u00e8 un film del 1960 diretto da Georges Franju e interpretato da Pierre Brasseur, Alida Valli, \u00c9dith Scob e Juliette Mayniel.\nTratta dal romanzo di Jean Redon, una storia dai toni fantastici e surreali sui misfatti di un chirurgo/demiurgo che, dopo aver provocato con la sua guida spericolata un incidente stradale in cui sua figlia \u00e8 rimasta sfigurata, cerca di ridarle un volto in ripetuti tentativi di trapianto.\nCo-prodotto da Francia e Italia, il film usc\u00ec nella sale in Francia l'11 gennaio 1960 e in Italia il 3 maggio.\nTrama.\nUna donna, di notte, getta un corpo senza vita nelle acque della Senna. Intanto il professor G\u00e9nessier tiene una conferenza, esponendo i risultati delle sue ricerche nel campo del trapianti dei tessuti. Finito l'incontro, il professore corre all'obitorio. Qui riconosce come quello della figlia Christiane un cadavere sfigurato ripescato poco prima.\nAl funerale di Christiane, G\u00e9nessier riceve le condoglianze insieme a Louise, la sua segretaria: \u00e8 lei la donna che ha buttato nella Senna il corpo senza vita. Alla fine della cerimonia, Louise \u00e8 preda di una crisi di nervi e G\u00e9nessier la schiaffeggia, mentre mette in ordine le corone di fiori nella cappella di famiglia. Tornato a casa, il professore sale in una camera nella quale giace una ragazza: \u00e8 Christiane, col volto sfigurato coperto da una maschera. La morta \u00e8 Simone, che il professore ha operato per toglierle il viso, cercando di restituirlo alla figlia.\nLouise, che deve il suo aspetto alla chirurgia plastica di G\u00e9nessier dopo un incidente che l'aveva sfigurata, \u00e8 all'opera ancora una volta. Irretisce una ragazza, Edna, prospettandole l'occasione di una stanza libera e la porta nella villa di G\u00e9nessier. Qui, i due la narcotizzano e la portano in una stanza segreta, dove il medico conduce i suoi esperimenti. Christiane vede e sente tutto, ma non interviene, anzi, aspetta fiduciosa questa nuova operazione che dovrebbe renderle un viso.\nL'operazione va a buon fine: Edna sopravvive, ed anche Christiane sembra reagire bene. L'assistente si reca nella camera dove viene tenuta prigioniera Edna per darle da mangiare. Edna ne approfitta per colpirla e scappare. Ma la sua fuga termina con una caduta dalla finestra e la ragazza muore. G\u00e9nessier e Louise, non sapendo come fare per nascondere questo nuovo cadavere, lo portano al cimitero e lo nascondono nella tomba di famiglia, accanto a quello di Simone.\nIl viso di Christiane a poco a poco, per\u00f2, va in necrosi: la ragazza \u00e8 costretta a rimettersi la maschera che la copre. Disperata, chiede a Louise di lasciarla morire, magari fornendole i veleni che il padre usa negli esperimenti con i cani che tiene nelle gabbie gi\u00f9 in laboratorio. Poi, un giorno, telefona al fidanzato, Jacques, che la ritiene morta. Lui sente solo pronunciare il suo nome e si reca alla polizia, per cercare di chiarire la cosa. Il poliziotto lo disillude: Christiane \u00e8 morta, suo padre ne aveva riconosciuto il corpo. E poi ci sono tanti mitomani, tanti si dice, tante tracce che non portano a niente. Si mette a enumerare i \"si dice\" del caso: tra questi, anche una ragazza che ha denunciato la sparizione di un'amica che si faceva vedere negli ultimi tempi con una signora di cui ricorda solo che portava un collier di perle molto alto e che le cingeva strettamente il collo.\nTutte le ragazze scomparse sono bionde con gli occhi blu: i poliziotti chiedono a Paulette, una ragazza che corrisponde alla descrizione, di aiutarli facendosi ricoverare nella clinica di G\u00e9nessier. La giovane viene notata dal medico ma viene dimessa in serata. Recandosi a prendere l'autobus, \u00e8 prelevata da Louise e finisce pure lei nel lettino di contenzione dove dovr\u00e0 subire l'operazione di prelievo. G\u00e9nessier, per\u00f2, viene interrotto dall'arrivo della polizia: all'accettazione l'infermiera dichiara che la ragazza se n'\u00e8 andata da poco. Jacques e la polizia se ne vanno, convinti che all'ospedale non sia successo niente.\nChristiane, nel frattempo, aspetta l'ennesima operazione nel letto vicino alla sua vittima e quando costei si risveglia, prende un bisturi e la libera tagliandole i lacci che la legano. Arriva Louise per fermarla, ma la figlia del medico la colpisce al collo uccidendola. Paulette fugge via e Christiane libera tutti i cani rinchiusi nelle gabbie. G\u00e9nessier, di ritorno dalla clinica dove ha incontrato i poliziotti, viene circondato dagli animali che straziano il loro torturatore, uccidendolo. Christiane libera delle colombe e si allontana nella notte.\nAccoglienza.\nIl film fu inizialmente bocciato dalla critica, ritenuto scandaloso ed estremamente violento, tanto che Isabel Quigly lo defin\u00ec \"il film pi\u00f9 malato che avesse mai visto\" da quando aveva iniziato la sua carriera di critica cinematografica.\nDagli anni '80 in poi \"Occhi senza volto\" venne rivalutato, assurgendo all'olimpo dei migliori film horror mai realizzati. Straordinariamente futuristico per la sua epoca, \u00e8 certificato \"fresh\" su Rotten Tomatoes con il 98% di recensioni positive."}
{"id": "2491962", "revid": "767487", "url": "https://it.wikipedia.org/wiki?curid=2491962", "title": "La singolarit\u00e0 \u00e8 vicina", "text": "La singolarit\u00e0 \u00e8 vicina \u00e8 un saggio pubblicato da Raymond Kurzweil nel 2005, in cui viene esposta la tesi secondo cui la singolarit\u00e0 tecnologica si verificher\u00e0 nell'arco della prima met\u00e0 di questo secolo.\n\u00c8 un aggiornamento del 2005 ai libri di Raymond Kurzweil \"L'era delle macchine spirituali\" (1999) e \"L'era delle macchine intelligenti\" (1990). In esso, come nei due libri precedenti, Kurzweil tenta di fornire al lettore uno sguardo su cosa ci aspetta nel prossimo futuro. L'autore discute della prossima \"singolarit\u00e0 tecnologica\", e di come essa ci permetter\u00e0 di migliorare i nostri corpi e le nostre menti attraverso la tecnologia.\nEgli descrive la singolarit\u00e0 come un fenomeno risultante dalla combinazione di tre importanti tecnologie del XXI secolo: la genetica, la nanotecnologia e la robotica (che include l'intelligenza artificiale).\nI quattro postulati centrali del libro sono i seguenti:\nIl ragionamento speculativo di Kurzweil e l'uso selettivo di indicatori di crescita \u00e8 stato pesantemente dibattuto e messo in dubbio. (vedi Critiche alla Singolarit\u00e0 Tecnologica). In risposta a ci\u00f2, nell'ultimo capitolo del volume, egli fornisce delle risposte ad alcune delle critiche ricevute.\nPostulati.\nAccettazione e tensione verso l'idea di vivere per sempre.\nKurzweil sostiene che il balzo tecnologico-evoluzionistico noto come \"la Singolarit\u00e0\" sar\u00e0 riconosciuto come un obiettivo raggiungibile per l'umanit\u00e0. Kurzweil riconosce che il credere nella singolarit\u00e0 promuova il cambio di paradigma necessario per il suo avanzamento. Promuovendo la \"verit\u00e0\" della sua venuta, attraverso predizioni che sembrano rimarchevoli al momento, ma inevitabili dopo il fatto (una rete globale di computer, un computer che batta il campione di scacchi, etc.), la popolare serie di libri di Kurzweil rinforza cio\u00e8 la fede nel fatto che una singolarit\u00e0 sia inevitabile.\nLa Legge dei Ritorni Acceleranti.\nNella sua legge dei ritorni acceleranti, e basandosi unicamente su dati empirici, Kurzweil sostiene che la tecnologia stia progredendo verso la Singolarit\u00e0 ad un ritmo esponenziale. Egli espande la Legge di Moore attraverso modelli che mostrano come non solo il ritorno, ma anche il tasso di ritorno stiano aumentando esponenzialmente.\nUna misura oggettiva della potenza computazionale cerebrale.\nKurzweil sostiene che la funzionalit\u00e0 del cervello sia quantificabile in numero di calcoli per pollice quadrato, moltiplicato per l'area del cervello. In questo aggiornamento, tuttavia, egli riconosce le possibilit\u00e0 della computazione quantistica del Microtubulo di Penrose-Hameroff (teoria Orch-Or, postulata da Roger Penrose e Stuart Hameroff) e sostiene che, anche se i suoi calcoli della capacit\u00e0 computazionale del cervello fossero errati di un fattore 1 miliardo, la crescita bi-esponenziale della tecnologia vi si ricollegherebbe ventiquattro anni dopo le sue proiezioni originali. La teoria Orch-Or \u00e8 comunque generalmente destituita di credibilit\u00e0 tra i neuroscienziati.\nIn un articolo a confutazione[1], Stuart Hameroff asserisce che la potenza di calcolo quantico richiesta per l'autocoscienza di una macchina \u00e8 di un ordine di magnitudo pi\u00f9 grande, che pu\u00f2 essere espresso attraverso sistemi convenzionali di misurazione computazionale. Questo argomento sembra ignorare la premessa di Kurzweil, secondo cui i ritorni acceleranti nello sviluppo delle tecnologie attuali potrebbero, in un certo lasso di tempo, superare tale barriera. Inoltre, potrebbero emergere altre tecnologie che abbassino notevolmente il tempo richiesto per raggiungere la Singolarit\u00e0. In tal senso, un esempio degno di nota sarebbero forme pi\u00f9 avanzate di calcolo quantico capaci di raggiungere una piena emulazione neurale, che su una scala abbastanza grande, potrebbero funzionare in modo equivalente a quello del cervello umano.\nSufficienti avanzamenti medici.\nKurzweil afferma che gli avanzamenti medici terranno questa generazione viva per un tempo sufficiente a che la crescita esponenziale della tecnologia intersechi e sorpassi la capacit\u00e0 computazionale del cervello umano. Kurzweil spiega come i nanorobot saranno eventualmente capaci di prolungare le nostre vite abbastanza a lungo da raggiungere la Singolarit\u00e0. L'utilit\u00e0 di questo postulato medico diviene dunque una funzione di quanto tempo ci vorr\u00e0 per raggiungere la Singolarit\u00e0 stessa.\nCapitolo 1: Le Sei Epoche.\nKurzweil definisce innanzitutto la Singolarit\u00e0 come un punto del futuro in cui gli avanzamenti tecnologici cominceranno ad avvenire con tale rapidit\u00e0, che i normali esseri umani non riusciranno a tenerne il passo, e saranno \"tagliati fuori dal ciclo\". Kurzweil enfatizza che ci\u00f2 avr\u00e0 un effetto profondamente disarticolante sulla societ\u00e0 umana e sulla vita di tutti i giorni, e segner\u00e0 la fine della storia umana cos\u00ec come la conosciamo. Al posto degli umani normali, Intelligenze Artificiali Forti e umani migliorati ciberneticamente diventeranno la forma dominante di vita senziente sulla Terra. La Singolarit\u00e0 avr\u00e0 inizio quando verranno alla luce le Intelligenze Artificiali auto-miglioranti (programmi per computer senzienti, altamente intelligenti e capaci di ridisegnare rapidamente s\u00e9 stessi e la propria progenie per migliorare le proprie prestazioni).\nAlla base di tutte le idee di Kurzweil riguardo al progresso della tecnologia e la Singolarit\u00e0 c'\u00e8 la legge dei ritorni acceleranti. La Legge postula che il progresso tecnologico avvenga esponenzialmente invece che linearmente, intendendo con ci\u00f2 che ogni nuovo progresso renda possibili diversi progressi di livello pi\u00f9 elevato invece che un singolo progresso, e coerentemente a ci\u00f2, che ogni anno un maggior numero di invenzioni e scoperte utili vengono effettuate rispetto all'anno precedente.\nLa legge dei ritorni acceleranti ha come conseguenza molto importante il fatto che l'estrapolazione futura delle tendenze di miglioramento tecnologico suggerisce, secondo l'analisi di Kurzweil, che tecnologie altamente avanzate arriveranno ben prima di quanto le persone che ragionano linearmente assumano. La creazione della moderna Internet ed il completamento del Progetto Genoma Umano sono esempi lampanti per illustrare questo punto. Entrambi erano progetti su pi\u00f9 anni che si basavano sulla tecnologia informatica per raggiungere i propri obiettivi. In entrambi i casi, i critici li hanno irrisi definendoli senza speranza, dato che all'inizio entrambi si basavano su computer che avrebbero impiegato decenni per processare tutti i dati necessari. In effetti, tali critiche non avevano tenuto conto della capacit\u00e0 esponenziale di miglioramento delle velocit\u00e0 di calcolo dei computer e del rapporto prezzo/prestazioni. In questo modo, non hanno previsto che, entro pochi anni, i due progetti avrebbero avuto accesso a computer enormemente superiori, che avrebbero drasticamente accorciato i tempi di completamento.\nKurzweil sostiene l'idea secondo cui il destino dell'Universo sia quello di progredire attraverso sei differenti epoche, ognuna caratterizzata dal cambio epocale di paradigma che ha luogo dopo ognuna di esse. L'universo \u00e8 gi\u00e0 passato attraverso quattro di queste epoche e stiamo entrando nella quinta. Ogni passo indirettamente produce il successivo, attraverso l'evoluzione chimica, l'evoluzione biologica e l'evoluzione tecnologica, rispettivamente. Le Sei Epoche sono soggette alla legge dei ritorni acceleranti, che postula che ogni transizione avvenga pi\u00f9 rapidamente della precedente. Kurzweil supporta quest'ultimo postulato attraverso i grafici logaritmici della cronologia di importanti eventi nella storia dell'Universo (ad esempio, il Big Bang, l'origine della vita, la nascita della razza umana, la creazione del primo computer)."}
{"id": "2491964", "revid": "123358321", "url": "https://it.wikipedia.org/wiki?curid=2491964", "title": "Il difensore", "text": "Il difensore (\"Protector\") \u00e8 una romanzo di fantascienza del 1973 dello scrittore statunitense Larry Niven (pseudonimo di Laurence van Cott Niven).\nTrama.\nIl pianeta Pak \u00e8 il pianeta da cui discende la razza umana. Phssthpok, del pianeta Pak, \u00e8 un \"difensore\": nel suo pianeta i difensori - fortissimi ed intelligentissimi esseri umanoidi, ma con un corpo grinzoso, come di noci unite fra loro - sono sempre in guerra fra loro, per assicurare la sopravvivenza della propria linea genetica tramite i \"riproduttori\".\nRimasto senza linea genetica da salvare, la sua esistenza dovrebbe volgersi alla fine per inedia naturale, ma comprende che il suo scopo \u00e8 proteggere tutto il pianeta Pak. Scopre nella biblioteca del pianeta che migliaia di anni prima un gruppo di abitanti si era allontanato dal pianeta diretto verso quello che \u00e8 il nostro sistema solare. \nCostruita l'astronave, si dirige verso il sole. \nAll'interno del sistema solare (ormai totalmente colonizzato dagli umani, e diviso in due parti, quella dei mondopiattiani e degli asteroidiani) il primo contatto lo ha con un contrabbandiere, Jack Brennan, che rapisce.\nBrennan, nell'astronave, trova da cibarsi di strani tuberi, quelli che da Phssthpok sono chiamati \"albero della vita\". Il cibarsi di questi tuberi porta Brennan a trasformarsi in un essere simile a Phssthpok, che uccide.\nBrennan, dopo aver contattato gli esseri umani, si allontana dal sistema solare per evitare che altri abitanti di Pak rintraccino la sua astronave e distruggano la Terra non trovando i loro discendenti.\nSecoli dopo Elroy Truesdale, alla ricerca di colui che lo aveva rapito per quattro mesi, comprende che costui \u00e8 il \"famoso\" Brennan e lo rintraccia con l'aiuto di Alice Jordan. Brennan si \u00e8 rifugiato su un planetoide artificiale ai confini del sistema solare, in maniera tale da rilevare immediatamente gli arrivi da Pak.\nBrennan racconta ai due che la nave da Pak \u00e8 effettivamente giunta sulla terra portando Difensori e Riproduttori, insieme all'albero della vita. \nQuesto tubero \u00e8 quello che permette ai riproduttori, arrivati a 40 anni circa, di trasformarsi in Difensori. Le differenti caratteristiche della terra non ha fatto per\u00f2 attecchire la pianta, pertanto i riproduttori sono rimasti sempre allo stato \"normale\", che \u00e8 quello umano attuale, mentre i Difensori si sono estinti, non avendo nessuno da proteggere. \nBrennan ritiene quindi che i prossimi Difensori che arriveranno non faranno altro che trasformare la Terra in un pianeta di guerra come Pak e li vuole combattere. Truesdale si unisce a Brennan e si recano in una delle colonie \nextra-solari, con lo scopo di trasformarne gli abitanti in Difensori, ma privi comunque ormai dell'istinto guerriero dei progenitori di Pak. Loro scopo sar\u00e0 difendere la Terra dagli ancestrali antenati, ormai divenuti invasori.\nEdizioni.\nIl romanzo fu pubblicato in italiano nel febbraio 1975 nella collana \"Andromeda - Collana di narrativa fantascientifica\", della casa editrice Dall'Oglio di Milano e poi ristampato sui Classici Urania n. 157 nell'aprile 1990. La copertina dell'edizione Andromeda \u00e8 di Ferruccio Alessandri, dell'edizione Classici Urania di Oscar Chiconi."}
{"id": "2491968", "revid": "245306", "url": "https://it.wikipedia.org/wiki?curid=2491968", "title": "Laurence van Cott Niven", "text": ""}
{"id": "2491974", "revid": "92723", "url": "https://it.wikipedia.org/wiki?curid=2491974", "title": "Cratere Silverpit", "text": "Il cratere Silverpit \u00e8 situato nel Mare del Nord, di fronte alle coste del Regno Unito. \nDescrizione.\nIl cratere \u00e8 stato scoperto nel 2002 durante l'analisi di dati sismici raccolti nel corso di un'esplorazione petrolifera di routine, ed \u00e8 stato catalogato come il primo cratere meteoritico conosciuto nel Regno Unito. Da allora sono state proposte altre possibili ipotesi per la sua formazione, anche se quella del meteorite rimane a tutt'oggi la pi\u00f9 probabile. \nLa sua et\u00e0 sarebbe all'incirca di 65 milioni di anni, per tanto la sua formazione coincide all'incirca con l'impatto che cre\u00f2 il cratere di Chicxulub (pi\u00f9 o meno all'epoca dell'estinzione dei dinosauri). Se Silverpit \u00e8 realmente un cratere da impatto, questo potrebbe implicare che la terra ricevette a quei tempi un bombardamento meteorico multiplo, probabilmente in un evento simile a quello della collisione della cometa Shoemaker-Levy 9 con Giove nel 1994. Questa teoria sarebbe supportata anche dall'esistenza, in varie parti del mondo, di altri crateri da impatto di simile datazione.\nScoperta.\nIl cratere fu scoperto durante l'analisi di dati sismici effettuata dai geologi petroliferi Simon Stewart della British Petroleum e Philip Allen della Production Geoscience Ltd., in un punto situato a 130 chilometri dall'estuario dell'Humber, durante una ricerca di routine di giacimenti di combustibile fossile. Allen not\u00f2 una serie di anelli concentrici ma non riusc\u00ec ad interpretare questo fenomeno, cos\u00ec appese un'immagine degli anelli alla parete del suo ufficio, sperando che qualcuno potesse aiutarlo a comprendere il mistero della loro esistenza. \nStewart, visitando la Production Geoscience per un altro problema, vide la mappa e sugger\u00ec che si trattasse di un cratere meteoritico. La scoperta e l'ipotesi del cratere furono pubblicate sulla rivista \"Nature\" nel 2002. Il nome Silverpit trae origine dal nome dato dai pescatori a quella zona di pesca.\nTre anni dopo l'annuncio della scoperta del cratere Silverpit, si sugger\u00ec che i dati sismici del Mare del Nord avevano buone probabilit\u00e0 di dimostrare l'evidenza di un cratere meteoritico: dato il tasso di formazione dei crateri sulla Terra e le dimensioni del Mare del Nord, il numero atteso di crateri da impatto era appunto di uno.\nIl cratere attualmente si trova sotto uno strato di sedimenti di circa 1.500 metri di spessore, che costituisce la base del Mare del Nord a una profondit\u00e0 di circa 40 metri. Gli studiosi suggeriscono che durante l'epoca di formazione del cratere, l'area era situata fra i 50 e i 300 metri sotto il livello del mare.\nOrigine.\n\u00c8 generalmente accettato da parte della comunit\u00e0 scientifica che la spiegazione migliore per l'origine di Silverpit \u00e8 un meteorite. Tuttavia esistono altri meccanismi che possono produrre la formazione di crateri, e si \u00e8 posto in dubbio la categorizzazione di Silverpit come cratere meteoritico.\nIpotesi a favore dell'origine meteoritica.\nAllen e Stewart presero in considerazione, e scartarono, altri meccanismi di origine del cratere al momento della sua scoperta. Si escluse l'origine vulcanica dovuto all'assenza nel cratere di anomalie magnetiche, sempre associate alle aree eruttive. Si scart\u00f2 il ritiro di depositi di sale sotto il cratere, meccanismo che \u00e8 in grado di creare crateri, visto che gli strati di roccia del Triassico e del Permiano locali non mostrano tali tracce. Altro importante indizio a favore dell\"'ipotesi impatto\" fu la rilevazione di un picco centrale, tipico dei crateri meteoritici.\nIpotesi per interpretazioni alternative.\nL'analisi di nuovi dati sismici da parte del professor John Underhill, geologo dell'Universit\u00e0 di Edimburgo, condussero all'ipotesi che il ritiro di materiali in profondit\u00e0 potesse essere di fatto una spiegazione migliore. Underhill rilev\u00f2 che gli strati di roccia fino al periodo Permiano (con un'et\u00e0 di circa 250 milioni di anni) erano piegati sinclinalmente, e che i sedimenti di tale strato all'interno del cratere sono pi\u00f9 sottili, cosa che indicherebbe che il cratere si form\u00f2 mentre i sedimenti permiani si depositavano nel fondo.\nL'esistenza del picco centrale, che sembra dare un forte supporto all'ipotesi dell'impatto, \u00e8 per Underhill un'interpretazione sbagliata e suggerisce che potrebbe essersi trattato di un errore informatico nella ricostruzione delle immagini. Tuttavia le successive riflessioni sismiche del cratere realizzate da Stewart ed Allen sembrano confermare la sua esistenza; perci\u00f2, nonostante il lavoro di Underhill, il consenso scientifico \u00e8 ampiamente a favore dell'origine meteoritica.\nStruttura.\nIl cratere Silverpit ha un'ampiezza approssimata di 2,4\u00a0km misurata nel punto pi\u00f9 elevato del livello cretacico. \u00c8 circondato da anelli concentrici, cosa inusuale per crateri in superficie, che si estendono per circa 10\u00a0km dal centro. Questi anelli danno al cratere un aspetto simile a Valhalla su Callisto, ed altri crateri simili su Europa, due satelliti di Giove. Normalmente i crateri con anelli tendono ad essere molto pi\u00f9 grandi di Silverpit; pertanto, se l'ipotesi dell'impatto \u00e8 corretta, rimarrebbero ancora da chiarire alcuni aspetti relativi all'origine di questi anelli. \u00c8 inoltre da tener conto che la maggior parte degli impatti conosciuti si trovano sulla terraferma, nonostante che i due terzi degli oggetti impattino necessariamente nella pi\u00f9 estesa superficie del mare; ciononostante i risultati degli impatti sott'acqua sono stati molto meno studiati di quelli nelle aree continentali. Il cratere marino pi\u00f9 studiato \u00e8 quello della Baia di Chesapeake, che si affaccia sulla costa atlantica del nord degli Stati Uniti.\nUna possibilit\u00e0 \u00e8 che, dopo che l'impatto aveva dato luogo a una depressione a forma di tazza, il materiale pi\u00f9 soffice intorno al cratere sia scivolato verso l'interno, lasciando dietro di s\u00e9 gli anelli concentrici. Per rendere possibile questo meccanismo, occorre che il materiale leggero sovrastante dovesse formare uno strato piuttosto sottile, sormontato da materiale pi\u00f9 friabile. Uno strato sottile di materiale mobile sopra uno strato duro \u00e8 una configurazione frequente nei satelliti congelati del Sistema solare, ma non \u00e8 comune nei corpi rocciosi. \u00c8 stato proposto che la presenza di uno strato di gesso sottoposto a forte pressione appena al di sotto della superficie, possa aver agito da strato sottile mobile che ha permesso lo scorrimento del materiale soprastante.\nL'impatto.\nSupponendo che la teoria dell'impatto meteoritico sia corretta, la dimensione del cratere pu\u00f2 essere combinata con un'ipotesi sulla velocit\u00e0 dell'oggetto impattante per poterne determinare le dimensioni. Tali oggetti generalmente hanno velocit\u00e0 nell'ordine di 20-50 chilometri al secondo; a tale velocit\u00e0, sarebbe necessario un oggetto roccioso di circa 120 metri di diametro e una massa di 2,0x109\u00a0chilogrammi per formare un cratere della dimensione di Silverpit. Se si fosse trattato di una cometa, un oggetto meno roccioso di un meteorite, allora la sua dimensione avrebbe dovuto essere maggiore.\nPer confronto, si stima che l'oggetto che colp\u00ec la Terra a Chicxulub doveva misurare approssimativamente 9,6\u00a0km di diametro. Si pensa che l'oggetto responsabile dell'evento di Tunguska (in Siberia) nel 1908 dovesse essere una cometa od un asteroide di circa 60 metri di diametro, con una massa di circa 4x108\u00a0kg.\nUn oggetto di 120 metri di diametro che cade in mare alla velocit\u00e0 di vari chilometri al secondo, produce un enorme tsunami. Gli scienziati stanno attualmente cercando prove di grandi tsunami nelle aree circostanti che siano avvenuti durante l'epoca stimata dell'impatto, tuttavia finora non si \u00e8 ancora trovata nessuna evidenza.\nEt\u00e0.\nLa posizione del cratere all'interno di strati di roccia e sedimento nel fondo marino pu\u00f2 essere utilizzata per stabilire una fascia d'et\u00e0: i sedimenti depositati prima della formazione del cratere avranno sofferto delle modificazioni, mentre quelli depositati successivamente alla sua formazione non presenteranno caratteristiche simili a quelli di altre zone vicine. Allen e Stewart ipotizzarono che la formazione di Silverpit abbia modificato gli strati di sedimento del Cretacico e del Giurassico, lasciando intatti gli strati sedimentari del periodo Terziario. Il periodo Cretacico termin\u00f2 65 milioni di anni fa, quindi Silverpit dovette formarsi da circa 60 o 65 milioni di anni. L'impatto di Chicxulub, che fu probabilmente una causa principale nella scomparsa dei Dinosauri, accadde circa 65 milioni di anni fa.\nQuesto metodo per stimare l'et\u00e0 di formazione \u00e8 poco esatto, e i suoi risultati sono posti in dubbio dalle ipotesi su altre origini del cratere fatte da Underhill. Altri metodi possibili di datare l'impatto includono la ricerca di Tectiti e di depositi sedimentari del possibile tsunami, che potrebbero ritrovarsi tutt'intorno al bacino del Mare del Nord, per\u00f2 tali prove avrebbero sofferto di probabili dislocazioni dovute alle ripetute glaciazioni. Oltre a permettere una determinazione migliore dell'et\u00e0 del cratere, queste linee di ricerca confermerebbero l'ipotesi dell'impatto. Recentemente si sono realizzate due perforazioni petrolifere nell'area del sistema di anelli del cratere. Il loro studio potrebbe fare luce sulla formazione e datazione del cratere.\nPotrebbe essere utile anche studiare campioni del centro del cratere per la determinazione della sua origine ed et\u00e0, ma a tutt'oggi tali campioni non sono stati prelevati.\nParte di un impatto multiplo?\nL'et\u00e0 stimata di Silverpit, tra 60 e 65 milioni di anni fa, conduce all'inevitabile speculazione sulla sua relazione con il cratere di Chicxulub, di dimensioni molto maggiori, e con l'estinzione dei dinosauri. L'et\u00e0 tuttavia non si conosce con esattezza, per cui \u00e8 possibile solo fare delle speculazioni. Tuttavia, sono stati scoperti altri grandi crateri meteoritici approssimativamente della stessa et\u00e0, tutti fra la latitudine di 20\u00b0 e 70\u00b0 N, il che porta a pensare che l'impatto di Chixculub possa essere stato uno di una serie di impatti avvenuti nello stesso periodo.\nLa collisione della Cometa Shoemaker-Levy 9 con Giove nel 1994 dimostr\u00f2 come le interazioni gravitazionali possano frammentare una cometa, dando origine a vari eventi in un periodo di alcuni giorni nell'impatto con un pianeta.\nLe comete sono soggette frequentemente a perturbazioni gravitazionali con i giganti gassosi, e simili frammentazioni e collisioni probabilmente devono essere accadute in passato. Questo scenario pu\u00f2 essere accaduto sulla Terra 65 milioni di anni fa.\nNonostante tutto, l'evidenza di questa ipotesi non \u00e8 tuttavia molto forte, dato che l'approssimazione delle date di creazione del cratere Silverpit e degli altri crateri ipoteticamente associati hanno una tolleranza di alcuni milioni di anni."}
{"id": "2491976", "revid": "296631", "url": "https://it.wikipedia.org/wiki?curid=2491976", "title": "Rare Bird", "text": "I Rare Bird \u00e8 stato un gruppo di rock progressivo inglese.\nStoria del gruppo.\nIl gruppo nasce nel 1968 su iniziativa di Graham Field, che inserisce un annuncio su una rivista musicale per trovare altri musicisti; dall'incontro con Dave Kaffinetti nascono i Lunch che con l'ingresso di Steve Gould e Mark Ashton diventano i \"Rare Bird\".\nOttenuto un contratto discografico con la Charisma Records (etichetta fondata da Tony Stratton-Smith) pubblicano il primo album omonimo.\nDall'album viene tratta, come 45 giri, la canzone \"Sympathy\", che diventa un successo mondiale vendendo, in tutto il 1970, oltre un milione di copie.\nIn Italia la canzone, tradotta da Daniele Pace in \"L'umanit\u00e0\", viene incisa da Caterina Caselli, ma il successo della versione originale dei \"Rare Bird\" (che arriva fino al secondo posto della hit parade) oscura quella dell'ex casco d'oro. Recentemente il brano \u00e8 stato riproposto da Zucchero Fornaciari, che ne ha inciso una cover inclusa nell'album \"Live in Italy\" del 2008.\nDopo altri album, sempre vicini al rock progressivo ma senza pi\u00f9 il successo degli inizi, il gruppo si scioglie alla fine del 1975."}
{"id": "2491979", "revid": "229244", "url": "https://it.wikipedia.org/wiki?curid=2491979", "title": "Strachatro", "text": ""}
{"id": "2491982", "revid": "486946", "url": "https://it.wikipedia.org/wiki?curid=2491982", "title": "Gruppo Vicenzi", "text": ""}
{"id": "2491983", "revid": "1149807", "url": "https://it.wikipedia.org/wiki?curid=2491983", "title": "South by Southwest", "text": "South by Southwest (SXSW) \u00e8 un festival musicale e cinematografico, composto anche di un insieme di conferenze e mostre interattive, che ha luogo ogni primavera ad Austin, la capitale del Texas, dal 1987.\nStoria.\n\"South by Southwest\" \u00e8 uno dei pi\u00f9 grandi festival musicali degli Stati Uniti, con una media annua di duemila artisti partecipanti nel corso dei 4 giorni dell'edizione. Nonostante si tratti di un evento con attrazione a fascia locale, gli \"Austin Music Awards\" sono riusciti nel tempo ad attrarre sempre pi\u00f9 un numero consistente di visitatori allargando la fascia interessata all'evento, facendo s\u00ec che esso diventasse nel tempo una delle maggiori entrate fiscali per la citt\u00e0 di Austin, con un impatto sull'economia metropolitana di almeno 110ml $ nel 2008.\nLa sezione dedicata al cinema e argomenti interattivi \u00e8 stata inserita all'edizione \"SXSW\" del 1994, puntando su opere e lavori di registi esordienti o alla ricerca di fama. Allo stesso modo, le conferenze nel campo interattivo hanno suscitato forte seguito tra imprenditori e lavoratori del web, contribuendo a lanciare il festival come una sorta di terreno fertile per le tecnologie digitali emergenti.\nDalla prima edizione del 1987, nella quale si erano registrate 700 presenze, nel 2018 si \u00e8 arrivati a registrare 28.000 presenze per gli eventi musicali e 51.000 per gli eventi cinematografici ed interattivi.\nEdizione 2010.\nL'edizione del 2010 \u00e8 stata dedicata alla memoria di Alex Chilton, deceduto poco tempo prima di esibirsi insieme a Big Star, per il quale \u00e8 stato organizzato un concerto in suo tributo il 20 marzo. Durata dal 12 al 21 marzo, si stima abbiano partecipato oltre tredicimila rappresentanti dell'industria, con circa duemila gruppi musicali che hanno depositato il proprio nome per suonare nel corso dell'evento. Tra le figure pi\u00f9 note del campo musicale che hanno preso parte al festival, si citano: Jerry Miller, Don Stevenson e Peter Lewis, del leggendario gruppo Moby Grape."}
{"id": "2491984", "revid": "190231", "url": "https://it.wikipedia.org/wiki?curid=2491984", "title": "SXSW", "text": ""}
{"id": "2491995", "revid": "486946", "url": "https://it.wikipedia.org/wiki?curid=2491995", "title": "Terni Societ\u00e0 per l\u2019Industria e l\u2019Elettricit\u00e0", "text": ""}
{"id": "2492002", "revid": "386562", "url": "https://it.wikipedia.org/wiki?curid=2492002", "title": "Alien Huang", "text": ""}
{"id": "2492005", "revid": "237256", "url": "https://it.wikipedia.org/wiki?curid=2492005", "title": "Ferdinand Petrovi\u010d Wrangel'", "text": ""}
{"id": "2492007", "revid": "98077", "url": "https://it.wikipedia.org/wiki?curid=2492007", "title": "Terni Industrie Chimiche", "text": ""}
{"id": "2492009", "revid": "409435", "url": "https://it.wikipedia.org/wiki?curid=2492009", "title": "Il gambero", "text": "Il gambero \u00e8 stato un quiz radiofonico di Radio Rai, andato in onda sulle frequenze di Radiodue dal 1967 al 1980.\nDefinito il \"quiz alla rovescia\" poich\u00e9 il montepremi in palio partiva dalla cifra pi\u00f9 alta: un milione di lire e a ogni risposta sbagliata, alle sette domande di cultura generale che costituivano il quiz, era dimezzato, il concorrente che sbagliava tutte le risposte tornava a casa con il premio di consolazione di 7500 lire. Fu un classico appuntamento fisso domenicale dell'ora di pranzo degli anni settanta e probabilmente il primo quiz che rompeva gli schemi fissi tradizionali di questo genere di trasmissioni.\nVenne condotto da Enzo Tortora dal 1\u00ba gennaio 1967 all'autunno del 1969, con una media di 5 milioni di ascoltatori, quindi da Franco Nebbia per ben 7 anni, in diretta differita fino al mese di luglio del 1976, e, dopo una pausa di due anni, da Arnoldo Fo\u00e0 fino al 1978 e infine da Renzo Palmer fino alla sua chiusura nel 1980. Memorabile era anche la sigla iniziale che riproduceva il verso del crostaceo che dava il titolo alla trasmissione, nonch\u00e9 la risata sardonica dell'attore Sante Calogero, nella parte del Gambero, che seguiva le risposte sbagliate dei concorrenti. Mentre nel caso della \"Corrida\" sono state recuperate 28 trasmissioni del 1976, di questo programma nelle teche Rai non sono ancora state recuperate le registrazioni.\nUna sua versione per ragazzi, denominata \"\"Il gamberetto\", and\u00f2 in onda su Radiouno nelle stagioni 1971-72 e 1972-73, con le conduzioni di Franco e Ciccio e Ric e Gian rispettivamente. Una sua riproposizione televisiva, sempre chiamata \"Il gamberetto\"\", venne fatta su Rai 2 all'interno della trasmissione Tandem.\nVenne infine riproposta nel 2000, sempre da Radio Rai, e la conduzione di quella serie fu affidata alla giornalista Barbara Palombelli: la novit\u00e0 introdotta fu quella del campione in carica che come tale partecipava alla puntata successiva, mentre nella versione degli anni settanta era prevista in ogni caso una sola partecipazione."}
{"id": "2492010", "revid": "287204", "url": "https://it.wikipedia.org/wiki?curid=2492010", "title": "Paula Wessely", "text": "Inizi\u00f2 la sua carriera a teatro. Sposata all'attore Attila H\u00f6rbiger, a fianco del quale apparve spesso sullo schermo, alla fine degli anni trenta divent\u00f2 una delle attrici pi\u00f9 note e familiari del cinema di area tedesca.\nBiografia.\nNata a Vienna nel 1907, figlia di un macellaio e di una ex ballerina, da ragazza Paula Wessely aiutava in casa lavorando alla cassa della macelleria, ma sognava di diventare attrice come lo era sua zia, Josephine Wessely, un nome abbastanza noto delle scene teatrali viennesi. Consigliata dalla sua insegnante di scuola, Paula studi\u00f2 recitazione con una ex attrice ungherese, Valerie Gray, riuscendo a superare gli esami per entrare all'Accademia di Arte Drammatica dove pot\u00e9 seguire i corsi di Max Reinhardt.\nEsord\u00ec all'et\u00e0 di 16 anni al Deutsches Volkstheater di Vienna, mostrando gi\u00e0 doti drammatiche di ottimo livello e acquisendo, con il passare degli anni, un repertorio vastissimo di interpretazioni che spaziava da Cechov, a Shakespeare, Frank Wedekind, Lessing, Shaw, Gerhart Hauptmann.\nNella sua prima maturit\u00e0 speriment\u00f2 anche il cinema, ottenendo un successo immediato in \"Mascherata\" (\"Maskerade\", del 1934), di Willi Forst, primo di una lunga serie di film, probabilmente non comparabili, in quanto a rilevanza, al suo talento.\nL'anno dopo, nel 1935, vinse la Coppa Volpi per la migliore interpretazione femminile alla Mostra Internazionale d'Arte Cinematografica per \"Episodio\", film di Walter Reisch. Diventa in poco tempo una delle attrici di punta del cinema austriaco e dell'UFA, nel panorama cinematografico dell'anteguerra.\nSempre nel 1935, si sposa con Attila H\u00f6rbiger, un attore austriaco pi\u00f9 vecchio di lei di undici anni, con il quale condivider\u00e0 tutta la vita, lavorando insieme a lui anche sulle scene. La coppia ebbe tre figlie, Elisabeth Orth (nata nel 1936), Christiane H\u00f6rbiger (nata nel 1938) e Maresa H\u00f6rbiger (nata nel 1945), che divennero tutte e tre attrici. Christiane in particolare divent\u00f2 una delle pi\u00f9 popolari attrici del cinema tedesco e austriaco.\nLa partecipazione di Paula Wessely al film di propaganda anti-polacco \"Heimkehr\" verr\u00e0 molto criticata nel dopo guerra. Negli anni cinquanta, cre\u00f2 la Paula Wessely Filmproduktion, una propria casa di produzione che, in nove anni, produsse undici pellicole.\nTornata al teatro, l'attrice lavor\u00f2 principalmente al Burgtheater di Vienna (si ritirer\u00e0 dalle scene oltre 40 anni dopo, nel 1987). Lavorer\u00e0 ancora saltuariamente per il cinema e poi anche per la tv negli anni settanta e ottanta.\nGli ultimi anni li passer\u00e0 da sola nella sua citt\u00e0 natale, a Vienna, soffrendo di depressione per la morte del marito con il quale aveva vissuto per 52 anni. Nel maggio del 2000 Paula Wessely, dopo un acuto attacco di bronchite, muore all'et\u00e0 di 93 anni.\nLe sue ceneri vennero cremate due settimane pi\u00f9 tardi a Vienna."}
{"id": "2492012", "revid": "31886", "url": "https://it.wikipedia.org/wiki?curid=2492012", "title": "Adrien Wettach", "text": ""}
{"id": "2492013", "revid": "25728636", "url": "https://it.wikipedia.org/wiki?curid=2492013", "title": "SGAE", "text": ""}
