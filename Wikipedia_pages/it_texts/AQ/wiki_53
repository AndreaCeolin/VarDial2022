{"id": "2529043", "revid": "1862047", "url": "https://it.wikipedia.org/wiki?curid=2529043", "title": "Julius Evola", "text": "Si occup\u00f2 di arte, filosofia, storia, politica, esoterismo, religione, costume. Esponente della cosiddetta rivoluzione conservatrice, vicino al fascismo, malgrado un rapporto conflittuale con le sue gerarchie, e al nazismo, elabor\u00f2 una radicale forma di razzismo \"spirituale\" che propugn\u00f2 in un'ampia serie di scritti.\nBiografia.\nOrigini.\nGiulio Cesare Evola nacque a Roma alle ore 22 del 19 maggio 1898. I genitori di Giulio Cesare Evola furono Vincenzo Evola, nato il 4 maggio 1854 e Concetta Mangiapane, nata il 15 agosto 1865. Entrambi i genitori erano siciliani, nati a Cinisi, un comune della Provincia di Palermo. I nonni paterni di Giulio Cesare Evola erano Giuseppe Evola e Maria Cusumano. Giuseppe Evola \u00e8 riportato come falegname nell'atto di nascita di Vincenzo. I nonni materni di Giulio Cesare Evola erano Cesare Mangiapane e Caterina Munac\u00f3. Cesare Mangiapane \u00e8 riportato come bottegaio nel registro delle nascite di Concetta. Vincenzo Evola e Concetta Mangiapane si sposarono a Cinisi il 25 novembre 1892. Nell'atto di matrimonio Vincenzo Evola \u00e8 riportato come capo meccanico telegrafico e gi\u00e0 residente a Roma, mentre Concetta Mangiapane \u00e8 riportata come possidente.\nGiulio Cesare Evola aveva un fratello maggiore, Giuseppe Gaspare Dinamo Evola, nato a Roma il 7 Agosto 1895, per cui, essendo il secondo figlio maschio, seguendo la convenzione di denominazione siciliana dell'epoca, seppur con una leggera variazione, Giulio Cesare Evola fu in parte denominato in onore al nonno materno.\nBench\u00e9 non lo fosse, Giulio Cesare Evola si \u00e8 spesso riportato come barone, in riferimento ad un presunto distante rapporto di discendenza con una famiglia aristocratica siciliana di antica origine normanna (gli Evoli, baroni di Castropignano in Molise, nel Tardo Medioevo, poi passati in Sicilia) del Regno di Sicilia.\nFormazione.\nGiulio Cesare Evola studi\u00f2 all'Istituto Tecnico \"Leonardo da Vinci\" di Roma. Le poche notizie sui suoi anni di formazione si possono ricavare dall'autobiografia intitolata \"Il cammino del cinabro\", pubblicata nel 1963 dall'editore Scheiwiller e che, nelle intenzioni dell'autore, sarebbe dovuta uscire postuma, la quale pi\u00f9 di ogni altro scritto di Evola contribu\u00ec alla nascita del culto del suo autore:\nLa lettura delle opere degli autori su citati (in particolare Nietzsche), ebbe su Evola alcune dirette conseguenze: in primo luogo un'opposizione al Cristianesimo, soprattutto in riferimento alla teoria del peccato e della redenzione, del sacrificio divino, della grazia e dell'eguaglianza fraterna. In secondo luogo una sorta di insofferenza verso il mondo borghese, la sua \"piccola morale\" e il suo conformismo.\nDecise dunque di svincolarsi dalla \"routine\" borghese, soprattutto nei suoi aspetti pi\u00f9 concreti e quotidiani: famiglia, lavoro, amicizie. Si iscrisse alla facolt\u00e0 di ingegneria, ma rifiut\u00f2 di discutere la tesi per disprezzo dei titoli accademici, poich\u00e9 \u00abl'apparire come un \"dottore\" o un \"professore\" in veste autorizzata e per scopi pratici, mi sembr\u00f2 cosa intollerabile, bench\u00e9 in seguito dovessi vedermi continuamente applicati titoli che non ho\u00bb.\nProsegu\u00ec nello studio dell'arte e della filosofia:\nSuccessivamente si distacc\u00f2 anche da Papini, soprattutto per la conversione di costui al cattolicesimo e a seguito della pubblicazione del libro \"Storia di Cristo\" (1921).\nIl primo periodo artistico: l'idealismo sensoriale.\nInizia giovane l'attivit\u00e0 in campo artistico: i primi quadri risalgono al 1915, le prime poesie al 1916.\nAttraverso Giovanni Papini entra in contatto con alcuni esponenti del Futurismo quali Giacomo Balla e Filippo Tommaso Marinetti. Nel 1919 partecipa alla \"Grande Esposizione Nazionale Futurista\" di Palazzo Cova a Milano. Ben presto si stacca da questo movimento per ragioni che lui stesso espone:\nA questa prima fase, definita dallo stesso Evola \"idealismo sensoriale\", appartengono le opere: \"Fucina, studio di rumori\" (1917 circa), \"Five o'clock tea\" (1918 circa) e \"Mazzo di fiori\" (1917-18).\nGli anni della prima guerra mondiale.\nFrequenta a Torino un corso per allievi ufficiali e partecipa alla prima guerra mondiale come ufficiale di artiglieria sull'altopiano di Asiago dal 1917 al 1918. Rientra a Roma dopo il conflitto e attraversa una profonda crisi esistenziale che lo porta al bordo del suicidio, come egli stesso riporta ne \"Il cammino del cinabro\":\nIl passo cui si riferisce Evola \u00e8 il seguente: \u00abChi prende l'estinzione come estinzione e, presa l'estinzione come estinzione, pensa all'estinzione, pensa sull'estinzione, pensa \"Mia \u00e8 l'estinzione\" e si rallegra dell'estinzione, costui, io dico, non conosce l'estinzione\u00bb. Si tratta di una traduzione e rielaborazione di una frase del Buddha contenuta nel discorso del Mulapariy\u00e2ya Sutta (Canone p\u0101li, Majjhima Nikaya, I).\nIl secondo periodo artistico: l'astrattismo mistico.\nNel 1920 aderisce al Dadaismo ed entra in contatto epistolare con Tristan Tzara. Come pittore diviene uno dei massimi esponenti del Dadaismo in Italia. Questa seconda fase viene definita, sempre da Evola, \"astrattismo mistico\" ovvero una reinterpretazione dadaista in chiave di spiritualismo e di idealismo. A questa fase appartengono alcune importanti opere: \"Paesaggio interiore 10,30\" (1918-20) e \"Astrazione\" (1918-20). Questo periodo vede Evola impegnato in due mostre personali: quella del gennaio 1920 alla casa d'arte \"Bragaglia\" di Roma, e quella del gennaio 1921 alla galleria \"Der Sturm\" di Berlino in cui presenta sessanta dipinti.\nPubblica nel 1920, per la \"Collection Dada\", l'opuscolo \"Arte astratta\". Sempre nello stesso anno fonda con Gino Cantarelli la rivista \"Bleu\" e pubblica a Zurigo il poema dada \"La parole obscure du paysage int\u00e9rieur\". Collabora inoltre con \"Cronache d'attualit\u00e0\" di Anton Giulio Bragaglia e con \"Noi\" di Enrico Prampolini. Nel 1923 cessa l'attivit\u00e0 pittorica e fino al 1925 fa uso di sostanze stupefacenti con il fine di raggiungere stati alterati di coscienza: \u00abIn questo contesto, vi \u00e8 anche da accennare all'effetto di alcune esperienze interiori da me affrontate a tutta prima senza una precisa tecnica e coscienza del fine, con l'aiuto di certe sostanze che non sono gli stupefacenti pi\u00f9 in uso [...] Mi portai, per tal via, verso forme di coscienza in parte staccate dai sensi fisici\u00bb.\nIl periodo filosofico.\nIl mancato suicidio \u00e8 per Evola il momento di passaggio pi\u00f9 significativo: fine del periodo artistico e inizio del periodo filosofico. Esce nel 1925 il primo libro di filosofia: \"Saggi sull'idealismo magico\". Coerentemente con le posizioni teoriche della sua seconda fase artistica (astrattismo mistico) Evola si distacca dall'idealismo hegeliano in favore di una libert\u00e0 interiore assoluta. Il pensiero deve prefiggersi il compito di superare i limiti dell'umano per andare verso l\"oltre-uomo\" teorizzato da Nietzsche. L'attualismo gentiliano diventa dunque il punto di partenza: dall'Io come principio attivo della realt\u00e0 su un piano logico-astratto, all'Io come criterio di potenza capace di affermare l\"individuo assoluto\".\nSecondo Evola l\"individuo assoluto\" \u00e8 immediatamente s\u00e9 nelle infinite affermazioni individuali e in ciascuna di esse si fruisce come libert\u00e0, come incondizionata agilit\u00e0 e arbitrio assoluto. Termina nel 1924 la \"Teoria e fenomenologia dell'individuo assoluto\" che inizia a scrivere gi\u00e0 in trincea (nel 1917) e che viene pubblicata in due volumi (nel 1927 e nel 1930) dall'editore Bocca. In questo testo Evola si interessa delle dottrine riguardanti il sovrarazionale, il sacro e la gnosi, con l'obiettivo di tentare il superamento della dualit\u00e0 io/non-io. Il suo interesse verso le tradizioni orientali si manifesta in \"L'uomo come potenza\", pubblicato nel 1926, dove compare una concezione dell'io ispirata ai dettami del tantrismo e del taoismo.\nQueste ultime opere segnano un'ulteriore svolta: passaggio da una posizione filosofica di tipo teoretico a una di tipo pragmatico. Evola cerca infatti di individuare strumenti concreti per mezzo dei quali calare nella vita quotidiana la teoria dell\"Individuo assoluto\". A partire dal 1924 inizia un'intensa esperienza giornalistica: partecipa alla redazione di \"Lo Stato democratico\", una rivista contemporaneamente antifascista e antidemocratica, e tra il 1924 e il 1926 collabora a riviste come \"Ultra\", \"Bilychnis\", \"Ignis\", \"Atanor\" e \"Il mondo\". In questo periodo Evola frequenta i circoli esoterici romani e partecipa alla vita notturna della capitale intrattenendo un tempestoso rapporto sentimentale con Sibilla Aleramo, come lei stessa riporta nel libro \"Amo dunque sono\" del 1927:\nTra il 1927 e il 1929 coordina il Gruppo di Ur, che si occupa di esoterismo e di ricerche sulle tradizioni extra europee: un'antologia dei fascicoli editi viene pi\u00f9 tardi pubblicata in tre volumi (tra il 1955 e il 1956) con il titolo \"Introduzione alla magia quale scienza dell'Io\". Conosce Arturo Reghini e legge i suoi scritti. Nel 1928 pubblica un libro che gli procura grande fama: \"Imperialismo pagano\", uscito per la casa editrice massonica Atan\u00f2r alcuni mesi prima della stipulazione dei Patti lateranensi. In questo \"pamphlet\" (poi tradotto in tedesco nel 1933) Evola attacca violentemente il Cristianesimo ed \"esorta\" il Fascismo a ritrovare l'antica grandezza della civilt\u00e0 romana:\nNell'opera, Evola sostiene che per creare un vero impero fascista bisogna contrastare la Chiesa e non rapportarsi con essa sullo stesso piano distruggendo ogni sua influenza all'interno dello stato italiano, il quale deve essenzialmente aspirare ad una rivoluzione pagana anticristiana che metta la Chiesa sulla via dell'estinzione. Il libro venne poco apprezzato dalla societ\u00e0 fascista dell'epoca suscitando critiche e derisioni verso il suo autore che venne inoltre accusato di aver plagiato le tesi di un testo intitolato appunto \"Imperialismo pagano\" scritto da Arturo Reghini nel 1914 per la rivista \"Salamandra\".\nInfluenzato dalla lettura delle opere di Ren\u00e9 Gu\u00e9non abbandona in seguito alcune delle tesi proposte in \"Imperialismo pagano\" a favore di un personale concetto di \"tradizione\" e fonda con Emilio Servadio la rivista \"La Torre\" (uscita in soli dieci numeri tra febbraio e giugno del 1930), destinata a difendere principi sovrapolitici, in realt\u00e0 \u00abuna tribuna di intellettuali che si battevano per un fascismo pi\u00f9 radicale e pi\u00f9 intrepido\u00bb. Critiche mosse ad alcuni personaggi del Regime dalle pagine de \"La Torre\", provocano l'intervento di Achille Starace che prima diffida Evola dal continuare la pubblicazione, poi proibisce a tutte le tipografie romane di stampare la rivista la cui pubblicazione, alla fine, viene sospesa.\nEvola viene sorvegliato dal regime in quanto accusato di affiliazione all\"'Ordo Templi Orientis\" ed \u00e8 costretto ad assumere alcune guardie del corpo (come testimoniato da Massimo Scaligero). Inizia un periodo dedicato interamente all'alpinismo. Nel 1930, con la guida alpina Eugenio David, affronta la scalata della parete settentrionale del Lyskamm Orientale. Di questa e di altre esperienze viene poi redatto un libro nel 1973: \"Meditazioni delle vette\". Evola intende l'alpinismo come pratica ascetica e meditazione spirituale: superamento dei limiti della condizione umana attraverso l'azione e la contemplazione, che divengono due elementi inseparabili, \u00abun'ascesa che si trasforma in ascesi\u00bb.\nSuccessivamente pubblica due opere: \"La tradizione ermetica\" (1931) e \"Maschera e volto dello spiritualismo contemporaneo\" (1932). La prima \u00e8 una disamina dell'aspetto magico, esoterico e simbolico dell'alchimia. La seconda \u00e8 un saggio critico su quelle correnti di pensiero che, secondo Evola, \u00abinvece di elevare l'uomo dal razionalismo moderno e dal materialismo, lo portano ancora pi\u00f9 in basso: spiritismo, teosofia, antroposofia e psicoanalisi\u00bb. Nel 1934 appare la sua opera fondamentale, \"Rivolta contro il mondo moderno\", nella quale traccia un affresco della storia letta secondo lo schema ciclico tradizionale delle quattro et\u00e0: oro, argento, bronzo e ferro nella tradizione occidentale e satya, treta, dvapara e Kali Yuga in quella induista.\nIn \"Rivolta\" Evola oppone il mondo \"tradizionale\" al mondo moderno. Nella prima parte analizza le categorie qualificanti l'uomo della \"tradizione\" e le antiche \"razze divine\"; nella seconda analizza la genesi del mondo moderno e i processi a causa dei quali la civilt\u00e0 tradizionale \u00e8 crollata (dal dominio dell'autorit\u00e0 spirituale al dominio del \"quarto stato\"). Partendo da questi presupposti, tre anni dopo, esamina a fondo \"Il mistero del Graal\" (1937) e le sue implicazioni dottrinarie nelle visioni dei diversi periodi storici, impostando tutta la sua disamina sul concetto di \"tradizione ghibellina dell'impero\", cercando di svincolare il Graal e la sua portata simbolica dalla tradizione cristiana.\nLa scuola di mistica fascista.\nA partire dal 1934 Evola collabora attivamente con la Scuola di mistica fascista, fondata da Niccol\u00f2 Giani nel 1930, tenendo alcune conferenze e figurando nel comitato di redazione della rivista \"Dottrina fascista\". La maggior parte degli interventi di Evola in conferenze e scritti, riguardano principalmente il tema del razzismo, argomento che trova appoggio sia da parte di Giani sia da parte dello stesso Mussolini. Secondo Evola, tuttavia, l'espressione mistica fascista rappresenta un'incongruenza potendo parlare, al pi\u00f9, di \"etica fascista\". Questo perch\u00e9 in realt\u00e0 il fascismo, secondo Evola, \u00abnon affronta il problema dei valori superiori, i valori del \"sacro\", solo in relazione ai quali si pu\u00f2 parlare di mistica\u00bb.\nJean-Paul Lippi \u2013 giurista e saggista francese, tra i pi\u00f9 importanti studiosi d'oltralpe del pensatore tradizionale \u2013 rileva come Evola ravveda nella mistica \u00abun elemento rivelatore di una \"spiritualit\u00e0 lunare\" e del \"polo femminile\" dello spirito\u00bb. E infatti il sottotitolo di \"Diorama filosofico\" \u2013 la pagina prima mensile e poi quindicinale curata da Evola nel quotidiano \"Il Regime Fascista\" di Cremona tra il 1934 e il 1943 \u2013 \u00e8: \"Problemi dello spirito nell'etica fascista\". Nel 2009 una serie di scritti di Evola relativi alla scuola di mistica fascista sono stati pubblicati dall'editore Controcorrente di Napoli, e aiutano in parte a chiarire le posizioni assunte dal filosofo all'interno della suddetta corrente.\nLe tesi sulla razza.\nA met\u00e0 degli anni trenta Evola inizia a orientare i propri studi su aspetti pi\u00f9 propriamente politici, legati in particolar modo alla \"questione della razza\". Riprende l'attivit\u00e0 giornalistica scrivendo su quotidiani: \"Il Regime Fascista\", \"Corriere Padano\", \"Il Giornale della Domenica\", \"Roma\", \"Il Popolo d'Italia\", \"La Stampa\" e \"Il Mattino\"; su stampe e periodici: \"Logos\", \"Educazione Fascista\", \"La Rivista del Club Alpino Italiano\", \"Politica\", \"Nuova Antologia\", \"'900\", \"Il progresso religioso\", \"La difesa della razza\", \"Augustea\", \"Carattere\", \"Insegnare\" e \"Scuola e cultura\".\nNel 1937 pubblica \"Il Mito del Sangue\" (poi riedito nel 1942) dove ricostruisce le concezioni sulla razza dalle civilt\u00e0 antiche fino alle teorie del XVIII secolo (de Gobineau, Woltmann, de Lapouge, Chamberlain), contrapponendole alla versione moderna del razzismo biologico di stampo nazionalsocialista. Segue nel 1941 \"Sintesi di dottrina della razza\". In questi testi esprime le sue concezioni antisemite basate non semplicemente su un razzismo biologico quanto anche spirituale. Gli ebrei, per Evola, non possono essere considerati propriamente una razza specifica: \u00abGi\u00e0 la Bibbia parla di 7 popoli che avrebbero concorso a formare il sangue ebraico [...] Come da questo composto etnico abbia potuto sorgere un sentimento cos\u00ec vivo di solidariet\u00e0 e di fedelt\u00e0 al sangue [...] tale da far pensare che il popolo ebraico praticamente sia stato fra i popoli pi\u00f9 razzisti della storia - questo \u00e8 un mistero [...] La formula, in ogni modo, \u00e8 che gli ebrei non sono una razza ma solo una Nazione\u00bb.\nEgli oppone a livello \"tradizionale\" \"Giudei\" e \"Ariani\" (da \"Arya\") nel nome di una differenza non solo biologica ma anche di spirito. \nIl libro non trova il successo sperato del suo autore di imporsi come credo razzistico ufficiale del regime fascista. In un articolo pubblicato sul \"Corriere padano\" dal titolo \"Responsabilit\u00e0 di dirsi ariani\", Evola si opponeva a quel razzismo che faceva un feticismo della razza fisica affermando che sarebbe irrilevante definirsi ariani considerando solo la fisicit\u00e0 e non \"la spiritualit\u00e0 ariana\". Nel 1937 pubblica la Introduzione alla quinta edizione italiana dei \"Protocolli dei savi di Sion\", manifestando adesione al feroce e maniacale antisemitismo di Giovanni Preziosi, traduttore ed editore del \"pamphlet\". Nonostante la falsit\u00e0 del documento fosse stata comprovata gi\u00e0 dal 1921 in questa Introduzione Evola afferma in maniera anti-filologica che non avrebbe importanza la non autenticit\u00e0 storica dell'opuscolo, visto che comunque lo stesso manifesterebbe veridicit\u00e0 secondo lui attendibile nel descrivere i maneggi ebraici per il controllo della societ\u00e0 (banche, stampa, mercato, politica). L'ebraismo \u00e8 per Evola \u00abuna forza eternamente nemica\u00bb una colpa senza redenzione anche di fronte alla conversione: \u00abnemmeno il battesimo e la crocefissione cambia la natura ebraica\u00bb.\nIn un primo momento si esprime negativamente sul colonialismo italiano giudicando l'Etiopia conquistata dall'Italia nient'altro che una \u00abcontraffazione degenerescente di un organismo tradizionale\u00bb seppur in seguito affermer\u00e0 di averne riconosciuto dei lati positivi per aver creato \u00abun rafforzamento del sentimento di distanza e della coscienza della propria razza in senso generico, per prevenire pericolose promiscuit\u00e0 e tutelare un necessario prestigio\u00bb. Sempre in quegli anni tiene un ciclo di conferenze presso le Universit\u00e0 di Firenze e di Milano su richiesta del Ministro dell'Educazione Nazionale Bottai. Bench\u00e9 non ve ne sia traccia nella biografia dell'autore, il saggista Franco Cuomo scrive che Evola, nel 1938, \u00e8 tra i firmatari del cosiddetto Manifesto della razza. Tutt'oggi la \"questione razziale\" di Evola rimane un tema molto dibattuto tra gli studiosi. A partire dagli anni sessanta, Evola, a pi\u00f9 riprese, cerca di ribadire \u2013 in alcuni casi rivedendo certe posizioni giovanili \u2013 la sua concezione sulla razza.\nGi\u00e0 ne \"Il mito del sangue\" (1937) Evola, in riferimento alla concezione esclusivamente biologica che i tedeschi fanno del razzismo, espone le sue perplessit\u00e0: \u00ab\u00c8 ben possibile che in questo stato il razzismo avrebbe potuto aver la possibilit\u00e0 di sviluppare pi\u00f9 proficuamente gli elementi valevoli che esso pu\u00f2 comprendere in s\u00e9. Invece, con l'assurgere a ideologia ufficiale di una rivoluzione [quella nazionalsocialista germanica], il razzismo ha finito con il pregiudicare siffatti elementi\u00bb facendo riferimenti espliciti alla figura di Hitler: \u00ab[...] l'idea razzista da parte dello Hitler [...] quanto a idee nuove rispetto a quel che finora abbiamo conosciuto, non ve ne \u00e8 quasi nessuna\u00bb.\nDedica un intero capitolo (\"Il problema della razza\") della sua autobiografia a questo tema in cui ribadisce la necessit\u00e0 di interpretare il concetto di razza da un punto di vista spirituale e non semplicemente biologico, contestando ad Alfred Rosenberg (il principale esponente del razzismo nazionalsocialista) la strada del razzismo materialistico intrapresa a suo tempo dalla Germania, definendola \u00abmaterialismo zoologico\u00bb e condannando apertamente il fatto che il \u00abfanatismo antisemita\u00bb fosse assimilato al semplice razzismo biologico nazionalsocialista, cio\u00e8 a quella forma di antisemitismo che individua esclusivamente nell'ebreo l'unica causa di decadimento della societ\u00e0, non considerando ulteriori elementi come l'umanesimo, il cartesianesimo, la riforma protestante, l'illuminismo, il comunismo, il liberalismo, l'individualismo e il libero pensiero. Fanatismo verso il quale per\u00f2, nel 1963, a diciassette anni dalla fine della guerra, si vedr\u00e0 bene dal chiarire nei particolari, affermando semplicemente: \u00abn\u00e9 io, n\u00e9 i miei amici in Germania sapevamo degli eccessi nazisti contro gli ebrei [...] e se ne avessimo saputo in alcun modo avremmo potuto approvarli\u00bb. Evola afferma per\u00f2 che le persecuzioni contro gli ebrei in Italia non furono causate da una passiva accettazione della politica hitleriana ma una attiva presa di \"coscienza della propria razza\" data dall'esperienza coloniale e principalmente colpa dell'antifascismo dell\"ebraismo internazionale\" che costrinse l'Italia a prendere delle \"contromisure\".\nEvola ha una concezione dell'uomo come essere costituito da corpo, anima e spirito, dove la parte spirituale deve avere maggior dignit\u00e0 su quella corporea pur senza escluderla. Secondo Evola \u00abl'opportunit\u00e0 di questa formulazione risiede nel fatto che una razza pu\u00f2 degenerare, anche restando biologicamente pura, se la parte interiore e spirituale \u00e8 morta, diminuita o obnubilata, se ha perso la propria forza (come presso certi tipi nordici attuali). Inoltre gli incroci, di cui oggi pochissime stirpi sono esenti, possono avere come conseguenza che a un corpo di una data razza siano legati, in un individuo, il carattere e l'orientamento spirituale propri di un'altra razza, donde una pi\u00f9 complessa concezione del meticciato\u00bb. Il razzismo evoliano si mostra quindi pi\u00f9 radicale ancora di quello nazista in quanto si focalizza anche sulle componenti ebraiche diffuse nell'arianit\u00e0, non negando, ma comprendendo come una piccola parte del totale, il razzismo di stampo biologico.\nAlcune parole dello storico Renzo De Felice, che pur molto critico e severo rispetto al pensiero e alle tesi di Evola ne riconosce comunque una sua coerenza, sono state utilizzate da seguaci di Evola per testimoniare di come lo stesso Evola respingesse \u00abanche pi\u00f9 recisamente [dell'Acerbo] ogni teorizzazione del razzismo in chiave esclusivamente biologica\u00bb, dando l'idea di una sorta di giustificazione al \"razzismo spirituale\" del maestro.\nA tale proposito De Felice segnala anche che Evola non \u00e8 stato il solo a prendere le distanze dal razzismo esclusivamente biologico di matrice nazionalsocialista. Altre note figure della cultura fascista del tempo, come Giacomo Acerbo, e meno note, come Vincenzo Mazzei, se ne dissociano. L'impostazione critica data da De Felice su questo passaggio del pensiero di Evola \u00e8 particolarmente apprezzata dagli autori filo-evoliani.\nAnche Paolo Orano sviluppa, secondo taluni, una forma di \"antisemitismo etico-sociale\" che rinvia a \"Il mito del sangue\" di Evola. L'approccio al \"problema della razza\" di Evola, come quello di Acerbo e Orano, pur se sviluppato da posizioni e secondo logiche diverse, viene apprezzato da Mussolini che ne intravede gli elementi differenziatori da quello germanico, anche se successivamente il \"Duce\" non si far\u00e0 scrupolo di dare patente di legittimit\u00e0 anche all'antisemitismo di un Preziosi, di un Interlandi e di un Gayda.\nAltri autori, invece, ritengono che l'opera e il pensiero di Evola continuino a essere razzisti \"tout court\" o addirittura emuli delle tesi di Paolo Orano. \u00c8 di questo avviso Attilio Milano che, a proposito della campagna antiebraica fascista, scrive: \u00abPrimo, in ordine di tempo, e per notoriet\u00e0 personale, come gi\u00e0 ricordato, fu Paolo Orano [...] dietro di lui, con una vena pi\u00f9 scadente, comparvero anche \"Ebrei, Cristianesimo, Fascismo\", di Alfredo Romanini, \"Tre aspetti del problema ebraico\", di Giulio Evola [...]\u00bb. Lo storico Francesco Germinario nel suo saggio \"Razza del Sangue, razza dello Spirito\" analizza in particolare il progressivo avvicinamento di Evola al nazionalsocialismo, specialmente in relazione alla grande ammirazione che il filosofo aveva nei confronti delle SS e di Heinrich Himmler, il quale conobbe personalmente. Secondo il filosofo e scrittore Miguel Serrano, proprio la vicinanza e l'ammirazione per gli ambienti nazisti, port\u00f2 Evola ad essere invitato come ospite al castello di Wewelsburg, sede spirituale di ogni membro della SS, dove tenne alcune conferenze.\nLa tesi di maggior rilievo del saggio di Germinario consiste nel tentativo di interpretare il razzismo evoliano come una sorta di differenzialismo \"in nuce\", ovvero un razzismo che identifica il suo obiettivo principale nella ricomposizione dei cosiddetti tre ordini di razza: corpo, anima, spirito. Dunque, secondo Germinario, Evola riprende, seppur in maniera meno esplicita, alcune delle teorie del de Gobineu che cercano di identificare una gerarchia ideale nei gruppi delle razze umane. Lo storico torinese Francesco Cassata, che ha dedicato molti suoi scritti al rapporto tra fascismo e razzismo e agli studi sull'eugenetica, nel suo \"A destra del fascismo\", sottolinea di come il razzismo sia un aspetto centrale del pensiero evoliano, e che in realt\u00e0 lo stesso \u00e8 volutamente depotenziato e purificato dai suoi estimatori con lo scopo di dare una visione \"edulcorata\" delle teorie del filosofo.\nPi\u00f9 dura la posizione del giornalista Gianni Scipione Rossi, che con il volume \"Il razzista totalitario\" cerca di mettere in luce quegli aspetti contraddittori del pensiero evoliano rispetto al tema della razza. Ma soprattutto \"Il razzista totalitario\" tenta di dimostrare che quella di Evola non \u00e8 una parentesi razzista, ma una costruzione originale e autonoma di una teoria che accompagna tutta l'opera evoliana. Per il germanista Furio Jesi Evola \u00e8 \u00abun razzista cos\u00ec sporco che ripugna toccarlo con le dita\u00bb. Lo storico e saggista torinese infatti dubita fortemente della definizione \"spiritualistica\" attribuita al razzismo di Evola e ritiene anzi che le sue teorie \"farmeticanti\" e \"triviali\" conducano direttamente ad Auschwitz: \u00abEgli [Evola] non si \u00e8 mai dichiarato paladino dei roghi dei libri, anche se bisogna precisare che implicitamente, da intellettuale, s'intende, ha dato una mano ai forni crematori non per libri ma per uomini\u00bb.\nLa maggior parte delle critiche mosse a Evola e ai suoi studi sulla razza (per esempio da Dana Lloyd Thomas, Gianni Scipione Rossi, Francesco Germinario, Francesco Cassata), sostanzialmente, cercano di dimostrare che il cosiddetto \"razzismo spirituale\" in realt\u00e0 \u00e8 una sofisticata costruzione teorica utilizzata dall'autore e ancor pi\u00f9 dai suoi epigoni per celare il convincimento di un vero e proprio razzismo di matrice biologica, e che dunque c'\u00e8 in realt\u00e0 un filo diretto tra le teorie nazionalsocialiste e quelle evoliane, queste ultime solo apparentemente diverse. In ogni caso \u00e8 in concomitanza con la campagna antiebraica scatenata dal regime fascista a partire dal 1937 che Julius Evola, grazie al suo \"razzismo spirituale\", entra definitivamente a far parte, a pieno titolo, della cultura e dell'intelligencija fascista di quegli anni. Secondo Fabio Venzi, in maniera del tutto infondata, ci\u00f2 non impedisce a Evola di avere una \"doppia affiliazione\" ed essere pure membro della tanto di lui osteggiata Massoneria.\nGli anni della seconda guerra mondiale.\nEvola non aderisce al Partito fascista e tale mancata adesione gli impedisce nel 1940 di arruolarsi come volontario contro l'Unione Sovietica nel corso della Seconda guerra mondiale. Nel 1942 viene pubblicato un suo saggio dal titolo \"Per un allineamento politico-culturale dell'Italia e della Germania\" nel quale esprime ammirazione per il nazismo tedesco, considerandolo superiore al fascismo in ragione del coraggio nel risvegliare l'antico spirito ariano e germanico. Critica tuttavia l'incompletezza nell'attuazione di questo programma, non abbastanza radicale e aderente ai principi della \"Tradizione\": per esempio una difesa della razza improntata giuridicamente a una sorta di \"igiene razziale\" e il potere del F\u00fchrer derivato dal popolo e non un potere regale di origine divina come nell'ideale societ\u00e0 ario-germanica delle origini.\nEvola teorizza dunque il tradizionalismo puro, ideale e radicale, capace di attuare i propri principi e di far trionfare la cultura romana e pagana delle origini. Tra l'Unione Sovietica bolscevica e gli Stati Uniti d'America capitalistici, il nazionalsocialismo tedesco gli sembra proporre una terza via: un impero europeo e pagano sotto la guida egemonica della Germania di Hitler. Nel 1943, riprendendo temi gi\u00e0 trattati nei suoi anni giovanili, pubblica \"La dottrina del risveglio\", un saggio sull'ascesi buddhista. Nel 1951 l'opera viene poi tradotta in inglese da Harold Edward Musson (\"\u00d1\u0101\u1e47av\u012bra Thera\") con l'avallo della \"Pali Society\", anche se l'unica fonte che riporta questa informazione \u00e8 lo stesso Evola: \u00abL'edizione inglese aveva avuto il crisma della Pali Society, noto istituto accademico di studi sul buddhismo delle origini, che aveva riconosciuto la validit\u00e0 della mia trattazione\u00bb.\nAncor oggi rimane aperto, tra gli studiosi, il dibattito sull'adesione di Evola alla Repubblica Sociale, alla quale fanno accenno saggi e opere enciclopediche di larga diffusione. In realt\u00e0 subito dopo l'8 settembre, il filosofo romano, che si trova in Germania per tenere alcune conferenze, raggiunge a Monaco gli altri esuli fascisti \u00ab[...] osservando con distacco reazionario scelte che non lo convincono\u00bb. Far\u00e0 ritorno nell'Italia liberata solo al termine della guerra. Essendo Evola rigorosamente contrario all'abrogazione della Monarchia e alla trasformazione dell'Italia in una Repubblica, intraprende tentativi di influenza sulle SS e sui nazisti tedeschi, compreso lo stesso Heinrich Himmler. Si scopre poi, nel dopoguerra, che Evola \u00e8 \u2013 sia in Germania sia in Italia \u2013 tenuto sotto stretta sorveglianza dall\"Ahnenerbe\". Le SS gli permettono di avere ruoli culturali di rilievo solo nei casi in cui questo giovi alla causa tedesca. Tuttavia Evola collabor\u00f2 con la sezione delle SS che si occupava di studiare e combattere le trame occulte e antitradizionali della massoneria e dei poteri forti in genere.\nNel 1945 Evola si trova a Vienna e nell'intento \u00abdi non schivare anzi di cercare i pericoli, nel senso di un tacito interrogare la sorte\u00bb avventura in una passeggiata durante i bombardamenti sovietici che colpiscono la capitale austriaca. Sbalzato da uno spostamento d'aria, subisce una lesione al midollo spinale che gli provoca una paralisi permanente agli arti inferiori. Solo nel 1948, grazie all'interessamento di Umberto Zanotti Bianco \u2013 presidente della Croce Rossa Internazionale \u2013 viene trasferito prima al sanatorio di Cuasso al Monte, poi a Bologna e infine, nel 1951, a Roma, come egli stesso riporta in una lettera inviata all'amico poeta Girolamo Comi.\nIl processo ai FAR.\nA partire dal 1949 inizia la collaborazione con la rivista \"La Sfida\" fondata da Enzo Erra, Pino Rauti ed Egidio Sterpa, ispirando poi la nascita della nuova rivista \"Imperium\" che vede la luce nel 1950. Nel 1950 pubblica su \"Imperium\" l'opuscolo \"Orientamenti\" nel quale vengono sintetizzate in undici punti le sue idee (poi sviluppate nei libri successivi e riedite nel 1970).\nNel 1951 Evola viene arrestato con le accuse di apologia di fascismo e di essere l'ispiratore di alcuni gruppi neofascisti: si tratta del processo ai FAR (Fasci di Azione Rivoluzionaria). In questa occasione Evola viene difeso gratuitamente dall'avvocato Francesco Carnelutti e dall'ex ministro dell'RSI Piero Pisenti ed egli stesso tiene dinanzi al Tribunale un'autodifesa poi pubblicata integralmente dalla Fondazione Julius Evola. Scrive Evola:\nPino Rauti ricorda che Evola viene portato dall'infermeria di Regina Coeli nella I sezione della Corte d'Assise di Roma su un telo retto da quattro detenuti, per l'occasione trasformati in infermieri, in quanto in tutta la Corte non vi \u00e8 una sedia a rotelle.\nDurante il processo Evola rinnegher\u00e0 di essere mai stato fascista definendosi invece \"superfascista\". Successivamente, in merito a questa affermazione, la storica Elisabetta Cassina Wolff noter\u00e0 che \"rimane poco chiaro se [con questa affermazione] Evola intendesse porsi al di sopra o oltre il fascismo\".\nIl processo ai FAR si conclude il 20 novembre del 1951 con l'assoluzione di Evola con formula piena.\nSuccessivamente lo scrittore Marcello Veneziani, in relazione all'accusa mossa a Evola di essere l'ispiratore e ideologo dei FAR, scrive che \u00ab[...] gli errori compiuti da chi ha cercato di tradurre Evola sul terreno sismico della politica, appartengono a chi li ha compiuti e non ad Evola\u00bb. Analoga tesi sostiene Giorgio Galli, sottolineando inoltre di come lo stesso Evola \u00e8 molto polemico nei confronti delle ristampe cosiddette \"non autorizzate\" che alcuni fanno dei suoi testi, soprattutto in relazione agli scritti giovanili (\"Imperialismo pagano\" in particolare) e a quelli relativi al problema della razza (\"Il mito del sangue\", \"Indirizzi per una educazione razziale\", \"Sintesi di dottrina della razza\").\nScrive Evola in \"L'Italiano\": \u00abNon \u00e8 certo colpa mia se alcuni giovani hanno fatto un uso arbitrario, confuso e poco serio di alcune idee dei miei libri, scambiando piani molto diversi\u00bb. Secondo Gianfranco De Turris, non potendo accusare Evola direttamente per i suoi scritti, si tenta di effettuare una \"doppia lettura\" dei suoi testi: una lettura palese per il volgo e una \"esoterica\" per gli \"iniziati\". Furio Jesi \u00e8 il primo ad avanzare questa teoria nel suo famoso \"Cultura di destra\" del 1979.\n Altri autori sostengono invece che Evola sia un vero e proprio \"cattivo maestro\". Felice Pallavicini \u2013 partigiano e frequentatore di Evola \u2013 cos\u00ec stigmatizza l'influenza del pensatore tradizionale sui giovani neofascisti: \u00abNon ha fabbricato ordigni esplosivi, non \u00e8 stato il capo di una banda di dinamitardi, ma le idee producono fatti, conseguenze [...] Ebbene l'evolismo ha prodotto fascismo, razzismo e antisemitismo. La rivolta ha senso solo se alla distruzione segue la ricostruzione, ma Evola ha badato solo a distruggere\u00bb.\nIl dopoguerra.\nNel 1953 pubblica \"Gli uomini e le rovine\" \u2013 testo che mira ad influenzare gli ambienti della destra italiana post-bellica \u2013 nel quale spiega la decadenza del mondo moderno in seguito alla distruzione del principio di autorit\u00e0 e di ogni possibilit\u00e0 di trascendenza per l'affermarsi del razionalismo, in contrasto con le antiche civilt\u00e0 e i valori della \"Tradizione\". Nel testo Evola propone, in netta opposizione al Movimento Sociale Italiano, un rimedio per salvare la destra italiana organizzandola in una rete anti-parlamentare comune (significativamente la prefazione della prima edizione porta la firma di Junio Valerio Borghese, successivamente autore di un tentato colpo di stato nel 1970 ricordato col nome di Golpe Borghese). Nel 1958 esce la \"Metafisica del sesso\", incentrato sull'aspetto magico dell'atto sessuale attraverso lo studio dei simboli esteso a numerose tradizioni. Nel 1959 esce un testo sul pensiero di J\u00fcnger: \"L'\u00abOperaio\u00bb nel pensiero di Ernst J\u00fcnger\". Nel 1961 \u00e8 la volta di \"Cavalcare la tigre\", opera in cui prosegue la sua critica al mondo moderno: il testo \u00e8 infatti una critica al capitalismo e al consumismo del cosiddetto \"boom economico\" che ha portato l'Italia al materialismo e a quelle che Evola ritiene false forme di liberazione (alcol, droghe, sesso, culto del lavoro, emancipazione femminile, etc.) che hanno in realt\u00e0 alienato la societ\u00e0 nel tentativo di colmare un vuoto esistenziale.\nScrive anche su alcune riviste ispirate al concetto metafisico e immanente di Tradizione, come \"Il Ghibellino\". \"Gli uomini e le rovine\" e \"Cavalcare la tigre\" sono considerati due testi fondamentali grazie ai quali c'\u00e8 \u00abuna fattiva adesione dei giovani di destra al ribellismo antisistema partito dalle universit\u00e0\u00bb alla fine degli anni sessanta. Scrive Pino Tosca: \u00abSe si medita bene, ci si accorger\u00e0 che la posizione dei tradizionalisti nei fatti del '68, proviene in massima parte dalla lettura miscellanea di questi due testi\u00bb. Nel 1963 pubblica \"Il cammino del cinabro\", la sua autobiografia, e nel 1968 un volume di saggi: \"L'arco e la clava\".\nIn questi anni torna all'attenzione del pubblico la sua produzione artistica: nel 1963 Enrico Crispolti organizza una mostra dei suoi quadri alla galleria \"La Medusa\" di Roma; nel 1969 viene pubblicata da Scheiwiller \"Ra\u00e2ga Blanda\", una raccolta di tutte le sue poesie, tra cui alcuni lavori inediti. Riprende anche l'attivit\u00e0 giornalistica e scrive su \"Meridiano d'Italia\", \"Monarchia\", \"Barbarossa\", \"Ordine Nuovo\", \"Domani\", \"Il Conciliatore\", \"Totalit\u00e0\", \"Vie della Tradizione\" e \"Il Borghese\". In questo periodo Evola assiste alla costituzione del \"Gruppo dei Dioscuri\", sodalizio dedito al ripristino della cultualit\u00e0 romana e italica, di cui \u00e8 uno degli ispiratori, attraverso i suoi scritti sulla romanit\u00e0, il paganesimo e le idee imperiali, oltre che attraverso un particolare rapporto di intimit\u00e0 intellettuale con i fondatori dei Dioscuri.\nGli ultimi anni.\nVive gli ultimi anni con una pensione di invalido di guerra facendo traduzioni e scrivendo articoli, sostenuto economicamente da alcuni ammiratori guidati da Sergio Bonifazi, direttore del trimestrale \"Solstitivm\". Un primo scompenso cardiaco si manifesta nel 1968, un secondo nel 1970. In quest'ultima occasione viene fatto ricoverare in ospedale da Placido Procesi, suo medico personale. Evola \u00e8 infastidito dalle suore che lo assistono e minaccia di denunciarle per sequestro di persona. Viene fatto rientrare nella sua abitazione. La sua salute continua costantemente a peggiorare: inizia ad avere difficolt\u00e0 respiratorie ed epatiche.\nNel 1973 cura la prefazione per la ristampa di \"Anni decisivi\" di Oswald Spengler per le Edizioni del Borghese Poco prima della morte detta lo statuto originario di quella che sarebbe diventata la \"Fondazione Julius Evola per la difesa dei valori di una cultura conforme alla Tradizione\". Muore nella sua casa romana di corso Vittorio Emanuele l'11 giugno del 1974.\nPierre Pascal cos\u00ec lo ricorda nei suoi ultimi giorni: \u00abGli dissi il desiderio supremo di Henry de Montherlant: essere ridotto in ceneri dal fuoco, affinch\u00e9 fossero disperse a brezza leggera del Foro, tra i Rostri e il Tempio di Vesta. Allora quest'uomo, che era davanti a me, disteso, con le belle mani incrociate sul petto mi mormor\u00f2 dolcemente e quasi impercettibilmente: \"Io vorrei... ho disposto... che le mie fossero lanciate dall'alto di una montagna\"\u00bb. L'esecuzione testamentaria \u00e8 affidata all'avvocato Paolo Andriani, condirettore della rivista \"Civilt\u00e0\" e amico fraterno, il quale riesce, dopo molte peripezie, a far cremare il corpo di Evola \u2013 come da sua esplicita richiesta \u2013 presso il cimitero di Spoleto. L'amica di Evola Amalia Baccelli ricorda che il feretro rimane per molti giorni bloccato al Cimitero del Verano nella stanza mortuaria. Un'urna contenente le ceneri viene consegnata alla guida emerita del CAI Eugenio David \u2013 compagno di scalate di Evola in giovinezza \u2013 e calata nel crepaccio del Lyskamm Orientale sul Monte Rosa dal Direttore del Centro Studi Evoliani di Genova Renato Del Ponte. Una seconda urna si trova invece presso la tomba di famiglia al cimitero del Verano.\nSintesi del pensiero.\nTradizionalismo e spiritualismo aristocratico.\nEvola \u00e8 propugnatore del Tradizionalismo, un modello ideale e sovratemporale di societ\u00e0 caratterizzato in senso spirituale, aristocratico e gerarchico. Evola auspica una societ\u00e0 suddivisa in un rigido ordine castale in cui ognuno deve riconoscere e accettare la propria posizione. Secondo l'autore tale modello si riscontrerebbe, da un punto di vista super-storico, in civilt\u00e0 quali quella egiziana, romana e indiana. Tali civilt\u00e0 non si baserebbero per Evola su criteri economici, materiali e biologici, ma sarebbero suddivise e gestite in base a criteri di gerarchia sociale di carattere ereditario e razziale/spirituale. Evola si oppone aspramente al cristianesimo in quanto ritiene che esso, derivando dalla corrente ebraica ed essendo una forma di dionisismo, abbia sovvertito l'ordine gerarchico \"tradizionale\" aristocratico e virile dello spirito attraverso i suoi ideali di amore fraterno, carit\u00e0, uguaglianza e l'opposizione alla violenza come metodo di sopraffazione dei propri avversari. Evola nutre inoltre una profonda ammirazione per l'Islamismo in quanto ideologia politico-spirituale guerriera che ha superato le due precedenti religioni abramitiche.\nL'essere e il divenire.\nSecondo Evola ogni azione che avviene durante la vita biologica (il \"divenire\") rispecchia direttamente una medesima azione di carattere metafisico (l\"essere\") e dunque imperitura e sovratemporale.\nIl tempo e l'involuzione dell'uomo.\nIl cammino dell'uomo durante la sua \"involuzione\" (come la definisce lo stesso Evola in aperto contrasto con le teorie darwiniane) avviene attraverso un percorso di tipo circolare, non lineare. Traccia di questa teoria la si trova, ad esempio, nello schema proposto da Esiodo relativo alla cosiddetta teoria delle \"cinque et\u00e0\" (dell'oro, dell'argento, del bronzo, degli eroi, del ferro), corrispondenti ai quattro yuga dell'induismo. Queste civilt\u00e0 menzionate \u2013 ritenute \"superiori\" da Evola \u2013 si basano dunque su una pi\u00f9 elevata dimensione metafisica e spirituale dell'esistenza, anzich\u00e9 su criteri di ordine materiale. La naturale decadenza di queste societ\u00e0 \u00e8 direttamente proporzionale all'aumento del progresso e della modernit\u00e0.\nTale processo di decadenza ha inizio con la perdita dell'unico polo che in passato racchiude sia l'autorit\u00e0 spirituale sia quella temporale e prosegue con la spinta propulsiva dei valori illuministi espressi con la Rivoluzione francese: si arriva cos\u00ec alla societ\u00e0 odierna dove la dimensione spirituale dell'esistenza \u00e8 andata definitivamente perduta. In particolare Evola rifiuta totalmente il concetto di egualitarismo, in favore di una visione differenziatrice della natura umana. Ne consegue un netto rifiuto per la democrazia (intesa come strumento di massa) e parimenti per ogni forma di totalitarismo, anch'esso ritenuto uno strumento di massa che si basa non su un'autorit\u00e0 spirituale, bens\u00ec su un'autorit\u00e0 esclusivamente di tipo temporale.\nLa via iniziatica.\nSecondo Evola l'uomo ha la possibilit\u00e0 di elevarsi alla sfera divina e metafisica attraverso precise strade (il rito e l'iniziazione), utilizzando determinati strumenti (l'azione e la contemplazione) all'interno di contesti sociali predeterminati (la casta, l'impero). In aperto contrasto con le teorie di Sant'Agostino espresse nel \"De civitate dei\" e in sintonia con i dettami del buddhismo delle origini, Evola sostiene che non esiste differenza qualitativa tra l'uomo e il dio. Per l'autore ogni uomo \u00e8 un \"dio mortale\" e ogni dio un \"uomo immortale\".\nIl razzismo \"spirituale\".\nConseguenza di questo pensiero \u00e8 che le differenze naturali tra gli esseri umani si rispecchierebbero anche nelle razze. Il filosofo rifiuta una visione razzista della vita esclusivamente in senso biologico, sostenendo in aggiunta ad esso la sua teoria del cosiddetto \"razzismo spirituale\", sviluppata principalmente nel dopoguerra. La \"razza interiore\" di cui parla Evola \u00e8 definita come un patrimonio di tendenze e attitudini che, a seconda delle influenze ambientali, giungerebbero o meno a manifestarsi compiutamente. L'appartenenza a una razza si individuerebbe dunque sulla base delle caratteristiche spirituali, e in seguito di quelle fisiche, diventandone col tempo queste ultime il segno visibile. Partendo da questi presupposti assiomatici, Evola definisce gli ebrei come razza materialista e spiritualmente inferiore rispetto alla razza ariana, in sintonia con alcune idee del nazismo tedesco. Nel corso del dopoguerra, Evola definir\u00e0 il suo razzismo biologico come un elemento secondario del suo pensiero e della sua produzione intellettuale poich\u00e9 ormai inattuale a causa della diffusione dello spirito ebraico oltre i confini della stessa comunit\u00e0 ebraica affermando la necessit\u00e0 di \u00abcolpire l'Ariano ebreo prima dell'ebreo per razza e per destino\u00bb.\nEscludendo quindi un razzismo esclusivamente biologico nei confronti degli ebrei il \"razzismo spirituale\" di Evola non rappresenta una versione attenuata dell'antisemitismo nazista, ma una sua continuazione ed estremizzazione anche in senso metafisico: secondo Enzo Collotti, \u00abil razzismo spirituale del quale parla Evola vuole partire appunto dal dato biologico, che gli pare ancora troppo rozzo e deterministico, per sublimarlo e portarlo a pieno compimento \"sul piano dello spirito\", ossia sul piano metafisico. In tal modo Evola intendeva potenziare e nobilitare, e non gi\u00e0 attenuare, il razzismo, avvolgendolo in una nebulosa filosofeggiante e scrostandolo di quel tanto di ruvido antropologismo\u00bb.\nIl ruolo della donna.\nEvola sostiene, riprendendo alcune tesi da \"Sesso e Carattere\" di Otto Weininger, che uomo e donna siano elementi polarmente opposti inseriti nel binomio su cui si basa il mondo (l'uomo rappresenta elementi come il sole, il fuoco, il cielo mentre la donna la luna, l'acqua, la terra, etc.) e queste due parti si influenzano inevitabilmente tra loro, per quanto Evola sostenga comunque che il principio dell'uomo sia autosufficiente mentre quello della donna per esistere gli debba essere dipendente. Ogni equiparazione di ruoli e diritti \u00e8 quindi per Evola un errore, un'abdicazione dal proprio ruolo gerarchico spirituale tendente alla virilit\u00e0 e alla femminilit\u00e0 assoluta.\nEvola sostiene che il femminismo e i diritti della donna siano un errore, in quanto l'emancipazione femminile trasformerebbe la donna in una fuori-casta, un paria senza importanza. A causa di comportamenti e degenerazioni \"moderne\" la donna moderna (non pi\u00f9 dipendente dall'uomo) si troverebbe cos\u00ec portata all'errore di divenire indipendente e emancipata dalla societ\u00e0 patriarcale cui deve spiritualmente essere subliminata. Evola aborrisce il concetto di monogamia in quanto mera costruzione sociale e perlopi\u00f9 degenerazione di origine giudaico-cristiana che viene giustificata socialmente dall'istituzione del matrimonio. L'uomo della tradizione pratica per natura la poligamia e dispone di un folto harem mentre la donna tradizionale al contrario pu\u00f2 definirsi realmente libera per Evola solo in quanto pratica la venerazione totale (bhakti) nei confronti di un uomo, marito, padre o figlio che sia. Evola stesso afferma che \"i periodi in cui la donna ha raggiunto un'autonomia e una preeminenza hanno quasi sempre coinciso con epoche di palese decadenza di pi\u00f9 antiche civilt\u00e0\". A causa di questa degenerazione spirituale (la \"femminilizzazione della spiritualit\u00e0\") e del sesso concepito come elemento non pi\u00f9 magico-spirituale la donna sar\u00e0 di conseguenza, per Evola, portata ad una maggiore propensione all'emancipazione, o all'attrazione per il denaro, la moda, lo sport, il sesso e alla mondanit\u00e0 in generale portando alla distruzione il valore \"eroico\" e ascetico che rivestiva la famiglia nel passato distruggendo ogni limitazione di ceppo, di casta e di razza del retaggio ideale e archetipico. Evola per\u00f2 scrive anche che la colpa dell'emancipazione e dell'autonomia femminile \u00e8 da attribuirsi in primo luogo all'uomo che, soggetto ad \"evirazione spirituale\", non \u00e8 stato di grado di ricondurre la donna al proprio ruolo, con qualunque mezzo anche violento:\nscrive Evola citando Nietzsche, per altro secondo molti frainteso spesso in quanto non ne accetta il richiamo anti-trascendente e immanentistico. In \"Metafisica del sesso\" affronta temi come il pudore, la gelosia, il sadomasochismo, la nudit\u00e0 femminile, il complesso amore-morte.\nRiprendendo dalle teorie di Bachofen, in ogni ciclo eroico per Evola vi \u00e8 l'opposizione degli Uomini della Tradizione all'amazzonismo, ovvero al riscatto \"ginecocratico\" da parte delle donne (il quale Evola definisce anche come il riscatto terrestre della femminilit\u00e0 ancestrale o della restaurazione lunare), l'uomo dovrebbe quindi impersonare simbolicamente l'Eracle dorico \"misogenos\" sterminatore di Amazzoni per ristabilire l'ordine castale di natura.\nEpistolario.\nLettere a Benedetto Croce.\nNel 1994 vengono ritrovate presso l'archivio crociano di Napoli sette lettere scritte da Evola a Benedetto Croce (pi\u00f9 una, l'ottava, indirizzata all'editore Laterza). Tale ritrovamento, per opera di Stefano Arcella \u2013 funzionario dei Beni Culturali presso la biblioteca di Napoli \u2013 permette di ricostruire almeno in parte i rapporti tra Evola e il filosofo del liberalismo. Evola invia inizialmente a Croce, in una lettera del 13 aprile 1925, la richiesta di intercedere presso l'editore Laterza per la pubblicazione dei \"Saggi sull'idealismo magico\" e \"Teoria dell'individuo assoluto\". Pochi giorni dopo Evola risponde a una cartolina postale di Croce ringraziandolo per il giudizio di apprezzamento sul lato formale dei due manoscritti.\nLaterza, nonostante l'appoggio favorevole di Benedetto Croce, scrive a Evola una lettera il 14 settembre 1925 in cui precisa di volersi riservare \u00abla massima libert\u00e0 di decidere anche nei riguardi di autorevoli amici\u00bb. L'8 aprile 1930 Evola scrive nuovamente a Croce chiedendo aiuto per la sua nuova opera sull'alchimia: \"La tradizione ermetica\". In una successiva, breve lettera, Evola ringrazia Croce per l'interessamento e l'anno successivo, il manoscritto esce per i tipi dell'editore barese.\nSecondo Stefano Arcella in questo periodo si realizza un collegamento tra due opposizioni culturali al fascismo: una in senso \"tradizionale\" (Evola) e una in senso \"liberale\" (Croce). Secondo Gianfranco De Turris Evola si rivolge a Croce in quanto preferisce aperture presso uomini e gruppi non dogmatici, pi\u00f9 che presso l'ufficialit\u00e0 del regime fascista. Poich\u00e9 Evola non lascia un archivio epistolare, non \u00e8 possibile analizzare le risposte date da Croce alle missive dello stesso Evola. Senza le risposte di Croce diventa infatti difficile valutare l'apertura del pensatore liberale verso i contributi filosofici del pensatore tradizionale.\nLettere a Giovanni Gentile.\nEvola invia, tra il 1927 e il 1929, quattro lettere al Senatore Gentile. Nonostante le marcate divergenze sul piano filosofico \u2013 Evola si discosta dall'attualismo gentiliano in favore di una rigida codificazione teoretica (l'idealismo magico) \u2013 il pensatore tradizionale cerca un confronto con uno dei massimi esponenti del mondo accademico. Tale confronto, secondo Stefano Arcella \u2013 curatore del volume \"Lettere di Julius Evola a Giovanni Gentile (1927-1929)\" \u2013 non produce risvolti interessanti sotto il profilo speculativo in quanto i due filosofi sono su posizioni eccessivamente distanti, e anche i presupposti dottrinali e religiosi sono inconciliabili.\nSempre Arcella afferma che \u00abil tentativo evoliano di aprire un colloquio costruttivo rimane un fiore che non sboccia\u00bb. Evola cerca di costruire, pur senza risultati apprezzabili, un punto di riferimento culturale alternativo all'ambiente gentiliano. Nel \"Cammino dei cinabro\" tenta di spiegare cos\u00ec le ragioni di questo mancato incontro:\nGentile tuttavia riconosce a Evola una certa competenza in campo esoterico-alchemico e infatti chiede al filosofo della tradizione di curare la voce \"Atanor\" per l'Enciclopedia Italiana. Anche alcuni allievi di Gentile riconoscono a Evola una certa stima, in particolare Guido Calogero ma in generale Gentile rimarr\u00e0 per Evola sempre oggetto di aspre critiche soprattutto nel dopoguerra.\nAlessandro Giuli successivamente riporta altre informazioni, relative al carteggio Evola-Gentile, reperite all'interno della \"Fondazione Giovanni Gentile per gli studi filosofici\", occupandosi in particolare dei vari volumi che Evola invia con dedica al Senatore.\nLettere a Carl Schmitt.\nSi tratta di sette lettere inviate da Evola a Schmitt tra il 1951 e il 1963, conservate nel \"Nachlass Carl Schmitt\" dell'Archivio di Stato di D\u00fcsseldorf. L'epistolario mette in luce da una parte alcune amicizie e conoscenze in comune tra i due pensatori (Ernst J\u00fcnger, Armin Mohler), dall'altra il tentativo di proporre la pubblicazione in italiano del saggio di Schmitt sul tradizionalista cattolico Donoso Cort\u00e9s. Tale tentativo non va in porto, cos\u00ec come fallisce anche il secondo progetto editoriale, risalente al 1963, di pubblicare un'antologia schmittiana.\nDi rilievo, all'interno dello scambio epistolare, le due divergenti visioni rispetto alle teorie di Donoso Cort\u00e9s sul ruolo dell'uomo politico e la sua autonomia. Evola interpreta il concetto di \"dictatura coronada\" come \u00abnecessit\u00e0 di un potere che decida assolutamente, ma a un livello di una dignit\u00e0 superiore, indicata dall'aggettivo \"coronada\"\u00bb. Per il giurista tedesco, invece, esiste prima di tutto un passaggio significativo che porta dal concetto della legittimit\u00e0 del regnare a quello della dittatura. Per Cort\u00e9s, scrive Schmitt, \u00abla dittatura incoronata, la \"dictadura coronada\", significava solo un \"pis-aller\" pratico [...] mai ha concepito questo espediente pragmatico come una forma di salvezza religiosa o teologica\u00bb.\nAnche in questo caso\u00a0\u2013 cos\u00ec come gi\u00e0 ampiamente esposto in \"Rivolta contro il mondo moderno\" \u2013 il costante rimando evoliano a un fondamento trascendente dell'ordine politico rimane \u00abquell'ineliminabile discrimine che non pu\u00f2 essere in alcun modo occultato o minimizzato\u00bb. Antonio Caracciolo sottolinea anche di come l'epistolario assume rilievo in relazione al tentativo di \u00abfornire di solidi contrafforti ideologici e culturali il mondo conservatore che, nel dopoguerra italiano, si trovava a combattere la sua battaglia politica\u00bb.\nLettere a Gottfried Benn.\nEvola entra in contatto epistolare con Gottfried Benn \u2013 medico e poeta tedesco appartenente alla cosiddetta Rivoluzione conservatrice \u2013 fin dal 1930. Il primo incontro risale invece al 1934, durante la tappa berlinese di un viaggio che Evola effettua in Germania. Da quell'incontro scaturisce una famosa recensione-saggio di Benn alla traduzione tedesca di \"Rivolta contro il mondo moderno\" che appare nel 1935 sulla rivista \"Die Literatur\" di Stoccarda. Nel presentare l'opera, Benn espone le sue teorie convergendo con la visione del mondo di Evola.\nSuccessivamente Francesco Tedeschi rintraccia nello \"Schiller-Nationalmuseum Deutsches Literaturarchiv\" di Marbach due lettere manoscritte (la prima del 30 luglio e la seconda del 9 agosto 1934) pi\u00f9 una dattiloscritta del 13 settembre 1955 che Evola invia a Benn. Le prime due lettere sono importanti in quanto chiariscono la comunanza di vedute dei due autori rispetto al tema della tradizione e di una visione del mondo conservatrice, oltre al fatto che entrambi non si riconoscono nel nazismo tedesco. Dalla lettera del 9 agosto: \u00abSono sempre pi\u00f9 convinto che a chi voglia difendere e realizzare senza compromessi di sorta una tradizione spirituale e aristocratica non rimanga purtroppo, oggi e nel mondo moderno, alcun margine di spazio; a meno che non si pensi unicamente a un lavoro elitario\u00bb. La terza lettera \u00e8 importante in quanto testimonia il tentativo di Evola di riprendere, nel dopoguerra, i rapporti con quegli esponenti conservatori che conosce negli anni trenta e quaranta.\nLettere a Tristan Tzara.\nNel 1975 compaiono, in un articolo di Giovanni Lista, brani di due lettere inviate da Evola a Tristan Tzara, il fondatore del Dadaismo. Dall'articolo non si evince per\u00f2 la loro collocazione. Solo nel 1989, grazie al lavoro di ricerca della studiosa Elisabetta Valento, tutta la corrispondenza viene trovata presso l'archivio della \"Fondation Jaques Doucet\" della biblioteca \"Sainte-Genevi\u00e8ve\" di Parigi.\nSi tratta di una trentina di documenti tra lettere e cartoline: la prima \u00e8 del 7 ottobre 1919, l'ultima del 1\u00ba agosto 1923. Molte tappe del cammino artistico del filosofo romano sono gi\u00e0 note prima del rinvenimento della corrispondenza con Tzara: in parte perch\u00e9 lo stesso Evola ne parla nella sua autobiografia, in parte perch\u00e9 dedotte dai critici e dagli studiosi nelle partecipazioni, in qualit\u00e0 di articolista, che Evola ha in alcune riviste d'arte dell'epoca: \"Noi\", \"Cronache d'Attualit\u00e0\", \"Dada\" e \"Bleu\". Secondo la Valento, ci\u00f2 che invece non \u00e8 noto prima del rinvenimento della corrispondenza, sono \u00able modalit\u00e0 dell'avventura evoliana nella sfera artistica, ovvero come essa si attu\u00f2, come fu vissuta, a che mirava\u00bb.\nL'archivio della corrispondenza tra i due artisti ha, inoltre, il pregio di colmare il vuoto di un periodo giovanile poco conosciuto di Evola. Questo vuoto si colma sia attraverso la ricostruzione di tappe cronologiche (il recupero di alcune date, partecipazioni a mostre, riviste, incontri) sia attraverso il recupero di tappe pi\u00f9 specificamente \u00abpsicologiche\u00bb. In particolare quelle che portano Evola ad annunciare il proprio suicidio (lettera 24 del 2 luglio 1921) e che raccontano di un uomo colto nel pieno male di vivere, di una sperimentazione del travaglio interiore che l'artista vive tra il 1920 e il 1921, dove la \u00absofferenza acuta si alterna alla disperazione\u00bb.\nFortuna e critica del pensiero evoliano.\nOggetto di critica serrata, il pensiero di Evola secondo Franco Ferraresi \"pu\u00f2 essere considerato come uno dei pi\u00f9 coerenti e radicali sistemi dottrinali di orientamento antipopolare, antiliberale e antidemocratico del XX secolo\". Esso rappresenta una mescolanza singolare (anche se non necessariamente originale) di diverse scuole e tradizioni di pensiero, che includono l'Idealismo tedesco, le dottrine orientali, il tradizionalismo e, in ruolo preminente, la Weltanschauung della Konservative Revolution, con cui Evola ebbe una profonda identificazione anche personale. Le sue posizioni si inquadrano nell'ambito di una cultura di tipo aristocratico e di tendenze ideologiche in gran parte presenti anche nel fascismo e nel nazionalsocialismo, pur esprimendosi talvolta in chiave critica nei confronti dei due regimi sotto alcuni aspetti. Nel dopoguerra afferm\u00f2 di aver ricevuto apprezzamenti da Mussolini per alcune impostazioni: in particolare il ritorno alla \"romanit\u00e0\" e una teoria della razza in chiave spirituale. Da parte sua il filosofo nutr\u00ec una pacata ammirazione nei confronti del Duce.\nEvola ha una sua influenza, anche se difficilmente quantificabile, nel variegato mondo della cultura fascista, spesso ingigantita dai suoi stessi resoconti del dopoguerra: con lo scopo di indirizzarne l'impostazione culturale e ideologica verso posizioni pi\u00f9 affini al suo pensiero, scrive numerosi saggi, collabora intensamente con riviste e giornali di grande tiratura e partecipa alla vita accademica del suo tempo in veste di conferenziere, sia presso alcune prestigiose universit\u00e0 italiane e straniere sia nell'ambito dei corsi di mistica fascista, nonostante la sua precedente dichiarata opposizione al mondo accademico e delle universit\u00e0 (nonch\u00e9 al concetto stesso di mistica fascista). Lo stesso Giuseppe Bottai, alto esponente del Partito Fascista che anni prima aveva permesso la sua pubblicazione, defin\u00ec le sue opere e il suo pensiero come \"un arbitrario accoppiamento di una massa mal digerita di nozioni\u201d. Sostanzialmente Evola durante il fascismo rimarr\u00e0 per il mondo politico e culturale un \"isolato e un eccentrico\".\nMa \u00e8 lo stesso Evola, nel primo numero della rivista da lui diretta, \"La Torre\", quando espone il suo pensiero sul mondo della tradizione, a sintetizzare la sua posizione verso il fascismo: \u00abNella misura che il fascismo segua e difenda tali principi, in questa stessa misura noi possiamo considerarci fascisti. E questo \u00e8 tutto\u00bb. Seppur mai comprovato, c'\u00e8 anche chi ritiene che in sede diplomatica Evola svolgesse missioni ad altissimi livelli per conto dello stesso governo italiano. Centrale nel suo pensiero \u00e8 infatti il concetto di \"tradizione\", ma lo stesso Evola spiega come tale concetto debba essere interpretato principalmente in chiave spirituale-esoterica e non in riferimento ad una realt\u00e0 del passato quanto ad una ideale epoca a-storica.\nNonostante ci\u00f2, le sue idee eterodosse non sempre sono ben accolte dalla classe dirigente italiana del tempo e gli valgono la sospensione di alcune pubblicazioni da parte dello stesso PNF e in Germania il sospetto delle gerarchie naziste. Evola contribuisce alla divulgazione in Italia di importanti autori europei del XIX e del XX secolo: Bachofen, Gu\u00e9non, J\u00fcnger, Ortega y Gasset, Spengler, Weininger, Meyrink, traducendo alcune loro opere e pubblicando saggi critici.\nLa complessit\u00e0 del suo pensiero gli procura, anche dopo la fine della guerra, un grande seguito negli ambienti conservatori italiani ed europei, da quelli pi\u00f9 radicali del neofascismo (Franco Freda, Adriano Romualdi, Pino Rauti ed Enzo Erra del Centro Studi Ordine Nuovo) fino a quelli rappresentati da esponenti della destra pi\u00f9 moderata (Giano Accame, Marcello Veneziani). Evola \u00e8 stato inoltre considerato uno dei principali ideologi dell'estrema destra terrorista durante gli Anni di piombo e le sue opere vengono apprezzate anche da alcune frange del fondamentalismo islamico. Evola \u00e8 inoltre un autore popolare, in gran parte a causa delle sue convinzioni metafisiche, magiche e soprannaturali, inclusa la fede nei fantasmi, nella telepatia e nell'alchimia. Le sue opere vengono tradotte e pubblicate in Germania, Francia, Spagna, Portogallo, Belgio, Grecia, Svizzera, Gran Bretagna, Russia, Stati Uniti,Messico, Canada, Romania, Argentina, Brasile, Ungheria, Polonia, Turchia."}
{"id": "2529051", "revid": "1305772", "url": "https://it.wikipedia.org/wiki?curid=2529051", "title": "Gennaro Napoli", "text": "Biografia.\nEsponente della scuola musicale napoletana del Novecento, ha composto opere liriche, musica sinfonica e cameristica.\nStudia al Conservatorio San Pietro a Majella di Napoli con i maestri De Nardis e .\nDal 1912 ha insegnato armonia presso il Liceo Musicale di Napoli e, dal 1916, Composizione presso il Conservatorio di San Pietro a Majella, di cui fu vice-direttore dal 1926, e dove per molti anni ha formato generazioni di compositori e musicisti, divenendo, con Achille Longo, uno dei simboli della scuola musicale napoletana del Novecento. La sua fama di didatta lo ha fatto accostare dalla critica a illustri didatti come Alfred Dubois o Charles Koechlin. Rinomato il suo corollario di temi in due volumi, edito da Ricordi, e considerato ancor oggi uno standard per gli studenti di composizione nei conservatori. Altre sue opere didattiche sono pubblicate per la Curci.\nSono suoi figli il musicista Jacopo, Tommaso, Margherita e l'archeologo Mario Napoli."}
{"id": "2529052", "revid": "116267258", "url": "https://it.wikipedia.org/wiki?curid=2529052", "title": "Centro Urbano", "text": "Centro Urbano \u00e8 un quartiere della citt\u00e0 di Cesena. Si estende per 4,72\u00a0km2 all'interno della citt\u00e0 e conta 11.559 abitanti (dati del 2007).\nIl suo territorio si sviluppa per gran parte all'interno delle mura antiche della citt\u00e0 e comprende le zone Centro storico, Porta Fiume, Porta Trova, Porta Cervese (Barriera), Porta S. Maria e Portaccia. Il quartiere confina a nord con il Cervese Sud, a est con l'Oltre Savio e il Valle Savio, a ovest con il Fiorenzuola e a sud con il Cesuola.\nNel Centro Urbano sorgono i pi\u00f9 importanti edifici storici di Cesena come la Cattedrale, il Palazzo del Ridotto, il Palazzo Comunale e le principali piazze della citt\u00e0.\nAll'interno delle mura cittadine inoltre \u00e8 stata istituita la ZTL per una completa pedonalizzazione dell'area per favorire il passeggio lungo i principali corsi della citt\u00e0, tra cui Corso Sozzi, Corso Mazzini e Via Zeffirino Re."}
{"id": "2529055", "revid": "110157", "url": "https://it.wikipedia.org/wiki?curid=2529055", "title": "Los Angeles Film Festival", "text": "Il Los Angeles Film Festival \u00e8 un evento cinematografico della durata di una decina di giorni che si svolge annualmente durante il mese di giugno a Westwood Village, Los Angeles, California.\nIl Festival, che ogni anno accoglie oltre 85.000 spettatori, presenta circa 200 pellicole di cinema indipendente, in special modo nord-americano. Si passa dai lungometraggi ai cortometraggi, dai documentari ai video musicali.\nL'evento include anche anteprime mondiali, seminari, proiezioni all'aperto e cortometraggi creati da studenti delle scuole superiori.\nOgni pellicola viene valutata da un'apposita giuria.\nPremi assegnati.\nA conclusione del Festival vengono assegnati i seguenti premi:\nStoria.\nLa prima edizione del Festival fu inaugurata nel 1971 con il nome di \"Los Angeles International Film Exposition \" (Filmex), da Gary Essert. Egli ne rimase il direttore fino al 1983. \nNel 1995 fu denominato \"Los Angeles International Film Festival\" (Laiff); aveva luogo ogni anno e durava 5 giorni. Il Laiff si \u00e8 tenuto presso l'edificio del Directors Guild of America, ad Hollywood, fino al 2001. In seguito l'evento \u00e8 stato inglobato al \"Film Independent Festival\"."}
{"id": "2529066", "revid": "1762097", "url": "https://it.wikipedia.org/wiki?curid=2529066", "title": "Sugar", "text": ""}
{"id": "2529074", "revid": "125386530", "url": "https://it.wikipedia.org/wiki?curid=2529074", "title": "Monastero di Santa Maria di Colonna", "text": "Il monastero di Santa Maria di Colonna \u00e8 un monastero di Trani situato su una penisola detta di \"Capo Colonna\". Al monastero \u00e8 attigua una chiesa romanica.\nStoria.\nSecondo la tradizione, il monastero venne fondato nei primi anni dell'XI secolo, dal normanno Goffredo Siniscalco, figlio di Sindolfo. La costruzione della chiesetta romanica \u00e8 coeva con il monastero, come dimostra l'impianto romanico della pianta.\nIl monastero venne affidato ai monaci benedettini dell'abbazia della Santissima Trinit\u00e0 di Cava de Tirreni, che vi rimasero fino al 1427. I monaci vennero tormentati da continui attacchi di pirati saraceni, i quali distrussero pi\u00f9 volte le mura del monastero. Anche a causa della minaccia delle incursioni, i benedettini lo abbandonarono e vi subentrarono i francescani osservanti, come sancito da una bolla di papa Martino V.\nTra le numerose incursioni piratesche, senza dubbio la pi\u00f9 celebre \u00e8 quella del 3 maggio 1480, quando venne rubato dai pirati un Crocifisso ligneo: una volta mutilato il naso del Cristo, questo prese a sanguinare e venne gettato in mare. L'evento \u00e8 ricordato ogni 3 maggio con una processione di pescherecci che dal monastero si portano alla banchina del porto con a bordo il Crocifisso per dar via alla solenne processione patronale.\nI francescani vi rimasero sino al 1867, protetti dai duchi Carafa di Andria, che nel XVIII secolo occupavano stabilmente una parte del loro convento, usufruendone come residenza al mare (nel catasto onciario dell'epoca era descritto come \"casino delle delizie\"). \nA causa della confisca dei beni ecclesiastici da parte delle autorit\u00e0 napoleoniche, la propriet\u00e0 del complesso pass\u00f2 al Comune nel 1801. Il complesso venne inizialmente impiegato come lazzaretto per i malati del colera; in seguito divenne anche sede della Caserma militare e, nel secondo dopoguerra, sfruttato anche come colonia estiva per bambini.\nDescrizione.\nLa chiesa attuale, di stile romanico, fu costruita su un edificio precedente di cui restano elementi scultorei. In facciata \u00e8 presente un rosone traforato affacciato su un arco a tutto tondo sostenuto da colonnine. L'interno \u00e8 suddiviso in navate e ospita un altare in oro zecchino, dono dell'arciduca Cosimo III de' Medici in cambio delle spoglie di santo Stefano papa, che qui si veneravano. Il 25 aprile 1991 la chiesa ha ricevuto un portale di bronzo, opera dello scultore Angelo Canevari, di Roma, offerto dal Lions Clubs (\"Trani Host\" e \"Trani G. Rocca\").\nLa parte claustrale del complesso ha subito diversi rimaneggiamenti, conservando solo alcuni degli elementi caratteristici originari. Il chiostro del monastero, propriet\u00e0 del comune di Trani, ha ospitato negli ultimi anni manifestazioni a carattere culturale, come mostre artistiche e convegni.\nRitrovamenti archeologici.\nDiversi scavi negli ultimi anni effettuati nella penisola che ospita il Monastero hanno portato alla luce diversi rinvenimenti appartenenti alla civilt\u00e0 degli Iapigi, diffusi nell'Italia meridionale durante la prima et\u00e0 del ferro (IX-VIII secolo a.C.). Nella zona sudorientale della penisola sono stati ritrovati resti di strutture murarie in calcare: esse delimitano un'area coperta, con il piano di calpestio in terra pressata. Su questo piano sono stati rinvenuti diversi pezzi di ceramica geometrica iapigia, costituita da un impasto bruno e nero lucido.\nNel corso degli scavi sono state rinvenute anche due sepolture di particolare interesse: le sepolture sono costituite da fosse con pareti rivestite di lastre calcaree. Nella prima tomba vi erano tumulati insieme tre individui, due in posizione supina e il terzo compresso nella met\u00e0 superiore della sepoltura, in parte sovrapposto ai primi due. Su ogni salma era addossato un masso, collocato al momento della sepoltura insieme al terreno di colmatura della fossa. Le stesse caratteristiche sono state riscontrate anche nella seconda sepoltura, dove \u00e8 stato ritrovato per\u00f2 un solo corpo, deposto in posizione prona con gli arti inferiori fortemente contratti.\nIl rituale di sepoltura rappresenta un unicum nell'area italiana, a differenza del mondo greco dove questi particolari rituali erano molto diffusi e riservati ad individui indesiderati dalle comunit\u00e0, al fine di scongiurarne l'eventuale ritorno nel mondo dei vivi. Il rituale \u00e8 stato associato a fenomeni di vampirismo, ovvero alla presenza di malattie che avevano come sintomi manifestazioni di sangue, come tubercolosi e porfiria, ignote e sconcertanti per l'epoca.\nCollegamenti esterni.\nChiesa di Santa Maria di Colonna a Trani, su catalogo.beniculturali.it"}
{"id": "2529077", "revid": "287204", "url": "https://it.wikipedia.org/wiki?curid=2529077", "title": "Jos\u00e9 Iv\u00e1n Guti\u00e9rrez", "text": "Carriera.\nOttimo passista, debutt\u00f2 tra i professionisti nel 2000 con la ONCE. Due volte campione nazionale in linea e quattro volte campione a cronometro, ha conquistato in carriera anche due medaglie mondiali, un oro a Verona 1999 (crono Under-23) e un argento nella prova \u00e9lite a cronometro a Madrid 2005. Vanta inoltre numerose affermazioni in gare spagnole, nonch\u00e9 nella classifica generale del Giro del Mediterraneo e dell'Eneco Tour."}
{"id": "2529082", "revid": "263989", "url": "https://it.wikipedia.org/wiki?curid=2529082", "title": "Iv\u00e1n Guti\u00e9rrez", "text": ""}
{"id": "2529085", "revid": "339392", "url": "https://it.wikipedia.org/wiki?curid=2529085", "title": "Aleksandr Kovpak", "text": ""}
{"id": "2529087", "revid": "599013", "url": "https://it.wikipedia.org/wiki?curid=2529087", "title": "Valoti", "text": ""}
{"id": "2529088", "revid": "1699816", "url": "https://it.wikipedia.org/wiki?curid=2529088", "title": "We Are the People", "text": "We Are the People \u00e8 un singolo del gruppo musicale australiano Empire of the Sun, pubblicato il 20 settembre 2008 come secondo estratto dal primo album in studio \"Walking on a Dream\".\nDescrizione.\nIl brano di genere elettroacustico \u00e8 stato pubblicato su singolo in Australia il 20 settembre 2008 ed ha debuttato alla posizione 85 della classifica ARIA Charts, prima di raggiungere la posizione 24 il 12 gennaio 2009. Nel resto del mondo il brano \u00e8 stato pubblicato nel 2009, sull'onda del successo del precedente singolo \"Walking on a Dream\". La canzone \u00e8 stata utilizzata come sottofondo della campagna pubblicitaria televisiva della Special Broadcasting Service.\nNel 2011, durante il festival Tomorrowland di Boom, \u00e8 stato eseguito un mash-up tra \"We Are the People\" e il brano \"Mirage\" del DJ svedese Pryda, dal titolo \"Mirage the People\" (o \"We Are the Mirage\").\nVideo musicale.\nIl video, diretto da Josh Logue, \u00e8 stato girato in Messico nel periodo della commemorazione dei defunti, che rappresenta l'idea centrale della storia in esso raccontata. Le location incluse nel video includono i giardini di Sir Edward James a Las Pozas, Monterrey e Garc\u00eda."}
{"id": "2529092", "revid": "223320", "url": "https://it.wikipedia.org/wiki?curid=2529092", "title": "We are the People", "text": ""}
{"id": "2529095", "revid": "1318658", "url": "https://it.wikipedia.org/wiki?curid=2529095", "title": "Kalambaka", "text": "Kalambaka () [\"pron. greca\" kalab\u00e0ka] \u00e8 un comune della Grecia situato nella periferia della Tessaglia (unit\u00e0 periferica di Trikala) con 22.853 abitanti secondo i dati del censimento 2001\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 1.565\u00a0km\u00b2 e la popolazione \u00e8 passata da 11.841 a 22.853 abitanti.\nKalambaka \u00e8 una famosa meta turistica grazie alle meteore su cui sorgono numerosi monasteri ortodossi, che per la loro singolare presenza nel mondo sono diventati patrimonio dell'UNESCO.\nLa citt\u00e0 si trova al capolinea nord-occidentale dell'antica rete ferroviaria greca, ora facente parte dell'OSE.\nStoria.\nLa citt\u00e0 \u00e8 costruita dove anticamente sorgeva la piccola localit\u00e0 di Aegina, ma fu conosciuta fin dal decimo secolo con in nome di Stagoi (\u03a3\u03c4\u03ac\u03b3\u03bf\u03b9), una fortezza bizantina.\nDel periodo medievale \u00e8 sopravvissuta solamente \"\"la cattedrale della dormizione\".\nIl nome \"Kalambaka\" fu dato alla citt\u00e0 sei o sette secoli pi\u00f9 tardi; \u00e8 di origine turca e significa \"potente fortezza\"\".\nIl 27 agosto 1881 Kalambaka lasci\u00f2 l'impero ottomano per unirsi al Regno di Grecia. \nIl 23 aprile 1943 una battaglia scoppi\u00f2 tra gli abitanti del posto e i soldati occupanti dell'esercito italiano, causando la morte di 70 soldati."}
{"id": "2529109", "revid": "124225413", "url": "https://it.wikipedia.org/wiki?curid=2529109", "title": "SugarCo Edizioni", "text": "SugarCo Edizioni \u00e8 una casa editrice italiana fondata a Milano nel 1957.\nStoria.\nLa SugarCo Edizioni fu fondata nel 1957 in Galleria del Corso a Milano, dagli allora ventenni Piero Sugar e Massimo Pini.\nLa casa editrice esord\u00ec con libri di narrativa, pubblicando autori poco noti in Italia, quali Samuel Beckett, Georges Bataille, Henry Miller e il marchese de Sade. Dall'inizio degli anni Sessanta, allarg\u00f2 la propria offerta editoriale in ambito saggistico con le guide di \"Italia Misteriosa\", le collane \"Argomenti\" e \"Nuova Biblioteca Storica\". Fecero seguito la traduzione dell\"'opera omnia\" di Wilhelm Reich, i testi pi\u00f9 noti di Gy\u00f6rgy Luk\u00e1cs, la \" Storia della Rivoluzione Russa\" di Lev Trockij e il lancio di Peter Kolosimo. Con la collana \"Universo Sconosciuto\", oltre un centinaio di titoli, vennero esplorati i campi dell'archeologia, dell'esoterismo e della metapsichica.\nNegli anni Settanta fu consolidata l'area della saggistica con la collana \"Fatti e Misfatti\": furono pubblicate le \"Memorie\" di Kruscev, Kissinger, Alexander Haig e quelle di Andrej Sacharov; oltre ai \"Diari\" di Pietro Nenni, lo studio di Am\u00e9d\u00e9e J\u00e9r\u00f4me Langlois su Pierre-Joseph Proudhon e diversi testi di Bettino Craxi. Nel 1977 SugarCo Edizioni contribuisce alla riapertura della rivista \"Critica Sociale\", che aveva chiuso le pubblicazioni nel 1975.\nIl pionierismo dell'editore port\u00f2 a far conoscere Charles Bukowski in Italia. Il 1974 vide la prima uscita di \"Confesso che ho vissuto\", di Pablo Neruda e nel 1978 fu introdotta la collana \"Tasco\", dedicata alle edizioni tascabili dell'editore.\nNel 1993, Massimo Pini cedette la casa editrice a Sergio Cigada, pro-rettore dell'Universit\u00e0 Cattolica del Sacro Cuore di Milano.\nNegli anni novanta Massimo Introvigne diresse la collana di storia delle religioni e dei gruppi esoterici \"Nuove Spiritualit\u00e0\", mentre le opere di Francesco Agnoli, Roberto de Mattei, Vittorio Messori e Antonio Socci diedero sostanza a una rinnovata apologetica cattolica. In tale contesto assunse una certa rilevanza la figura di padre Livio Fanzaga, autore di oltre cinquanta titoli, alcuni dei quali divenuti \"best seller\".\nIn ambito narrativo \u00e8 degna di nota la diffusione, per la prima volta in Italia, delle opere di Martin Walser, uno dei maggiori scrittori di lingua tedesca."}
{"id": "2529112", "revid": "288268", "url": "https://it.wikipedia.org/wiki?curid=2529112", "title": "Filobus di Napoli", "text": ""}
{"id": "2529116", "revid": "26377129", "url": "https://it.wikipedia.org/wiki?curid=2529116", "title": "Procione A", "text": ""}
{"id": "2529121", "revid": "628767", "url": "https://it.wikipedia.org/wiki?curid=2529121", "title": "Provincia di Oropeza", "text": "La provincia di Oropeza \u00e8 una delle 10 province del dipartimento di Chuquisaca nella Bolivia meridionale. Il capoluogo \u00e8 la citt\u00e0 di Sucre.\nAl 2005 possedeva una popolazione di 241.376 abitanti\nSuddivisione amministrativa.\nLa provincia \u00e8 suddivisa in tre comuni:"}
{"id": "2529123", "revid": "1522738", "url": "https://it.wikipedia.org/wiki?curid=2529123", "title": "Jane Jetson", "text": ""}
{"id": "2529124", "revid": "124955178", "url": "https://it.wikipedia.org/wiki?curid=2529124", "title": "Ufficio per il Galles", "text": "L'Ufficio del Segretario di Stato per il Galles (in inglese: \"Office of the Secretary of State for Wales\"; in gallese: \"Swyddfa Ysgrifennydd Gwladol Cymru\") \u00e8 un dipartimento del governo del Regno Unito, creato per sostituire l'Ufficio Gallese (\"Welsh Office\"), a seguito del processo di devoluzione, alla fine degli anni '90. I suoi attuali poteri sono fortemente diminuiti rispetto al passato, visto il trasferimento di molte funzioni del Segretario di Stato per il Galles all'Assemblea Nazionale per il Galles. Tra i suoi compiti rientra la richiesta dei fondi da stanziare per la regione durante la definizione del bilancio nazionale. La sua sede \u00e8 Gwydyr House, su Whitehall."}
{"id": "2529125", "revid": "240277", "url": "https://it.wikipedia.org/wiki?curid=2529125", "title": "Parola di giornalista", "text": "Parola di giornalista \u00e8 un saggio di Vittorio Zucconi che riporta l'esperienza vissuta dal giornalista in qualit\u00e0 di corrispondente estero, in diversi paesi del mondo.\nTrama.\nIl libro \u00e8 suddiviso in trenta capitoli. Un trentunesimo capitolo \u00e8 stato scritto successivamente per l'edizione on line del libro, riportato dal quotidiano Repubblica. Ogni capitolo rappresenta l'esperienza vissuta in un determinato paese del mondo, fatta eccezione per i primi capitoli in cui vi \u00e8 la storia della decisione dello scrittore di intraprendere tale professione e i primi anni di gavetta. Il libro, scritto con un taglio ironico, vuole dare uno spaccato della cultura, delle usanze e delle stranezze dei paesi visitati. Indirettamente mostra le difficolt\u00e0 e gli aspetti comici della professione di giornalista. Nel capitolo riferito all'esperienza vissuta come corrispondente a Bruxelles nelle istituzioni europee, l'autore propone le gaffes dei politici italiani presso tali enti.\nPaesi descritti.\nI paesi in cui l'autore ha prestato la propria attivit\u00e0 di corrispondente e che vengono trattati dal libro sono: Belgio, Stati Uniti, URSS, Giappone."}
{"id": "2529128", "revid": "1305772", "url": "https://it.wikipedia.org/wiki?curid=2529128", "title": "Nu jazz", "text": "Nu jazz \u00e8 un termine generico coniato nei tardi anni '90 con cui ci si riferisce a tutti quei generi musicali che nascono dalla fusione di sonorit\u00e0 tipiche del jazz ad elementi di altri stili come funk, soul, electronic dance music e free improvisation. Anche scritto n\u00fc-jazz o NuJazz, pu\u00f2 assumere a seconda dei casi nomi come New Urban Jazz, electronic jazz, electro-jazz, electric jazz, e-jazz, jazztronica, jazz house, phusion, neo-jazz, future jazz o Jazz-hop e electro-lounge. Il termine viene utilizzato anche per indicare la musica jazz di nuova concezione, comunque anche fruibile in una selezione musicale da club/disco/lounge bar.\nIn accordo con il critico musicale Tony Brewer:\nCaratteristiche stilistiche.\nComposizioni appartenenti a questo genere sono spesso raccolte o ideate da DJ producers e/o musicisti DJ, che cercano di far avvicinare all'ascolto di sonorit\u00e0 Jazz un pubblico pi\u00f9 vasto e variegato.\nIl nu jazz pu\u00f2 essere riconosciuto, oltre che dalla struttura dei pezzi, anche dalla forte contaminazione elettronica che lo caratterizza. Alcune volte i pezzi si presentano con strumentazione puramente elettronica, ma con fraseggi e giri armonici tipicamente Jazz. Gli stili cui molti si ispirano, soprattutto per quanto riguarda le sezioni fiati e ritmica\n(la scelta, ad esempio, della sonorit\u00e0 acustica per il basso), sono il cool jazz, lo swing, il bop, la bossanova (St. Germain, De Phazz, Laurent de Wilde, Nicola Conte, ecc.). Numerose produzioni nu jazz hanno raggiunto vendite significative a livello internazionale."}
{"id": "2529131", "revid": "1522738", "url": "https://it.wikipedia.org/wiki?curid=2529131", "title": "Judy Jetson", "text": ""}
{"id": "2529134", "revid": "1522738", "url": "https://it.wikipedia.org/wiki?curid=2529134", "title": "Signor Spacely", "text": ""}
{"id": "2529135", "revid": "63756", "url": "https://it.wikipedia.org/wiki?curid=2529135", "title": "\u00celes Loyaut\u00e9", "text": ""}
{"id": "2529141", "revid": "438678", "url": "https://it.wikipedia.org/wiki?curid=2529141", "title": "Welsh Office", "text": "Il Welsh Office (gallese: \"Swyddfa Gymreig\") \u00e8 stato un dipartimento del governo del Regno Unito. Creato nell'ottobre del 1964, a seguito del processo di devoluzione alla fine degli anni '90 del XX secolo, messo in atto da Tony Blair, gran parte dei poteri del Welsh Office vennero trasferiti all'Assemblea Nazionale per il Galles. In sostituzione del Welsh Office venne istituito il Wales Office, con minori poteri."}
{"id": "2529142", "revid": "287204", "url": "https://it.wikipedia.org/wiki?curid=2529142", "title": "Ouvea", "text": ""}
{"id": "2529146", "revid": "110157", "url": "https://it.wikipedia.org/wiki?curid=2529146", "title": "The Lost Treasures of Big Audio Dynamite I &amp; II", "text": "The Lost Treasures of Big Audio Dynamite I &amp; II \u00e8 una raccolta di remix dei Big Audio Dynamite e dei Big Audio Dynamite II, pubblicata il 7 dicembre 1993."}
{"id": "2529156", "revid": "729019", "url": "https://it.wikipedia.org/wiki?curid=2529156", "title": "DFS 346", "text": "Il DFS 346 (\"Samolyot 346\") era un monomotore a razzo sperimentale ad ala media ad elevate prestazioni inizialmente sviluppato presso l'azienda tedesca Siebel negli anni quaranta e rimasto allo stadio di prototipo.\nProgettato da Felix Kracht al \"Deutsche Forschungsanstalt f\u00fcr Segelflug\" (DFS), l' \"Istituto tedesco di volo con alianti\", il velivolo venne requisito dall'Armata rossa sovietica nelle ultime fasi della Seconda guerra mondiale, quindi oggetto di sviluppo presso l'OKB 2 diretto da Aleks\u00e9j Mih\u00e1jlovi\u010d Is\u00e1ev.\nStoria del progetto.\nIl DFS 346 era un progetto parallelo dell'aereo da ricognizione ad alta quota DFS 228. Mentre il DFS 228 era essenzialmente un progetto di aliante convenzionale, il DFS 346 aveva ali a freccia ed una fusoliera molto snella, che i suoi progettisti speravano potesse infrangere la barriera del suono. Come il suo predecessore, esso prevedeva anche un modulo di salvataggio per il pilota, un progetto originale del DFS 54 antecedente alla guerra. Il pilota guidava la macchina in posizione prona, una decisione presa dopo le esperienze con il prototipo del DFS 228, principalmente per resistere meglio alla forza g e per ridurre la sezione frontale della fusoliera quanto pi\u00f9 possibile.\nIl DSF 346 era stato progettato con l'idea di lanciarlo in volo da un aereo di grandi dimensioni, il Dornier Do 217. Dopo il lancio, il motore Walter 509B/C (ZhRD-109-510), essenzialmente composto di due camere di combustione sovrapposte con l'unit\u00e0 inferiore da 400\u00a0kg (880\u00a0lb) di spinta per la crociera e l'unit\u00e0 superiore per una spinta addizionale da sfruttare per un decollo dal suolo o una spinta addizionale per un breve periodo, avrebbe dovuto portare l'aereo ad una velocit\u00e0 di progetto di Mach 2,6 e ad un'altitudine di 30.500 metri. A quel punto il motore sarebbe stato spento e durante una planata ad alta velocit\u00e0 sull'Inghilterra avrebbe potuto compiere una ricognizione fotografica. A fine missione, il motore sarebbe stato acceso nuovamente per riguadagnare quota per planare nuovamente (a bassa velocit\u00e0) in una base in Germania o in Francia."}
{"id": "2529160", "revid": "287204", "url": "https://it.wikipedia.org/wiki?curid=2529160", "title": "Il ragazzo della via Gluck/Chi era lui", "text": "Il ragazzo della via Gluck/Chi era lui \u00e8 un singolo di Adriano Celentano pubblicato in Italia nel 1966.\nTracce.\nLato A\nLato B\nIl disco.\nLa copertina raffigura Celentano a passeggio con un suo amico, entrambi di schiena; lo stesso scatto verr\u00e0 usato per la copertina dell'album \"Il ragazzo della via Gluck\", pubblicato a novembre.\nGli arrangiamenti sono curati da Detto Mariano.\nEntrambi i brani sono stati inseriti dapprima nella raccolta \"La Festa\", destinata esclusivamente ai lettori della rivista di fotoromanzi \"Bolero Film\", e poi nell'album \"Il ragazzo della via Gluck\".\nI brani.\nIl ragazzo della via Gluck.\nSi tratta di una canzone autobiografica: la via Gluck del quartiere Greco di Milano era una via periferica adiacente alla linea ferroviaria dove il cantante viveva da ragazzo con la famiglia, che nel dopoguerra conobbe un rapido processo di urbanizzazione.\nChi era lui.\nUna delle prime canzoni scritte da Paolo Conte e pubblicate su disco. Il testo, di Mogol e Miki Del Prete, \u00e8 una riflessione sulla figura di Ges\u00f9 (\"...dopo 2000 anni voi / non sapete ancora chi era Lui...\").\nQuesto brano si pu\u00f2 collocare nel filone della Messa beat, nato nel 1965."}
{"id": "2529162", "revid": "767487", "url": "https://it.wikipedia.org/wiki?curid=2529162", "title": "Mark Jason Melligen", "text": "Soprannominato \"MJM Grand\", ha un record di 16-1 (12 vittorie prima del limite).\nCarriera.\nMelligen ha iniziato la sua carriera da professionista il 30 aprile 2006 a 20 anni, contro il connazionale Roland Malonhao. Il match \u00e8 terminato per KO tecnico di Malonhao alla 1\u00aa ripresa. A questo successo sono seguiti altri 5 trionfi consecutivi (4 dei quali per KO), prima di venire sconfitto dal coreano Yong Sun Kim il 9 febbraio 2007 al Lotte Hotel in Sud Corea. In seguito ha vinto 10 volte consecutive, vincendo in 7 occasioni per KO.\nL'ultimo incontro disputato da Melligen lo ha visto opposto a Ernesto Zepeda all'Hard Rock Hotel and Casino di Las Vegas. Il match era il primo dei tre incontri dell'evento \"Pinoy Power 2\", terminato con lo scontro Donaire-Concepcion vinto dal pugile filippino. Melligen \u00e8 riuscito a sconfiggere l'avversario alla 4\u00aa ripresa per KO tecnico."}
{"id": "2529163", "revid": "80598", "url": "https://it.wikipedia.org/wiki?curid=2529163", "title": "Chi era lui", "text": ""}
{"id": "2529164", "revid": "276327", "url": "https://it.wikipedia.org/wiki?curid=2529164", "title": "Daniel Ken Inouye", "text": ""}
{"id": "2529171", "revid": "830939", "url": "https://it.wikipedia.org/wiki?curid=2529171", "title": "Distinctio (filologia)", "text": "All'interno del metodo di Lachmann si chiama distinctio l'operazione in cui si separano le lezioni buone da quelle errate, che sta alla base della costruzione dello stemma codicum."}
{"id": "2529172", "revid": "1566286", "url": "https://it.wikipedia.org/wiki?curid=2529172", "title": "Y\u014dko Tani", "text": "Biografia.\nLa gran parte della sua carriera si \u00e8 svolta negli anni cinquanta e sessanta del XX secolo, in film perlopi\u00f9 francesi, italiani e tedeschi. Mor\u00ec a Parigi, la citt\u00e0 dov'era nata, il 19 aprile 1999, all'et\u00e0 di 70 anni, a causa di un tumore."}
{"id": "2529179", "revid": "486946", "url": "https://it.wikipedia.org/wiki?curid=2529179", "title": "National Assembly for Wales", "text": ""}
{"id": "2529183", "revid": "547992", "url": "https://it.wikipedia.org/wiki?curid=2529183", "title": "Aminta di Galazia", "text": " Fu menzionato da Strabone come un suo contemporaneo.\nEra il figlio di Brogitaro e sua moglie, una principessa di Galazia. Sembra che prima avesse posseduto la Licaonia, dove manteneva pi\u00f9 di 300 greggi. A ci\u00f2 vi aggiunse il territorio di Derbe ottenuto tramite l'omicidio del suo principe, Antipatro di Derbe, amico di Cicerone, e l'Isauria e la Cappadocia per concessione romana. Originariamente era stato re di Cappadocia il segretario (\u03b3\u03c1\u03b1\u03bc\u03bc\u03b1\u03c4\u03b5\u03c5\u03c2, grammat\u00e9us) Deiotaro, che venne fatto di Aminta comandante in capo (\u03c3\u03c4\u03c1\u03b1\u03c4\u03b7\u03b3o\u03c2, strateg\u00f2s) delle milizie ausiliare galate mandate ad aiutare Bruto e Cassio contro i triumviri, ma che disert\u00f2 proprio prima della battaglia di Filippi (42 a.C.), per passare infine dalla parte di Marco Antonio.\nNel 37 a.C., dopo la morte di Deiotaro, venne fatto re di Cappadocia come governatore cliente di Marco Antonio. Plutarco lo enumera tra i seguaci di Marco Antonio ad Azio dove \u00e8 menzionato come un disertore che pass\u00f2 dalla parte di Ottaviano, proprio prima della battaglia (31 a.C.).\nMentre perseguiva i suoi piani di ingrandimento, e sforzandosi di ridurre a obbendienza i refrattari montanari circostanti, Aminta si proclam\u00f2 padrone di Homonada, o Hoinona, trucidando il principe di quel luogo, vendicato poi dalla sua vedova, che fece s\u00ec che Aminta finisse vittima di un'imboscata nel 25 a.C. Alla sua morte la Galazia divenne provincia romana.\nEgli fu padre di Artemidoro dei Trocmi, un nobile della Galazia, Asia Minore, che spos\u00f2 una principessa dei Tectosagi, la figlia di Aminta, e furono i genitori di Gaio Giulio Severo, un nobile dell'Akmonia, nella Galazia, a sua volta padre di Gaio Giulio Basso, proconsole in Bitinia nel 98, e Gaio Giulio Severo, un tribuno nella Legione VI \"Ferrata\"."}
{"id": "2529193", "revid": "1543377", "url": "https://it.wikipedia.org/wiki?curid=2529193", "title": "Guajiquiro", "text": "Guajiquiro \u00e8 un comune dell'Honduras facente parte del dipartimento di La Paz.\nIl comune risultava gi\u00e0 come entit\u00e0 indipendente nella divisione amministrativa del 1896."}
{"id": "2529197", "revid": "1543377", "url": "https://it.wikipedia.org/wiki?curid=2529197", "title": "Lauterique", "text": "Lauterique \u00e8 un comune dell'Honduras facente parte del dipartimento di La Paz.\nIl comune risultava gi\u00e0 come entit\u00e0 indipendente nella divisione amministrativa del 1896."}
{"id": "2529199", "revid": "103986736", "url": "https://it.wikipedia.org/wiki?curid=2529199", "title": "Bikini (James Patterson)", "text": "Bikini \u00e8 un romanzo poliziesco dello scrittore statunitense James Patterson che lo ha scritto in collaborazione con Maxine Paetro. \u00c8 uscito in contemporanea mondiale in tutto il mondo nel 2009.\nTrama.\nSullo splendido sfondo delle isole Hawaii si sta consumando un delitto raccapricciante. Kim, una bellissima top model americana viene torturata e assassinata da un sadico, tale Henri Benoit. Per la stampa \u00e8 una notizia da prima pagina, e uno dei reporter \u00e8 un ex poliziotto, Ben Hawkins, che \u00e8 stato estromesso dal dipartimento anni prima. Ben non ha perso il suo istinto di segugio e inizia ad indagare, con la collaborazione della famiglia di Kim, sulla scomparsa della giovane. Quando anche i genitori della giovane vengono uccisi, e Ben viene contattato direttamente dall'assassino, le cose diventano per lui davvero inquietanti: il signor Benoit, che lo segue e lo controlla, chiede a Ben di scrivere un romanzo sulla sua vita, raccontando della sua prigionia in Iraq e sugli omicidi commessi dietro pagamento. Emergono particolari terribili sui delitti commessi da Benoit, sempre su donne, che si intrecciano a un gruppo di voyeur e a snuff movie veri e propri. Il racconto \u00e8 scritto direttamente da Ben, con la collaborazione di una voce esterna che narra le imprese di Benoit. Il finale, contrariamente ai classici di James Patterson, non chiude la vicenda con il classico lieto fine, ma piuttosto con interrogativi aperti."}
{"id": "2529202", "revid": "170423", "url": "https://it.wikipedia.org/wiki?curid=2529202", "title": "Nazionale di hockey su prato femminile della Germania", "text": "La nazionale di hockey su prato femminile della Germania \u00e8 la squadra femminile di hockey su prato rappresentativa della Germania ed \u00e8 posta sotto la giurisdizione della Deutscher Hockey Bund."}
{"id": "2529204", "revid": "38120", "url": "https://it.wikipedia.org/wiki?curid=2529204", "title": "Nazionale di hockey su prato femminile della Germania ovest", "text": ""}
{"id": "2529205", "revid": "38120", "url": "https://it.wikipedia.org/wiki?curid=2529205", "title": "Nazionale di hockey su prato femminile della Germania Ovest", "text": ""}
{"id": "2529206", "revid": "767487", "url": "https://it.wikipedia.org/wiki?curid=2529206", "title": "Marcala", "text": "Marcala \u00e8 un comune dell'Honduras facente parte del dipartimento di La Paz.\nIl comune risultava gi\u00e0 come entit\u00e0 indipendente nel 1869, all'atto dell'istituzione del dipartimento."}
{"id": "2529214", "revid": "857138", "url": "https://it.wikipedia.org/wiki?curid=2529214", "title": "Trocmi", "text": "I Trocmii o Trocmi furono una delle tre antiche trib\u00f9 celtiche della Galazia, nell'Asia Minore centrale, insieme con i Tolistobogi e Tectosagi, facenti parte del gruppo celtico che si mosse dalla Macedonia verso l'Asia Minore all'inizio del III secolo a.C. \nLe tre trib\u00f9 furono tutte sconfitte nel 189 a.C. dal console romano Gneo Manlio Vulsone nella battaglia del Monte Olimpo e Monte Magaba. "}
{"id": "2529218", "revid": "1543377", "url": "https://it.wikipedia.org/wiki?curid=2529218", "title": "Mercedes de Oriente", "text": "Mercedes de Oriente \u00e8 un comune dell'Honduras facente parte del dipartimento di La Paz.\nIl comune risultava gi\u00e0 come entit\u00e0 indipendente nella divisione amministrativa del 1889."}
{"id": "2529221", "revid": "1516566", "url": "https://it.wikipedia.org/wiki?curid=2529221", "title": "Nazionale di hockey su prato femminile della Gran Bretagna", "text": "La nazionale di hockey su prato femminile della Gran Bretagna \u00e8 la squadra femminile di hockey su prato rappresentativa della Gran Bretagna ed \u00e8 posta sotto la giurisdizione della Great Britain Olympic Hockey Ltd.\nPartecipa esclusivamente alle Olimpiadi, mentre ai mondiali, agli europei e in tutte le altre competizioni competono le quattro nazioni separatamente: Galles, Inghilterra, Scozia e Irlanda (che comprende sia la Repubblica d'Irlanda che l'Irlanda del Nord)."}
{"id": "2529223", "revid": "38120", "url": "https://it.wikipedia.org/wiki?curid=2529223", "title": "Nazionale di hockey su prato femminile della Gran Bretagna e Nord Irlanda", "text": ""}
{"id": "2529224", "revid": "38120", "url": "https://it.wikipedia.org/wiki?curid=2529224", "title": "Nazionale di hockey su prato femminile della Gran Bretagna e Irlanda del Nord", "text": ""}
{"id": "2529225", "revid": "38120", "url": "https://it.wikipedia.org/wiki?curid=2529225", "title": "Nazionale di hockey su prato femminile della Gran Bretagna e Irlanda del nord", "text": ""}
{"id": "2529226", "revid": "38120", "url": "https://it.wikipedia.org/wiki?curid=2529226", "title": "Nazionale di hockey su prato femminile del Regno Unito", "text": ""}
{"id": "2529227", "revid": "712828", "url": "https://it.wikipedia.org/wiki?curid=2529227", "title": "Ruko", "text": ""}
{"id": "2529228", "revid": "913245", "url": "https://it.wikipedia.org/wiki?curid=2529228", "title": "Campionati del mondo di atletica leggera 2009 - Eptathlon", "text": "La competizione si \u00e8 svolta su due giorni, il 15 e il 16 agosto: il primo si sono svolte le gare di 100 metri ostacoli, salto in alto, getto del peso e 200 metri piani, mentre il secondo giorno si sono svolte le gare di salto in lungo, lancio del giavellotto e 800 metri piani.\nRecord.\nPrima di questa competizione, il record del mondo (WR) e il record dei campionati (CR) erano i seguenti:"}
{"id": "2529229", "revid": "2051852", "url": "https://it.wikipedia.org/wiki?curid=2529229", "title": "Record sudafricani del nuoto", "text": "I record sudafricani del nuoto sono i tempi pi\u00f9 veloci mai nuotati in una competizione, da un nuotatore rappresentante il Sudafrica.\nVasca lunga (50\u00a0m).\nUomini.\nLegenda: \nDonne.\nLegenda: \nMista.\nLegenda: \nVasca corta (25\u00a0m).\nUomini.\nLegenda: \nDonne.\nLegenda: \nMista.\nLegenda: "}
{"id": "2529230", "revid": "767487", "url": "https://it.wikipedia.org/wiki?curid=2529230", "title": "Bratmobile", "text": "Le Bratmobile sono un gruppo punk statunitense. All'inizio degli anni novanta, insieme alle Bikini Kill, hanno dato vita al movimento Riot Grrrl.\nStoria delle Bratmobile.\nGli inizi.\nLe Bratmobile sono nate quando Allison Wolfe e Molly Neuman, studentesse alla University of Oregon, iniziarono a collaborare su una fanzine femminista, \"Girl Germs\". Le due hanno suonato per la prima volta al North Shore Surf Club di Olympia il 14 febbraio 1991.\nDurante la pausa primaverile dello stesso anno, Allison e Molly si trasferiscono a Washington D.C. per seguire in tour alcune band locali. L\u00ec incontrano Erin Smith, che si unisce al gruppo. Il trio suona per la prima volta nel luglio 1991 con Molly Neuman alla batteria, Erin Smith alla chitarra e Allison Wolfe nelle vesti di vocalist. Inoltre partecipano alla storica \"International Pop Underground Convention\" ad Olympia.\nTra il 1991 e il 1994, il gruppo realizza un album, \"Pottymouth\", e un EP, \"The Real Janelle\", per la Kill Rock Stars.\nLa pausa.\nPer cinque anni le componenti delle Bratmobile si sono occupate di attivit\u00e0 musicale in altre band, sviluppando cos\u00ec interessi divergenti da quelli della formazione principale.\nMolly Neuman si trasferisce a San Francisco per lavorare nell'etichetta discografica Lookout! Records, che dirige e possiede. Intanto continua a suonare nei gruppi 'The PeeChees e The Frumpies.\nAllison Wolfe si trasferisce a Washington D.C. e con Erin Smith d\u00e0 vita ad una nuova band, le Cold Cold Hearts.\nLa rinascita e lo scioglimento definitivo.\nNel 1999 le tre decidono di riunirsi per un piccolo concerto allo Stork Club di Oakland. L\u00ec decidono di rilanciare il gruppo per seguire in tour le Sleater-Kinney.\nNel 2000 le Bratmobile realizzano il loro secondo album in studio, \"Ladies, Women and Girls\".\nIl disco riceve ottime recensioni dalla critica e la band affronta nuovamente un tour al fianco delle Sleater-Kinney e The Donnas.\nIl secondo lavoro viene pubblicato dalla Lookout! Records di Neuman e prodotto da Tim Green dei Nation of Ulysses, il gruppo che avevano affiancato per la prima volta a Washington D.C.\nIl 7 maggio 2002 le Bratmobile pubblicano il loro terzo album, \"Girls Get Busy\".\nDopo aver dedicato due anni alla promozione del disco, tutti i membri della band tornano a dedicarsi ad altri progetti. Il 30 gennaio 2004 Allison Wolfe pubblica il seguente messaggio sul forum online della band:"}
{"id": "2529231", "revid": "2153076", "url": "https://it.wikipedia.org/wiki?curid=2529231", "title": "Time Out of Mind", "text": "Time Out of Mind \u00e8 il trentesimo album in studio di Bob Dylan, pubblicato nel 1997 dalla Columbia Records.\nL'album \u00e8 considerato sia dai fan che dai critici come il ritorno artistico di Dylan ad alti livelli dopo gli scarsi successi degli anni ottanta ed \u00e8 il primo album di inediti dopo \"Under the Red Sky\", pubblicato sette anni prima. \"Time Out of Mind\" ha vinto tre Grammy Award per miglior album folk contemporaneo, miglior performance vocale (\"Cold Irons Bound\") e album dell'anno, riconoscimento quest'ultimo che ebbe anche dalla rivista \"Uncut\", mentre nel 2003 \u00e8 stato classificato al 408\u00ba posto nella lista dei 500 migliori album dalla rivista \"Rolling Stone\".\nL'album ha un'atmosfera particolare grazie al produttore e collaboratore di Bob Dylan Daniel Lanois, il cui lavoro innovativo nel posizionamento dei microfoni e nel missaggio sono descritti da Dylan stesso nel primo volume della sua autobiografia.\nIl disco.\nOrigine.\nNell'aprile 1991, Dylan disse all'intervistatore Paul Zollo: \u00abc'era un tempo nel quale le canzoni fluivano fuori insieme tre o quattro alla volta tutte insieme, ma quei giorni sono ormai molto lontani... \u00bb, denunciando cos\u00ec un calo della sua prolificit\u00e0 di autore.\nL'ultimo album di Dylan contenente materiale originale era stato \"Under the Red Sky\" del 1990, un insuccesso sia critico che dal punto di vista commerciale. Da allora, egli aveva pubblicato \"Good as I Been to You\" e \"World Gone Wrong\", due dischi di cover di brani folk, e \"MTV Unplugged\", album dal vivo di vecchi successi; e non c'erano state avvisaglie di nuove composizioni fino al 1996.\nDylan inizi\u00f2 la stesura di una nuova serie di canzoni durante l'inverno del 1996 nella sua fattoria in Minnesota. I Criteria Studios di Miami, Florida, furono scelti per le sessioni di registrazione dei nuovi brani. In un'intervista concessa a Charlie Rose, Daniel Lanois ricord\u00f2 come Dylan fosse solito passare molte ore la notte a lavorare sul materiale. Una volta che i testi furono completati, secondo Lanois, Dylan consider\u00f2 l'idea di lasciare l'album cos\u00ec com'era senza rifinirlo, \"si sa che se lui decide cos\u00ec, \u00e8 cos\u00ec\". Lanois rispose: \"ci\u00f2 che importa davvero \u00e8 quello che \u00e8 scritto\".\nRegistrazione.\nDylan incise qualche nastro demo delle canzoni in studio, cosa che di rado faceva. Nelle sessioni furono coinvolti alcuni membri del gruppo che aveva seguito Dylan in tour. Queste prime sedute \"informali\" servirono a Dylan per sperimentare nuove idee e arrangiamenti. Egli continu\u00f2 a riscrivere i testi fino al gennaio 1997, quando iniziarono le sedute ufficiali per la registrazione dell'album. Il disco avrebbe segnato la seconda collaborazione tra Dylan e Lanois, che aveva prodotto in precedenza \"Oh Mercy\" nel 1989, ed era conosciuto per il lavoro svolto con U2, Emmylou Harris, ecc...\nSul momento, furono assunti nuovi musicisti come la chitarrista Cindy Cashdollar e il batterista Brian Blade, entrambi portati da Lanois. Dylan chiam\u00f2 Jim Keltner, batterista della sua touring band nel periodo 1979\u20131981. Inoltre volle anche Bob Britt, Duke Robillard, Augie Meyers, ed il pianista Jim Dickinson per suonare durante le sessioni.\nSecondo Lanois, a Dylan piaceva come suonavano i vecchi dischi degli anni cinquanta. Fu quindi utilizzato un microfono Sony C37A, gi\u00e0 utilizzato durante le sessioni di \"Oh Mercy\". Vari altri espedienti furono messi in atto per produrre il caratteristico sound dell'album.\nLanois confess\u00f2 di aver avuto non poche difficolt\u00e0 nel produrre Bob Dylan. \"Beh, non sai mai cosa ti possa capitare. Lui \u00e8 un tipo molto eccentrico... \" In un'intervista successiva, Lanois disse che lui e Dylan spesso andavano nel parcheggio per discutere del disco in assenza degli altri musicisti. In una discussione circa la canzone \"Standing In the Doorway\", Lanois disse: \u00abAscolta, amo \"Sad Eyed Lady of the Lowlands\". Non possiamo ricreare quella atmosfera per questa canzone?\u00bb E Dylan rispose: \u00abPensi che potrebbe funzionare?\u00bb Quindi ci sedemmo sul retro di un furgone, in un parcheggio di Miami, e spesso pensavo, se le persone mi vedessero, non ci crederebbe nessuno!\" Con \"Time Out of Mind\", Lanois \"produsse forse il sound pi\u00f9 artefatto in tutta la discografia di Dylan\" disse l'autore Clinton Heylin, che descrisse l'album pi\u00f9 come una \"creatura di Lanois\" che di Bob Dylan, una sorta di suo \"curriculum vitae di presentazione\".\nDylan parl\u00f2 delle difficolt\u00e0 riscontrate durante le sessioni per \"Time Out of Mind\" nel corso di un'intervista per \"Guitar World\": \u00abPerdo l'ispirazione in studio molto facilmente, ed \u00e8 molto difficile per me pensare che possa eclissare tutto quello che ho fatto in passato. Mi annoio molto facilmente, e il mio entusiasmo cala sempre pi\u00f9 dopo un paio di take fallite, e questo \u00e8 quanto\u00bb. Nella stessa intervista Dylan cita Buddy Holly come una delle influenze principali durante la registrazione del disco.\nIn relazione ad alcuni suoi celebri album del passato come \"Highway 61 Revisited\", \"Blood on the Tracks\", e \"Infidels\", rapportati a \"Time Out of Mind\", Dylan disse:\nOuttakes.\nDelle quindici canzoni provate durante le sessioni di \"Time Out of Mind\", undici furono incluse nella versione finale dell'album poi pubblicato, mentre altre quattro furono scartate:\nDescrizione dei brani.\n\"Love Sick\".\nLa traccia d'apertura dell'album \u00e8 \"Love Sick\", successivamente pubblicata anche su singolo. Daniel Lanois disse circa il processo di registrazione della canzone: \u00abTrattammo la voce di Bob come se fosse un'armonica filtrandola attraverso un piccolo amplificatore per chitarre\u00bb.\n\"Dirt Road Blues\".\n\"Dirt Road Blues\" trae le sue origini da un'improvvisazione in studio su un riff country-blues di indeterminata provenienza. Lanois ricorda, \u00abMi fece tirare fuori la cassetta, e tutti ci suonammo sopra [per la versione pubblicata]... \u00bb Alcuni critici definirono la performance \"mediocre\" e responsabile dell'aver rovinato l'atmosfera definita dalla traccia precedente.\n\"Tryin' to Get to Heaven\".\nUno dei brani pi\u00f9 celebrati di \"Time Out of Mind\", \u00e8 \"Tryin' to Get to Heaven\", in gran parte a causa dell'ottima prestazione vocale da parte di Dylan, forte e chiara. Si tratta inoltre, dell'unica occasione sull'album dove Dylan suona l'armonica.\n\"Til I Fell in Love with You\".\nSi tratta di un lento blues accompagnato da un sincopato pianoforte elettrico, dall'organo, e da un \"distante\" eco di chitarra.\n\"Not Dark Yet\".\n\"Not Dark Yet\", il secondo singolo estratto dal disco, venne descritto dalla rivista \"Time\" come il \"punto focale dell'album\" e fu incluso nella lista \"Ten Best Bob Dylan Songs\" da loro stilata nel 2011. \"Not Dark Yet\" venne registrata durante le prime sedute per l'album e, allo stato embrionale, possedeva una \"atmosfera radicalmente differente\", secondo Lanois. \"[Il demo di \"Not Dark Yet\"] era pi\u00f9 veloce e scarno rispetto alla versione finale, e poi, all'improvviso, si trasform\u00f2 in una ballata sulla guerra civile\".\nLa canzone \u00e8 stata oggetto di analisi letteraria da parte del professor Christopher Ricks che fece notare l'influenza del poeta John Keats sullo stile di scrittura di Dylan. Nel suo libro \"Dylan's Visions of Sin\", Ricks, professore di lettere alla Boston University, tratteggia dei parallelismi tra \"Not Dark Yet\" e il poema di Keats \"Ode a un usignolo\".\n\"Cold Irons Bound\".\nLa canzone successiva, \"Cold Irons Bound\", vinse il premio Grammy nel 1998 nella categoria Grammy Award alla miglior interpretazione vocale maschile. Oliver Trager descrisse la traccia \"mordente\" con \"fraseggi di chitarra improvvisati, percussioni in stile rockabilly, organo distorto, e [una] voce che fluttua nella propria eco\" nella quale \"\u00e8 possibile sentire, parafrasando \"Visions of Johanna\", \"il fantasma dell'elettricit\u00e0 urlare dalle ossa del viso di Dylan... \"\n\"Make You Feel My Love\".\nLa traccia \"Make You Feel My Love\" venne reinterpretata due volte con il titolo \"To Make You Feel My Love\" da altri artisti: Billy Joel ne registr\u00f2 una versione per il suo \"Greatest Hits Volume III\"; Garth Brooks la incise per la colonna sonora del film \"Ricominciare a vivere\". Venne incisa con il titolo originale da Bryan Ferry per l'album \"Dylanesque\" e da Adele sul suo disco \"19\". Questa traccia venne criticata da Robert Christgau e Greg Kot di \"Rolling Stone\" per il testo di minor spessore rispetto a quello degli altri brani. Nella sua recensione, Kot descrisse la canzone come \"una ballata con un testo da cartolina [che] rompe l'incantesimo del disco\". Di parere opposto, Paul Williams disse che la traccia gli sembrava \"rinfrescante\", come una sorta di boccata d'aria.\n\"Can't Wait\".\nLa penultima traccia dell'album \u00e8 \"Can't Wait\"; una versione alternativa della canzone venne inclusa nel disco \"\". Greg Kot scrisse, \"in \"Time Out of Mind\", [Dylan] dipinge un autoritratto con parole e suoni che ruotano intorno a una singola frase presente in \"Can't Wait\": \"\u00abThat's how it is when things disintegrate\u00bb\" (\"ecco com'\u00e8 quando le cose si disintegrano\").\n\"Highlands\".\nL'ultima traccia, la composizione pi\u00f9 lunga mai registrata da Dylan prima di \"Murder Most Foul\", \u00e8 la ballata \"Highlands\" (16 minuti di durata), che molto probabilmente trae il suo motivo centrale (\"My heart's in the highlands\") dal poema di Robert Burns intitolato \"My heart's in the highlands\" (pubblicato nel 1790). Secondo quanto riportato da Jim Dickinson: \u00abRicordo che, quando finimmo \"Highlands\", arriv\u00f2 uno dei manager della Columbia, e disse: \"ok, Bob, hai una versione pi\u00f9 breve della canzone?\" Dylan lo guard\u00f2 malissimo e disse impassibile: Questa \u00e8 la versione corta\u00bb.\nMusicalmente il brano si basa su un semplice riff blues, ispirato, secondo Dylan, a un pezzo non specificato di Charley Patton che deve essere ancora individuato. Il riff viene ripetuto per tutta la canzone, che non possiede nessun ritornello o bridge.\nProblemi di salute.\nPoco tempo dopo aver completato la registrazione di \"Time Out of Mind\", Dylan si ammal\u00f2 di istoplasmosi, una infezione fungina o micosi sistemica causata da un virus, a causa della quale fu obbligato a cancellare ogni tourn\u00e9e in programma. Secondo quanto dichiarato dallo stesso Dylan: \u00ab\u00c8 stata una cosa chiamata istoplasmosi che mi \u00e8 venuta respirando un sacco di roba che era in uno dei fiumi vicino a dove vivo. Forse un mese, o due o tre volte l'anno, le sponde del fiume sono sporche, il vento soffia e un sacco di turbolenza \u00e8 nell'aria. Quindi successe che respirai un po' di quella robaccia. Cos\u00ec ci stavo male. Tocc\u00f2 il mio cuore, ma non fu davvero un attacco cardiaco\u00bb.\nA seguito dei problemi di salute di Dylan, un certo numero di giornalisti, tra i quali AJ Weberman, ipotizzarono un tema unificante nelle canzoni di \"Time Out of Mind\", e cio\u00e8 la paura crescente della mortalit\u00e0. Tuttavia, quando Dylan venne ricoverato in ospedale ed iniziarono le speculazioni giornalistiche, l'album era gi\u00e0 stato registrato e mixato. Infatti Dylan stesso sment\u00ec l'intera faccenda nelle interviste successive.\n40\u00ba Grammy Awards.\nAi Grammy Awards del 1998, \"Time Out of Mind\" vinse nelle categorie Album of the Year, Best Contemporary Folk Album e, per la canzone \"Cold Irons Bound\", Best Male Rock Vocal Performance. Alla cerimonia di premiazione Dylan esegu\u00ec \"Love Sick\". Durante la performance, Michael Portnoy, un artista multimediale statunitense, si strapp\u00f2 la maglietta, sal\u00ec sul palco vicino a Dylan, e si mise a danzare contorcendosi spasticamente con le parole \"Soy Bomb\" dipinte sul petto. Dylan gett\u00f2 uno sguardo allarmato a Portnoy, ma continu\u00f2 comunque a suonare. La \"danza\" di Portnoy and\u00f2 avanti per circa 40 secondi, prima che la security lo scortasse nel backstage."}
{"id": "2529234", "revid": "1543377", "url": "https://it.wikipedia.org/wiki?curid=2529234", "title": "Opatoro", "text": "Opatoro \u00e8 un comune dell'Honduras facente parte del dipartimento di La Paz.\nIl comune risultava gi\u00e0 come entit\u00e0 indipendente nella divisione amministrativa del 1889, a capo di un distretto comprendente anche i comuni di Guajiquiro e Santa Ana."}
{"id": "2529237", "revid": "152625", "url": "https://it.wikipedia.org/wiki?curid=2529237", "title": "Luciana Karina Lima", "text": ""}
{"id": "2529241", "revid": "298229", "url": "https://it.wikipedia.org/wiki?curid=2529241", "title": "Nazionale di hockey su prato femminile dell'Irlanda", "text": "La nazionale di hockey su prato femminile dell'Irlanda \u00e8 la squadra femminile di hockey su prato rappresentativa dell'Irlanda e dell'Irlanda del Nord ed \u00e8 posta sotto la giurisdizione della Irish Hockey Association."}
{"id": "2529246", "revid": "767487", "url": "https://it.wikipedia.org/wiki?curid=2529246", "title": "Fusulinidae", "text": "I fusulinida, o fusulinidi, sono un gruppo estinto di macroforaminiferi (protozoi), caratterizzati dall'avere un guscio calcareo di grandi dimensioni, che compaiono al limite tra il Carbonifero inferiore e il Carbonifero superiore e si estinguono dopo 100 milioni di anni verso la fine del Permiano, dando origine a pi\u00f9 di 150 generi ed oltre 6000 specie.\nSono utilizzati come fossili guida.\nCaratteristiche.\nIl guscio ha una struttura microgranulare, costituito da minuti granuli di calcite, generalmente a forma fusiforme pi\u00f9 o meno rigonfia.\nSono foraminiferi pluriloculari ad avvolgimento planispirale involuto. Il guscio si forma in seguito all'avvolgimento a spirale, attorno ad un asse, in genere allungato, di una lamina calcarea detta spiroteca o muraglia.\nJuvenarium \u00e8 l'insieme della prima camera (proloculus) e dei primi giri.\nLa loro distribuzione \u00e8 stata cos\u00ec vasta che i loro fossili hanno formato anche intere formazioni calcaree, come la Formazione Cottonwood nel Kansas."}
{"id": "2529249", "revid": "767487", "url": "https://it.wikipedia.org/wiki?curid=2529249", "title": "San Antonio del Norte", "text": "San Antonio del Norte \u00e8 un comune dell'Honduras facente parte del dipartimento di La Paz.\nIl comune risultava gi\u00e0 come entit\u00e0 indipendente nella divisione amministrativa del 1889."}
{"id": "2529251", "revid": "298229", "url": "https://it.wikipedia.org/wiki?curid=2529251", "title": "Nazionale di hockey su prato femminile dell'Inghilterra", "text": "La nazionale di hockey su prato femminile dell'Inghilterra \u00e8 la squadra femminile di hockey su prato rappresentativa dell'Inghilterra ed \u00e8 posta sotto la giurisdizione dell'England Hockey."}
{"id": "2529255", "revid": "1423558", "url": "https://it.wikipedia.org/wiki?curid=2529255", "title": "Nazionale di hockey su prato femminile del Galles", "text": "La nazionale di hockey su prato femminile del Galles \u00e8 la squadra femminile di hockey su prato rappresentativa del Galles ed \u00e8 posta sotto la giurisdizione della Welsh Hockey Union."}
{"id": "2529258", "revid": "1876595", "url": "https://it.wikipedia.org/wiki?curid=2529258", "title": "Susan Downey", "text": "Dal 2006 al 2009 \u00e8 stata vicepresidente esecutivo di produzione della Silver Pictures. \u00c8 sposata con l'attore Robert Downey Jr. dal 2005.\nBiografia.\nNata e cresciuta nell'Illinois, si diploma valedictorian presso la Schaumburg High School nel 1991. Interessata a perseguire la carriera nel settore della produzione cinematografica, si trasferisce in California dove si laurea alla scuola di cinema e televisione della University of Southern California. Ha iniziato a lavorare presso la New Line Cinema, dove, non accreditata, ha curato la produzione del film \"Mortal Kombat\" del 1995 e del suo sequel del 1997, \"Mortal Kombat - Distruzione totale\".\nNel 1999 viene assunta dal produttore Joel Silver per lavorare presso la sua casa di produzione Silver Pictures. Levin viene incaricata dello sviluppo di alcuni progetti della Silver Pictures e della Dark Castle Entertainment, la suddivisione della compagnia dedicata ai film horror fondata da Joel Silver, Robert Zemeckis e Gilbert Adler. Tra i suoi primi incarichi, lo sviluppo e la produzione di film come \"I tredici spettri\" e \"\". Nel 2002 \u00e8 co-produttrice di \"Nave fantasma\" e successivamente di \"Amici x la morte\".\nNel 2003 la Levin produce il thriller \"Gothika\" con protagonisti Halle Berry e quello che in seguito sarebbe diventato suo marito, Robert Downey Jr..\nNel 2005 produce l'horror \"La maschera di cera\" ed \u00e8 produttrice esecutiva della commedia nera \"Kiss Kiss Bang Bang\" interpretata dal marito e da Val Kilmer, in cui viene accreditata per l'ultima volta con il cognome da nubile.\nNel 2006 Susan Downey viene promossa vicepresidente esecutivo della Silver Pictures, da quel momento produce una lista considerevole di film; \"I segni del male\", \"Invasion\", \"Il buio nell'anima\" e \"RocknRolla\". Nel febbraio del 2009 lascia la carica di vicepresidente esecutivo alla Silver Pictures, ma ci\u00f2 nonostante porta a termine gli impegni presi con la societ\u00e0, ovvero la produzione di \"Sherlock Holmes\" e \"Codice Genesi\".\nVita privata.\nNel 2003, sul set di \"Gothika\", conosce l'attore Robert Downey Jr. La coppia si \u00e8 sposata il 27 agosto 2005 con una cerimonia ebraica. Hanno un figlio, Exton Elias Downey, nato il 7 febbraio 2012, e una figlia, Avri Roel Downey, nata il 4 novembre 2014."}
{"id": "2529261", "revid": "71433", "url": "https://it.wikipedia.org/wiki?curid=2529261", "title": "Susan Levin", "text": ""}
{"id": "2529263", "revid": "298229", "url": "https://it.wikipedia.org/wiki?curid=2529263", "title": "Nazionale di hockey su prato femminile della Scozia", "text": "La nazionale di hockey su prato femminile della Scozia \u00e8 la squadra femminile di hockey su prato rappresentativa della Scozia ed \u00e8 posta sotto la giurisdizione della Scottish Hockey Union."}
{"id": "2529264", "revid": "152625", "url": "https://it.wikipedia.org/wiki?curid=2529264", "title": "You need love", "text": ""}
{"id": "2529270", "revid": "1543377", "url": "https://it.wikipedia.org/wiki?curid=2529270", "title": "Dutch Open 2001", "text": "Il Dutch Open 2001 (conosciuto anche come \"Energis Open\") \u00e8 stato un torneo di tennis giocato sulla terra battuta.\n\u00c8 stata la 42\u00aa edizione del Dutch Open, che fa parte della categoria International Series nell'ambito dell'ATP Tour 2001. \nSi \u00e8 giocato allo Sportlokaal de Bokkeduinen di Amersfoort nei Paesi Bassi, dal 16 al 22 luglio 2001.\nCampioni.\nSingolare.\n \u00c0lex Corretja ha battuto in finale Younes El Aynaoui, 6\u20133, 5\u20137, 7\u20136(0), 3\u20136, 6\u20134\nDoppio.\n Paul Haarhuis / Sjeng Schalken hanno battuto in finale \u00c0lex Corretja / Luis Lobo, 6\u20134, 6\u20132"}
{"id": "2529273", "revid": "15756", "url": "https://it.wikipedia.org/wiki?curid=2529273", "title": "Fokker D.XXIII", "text": "Il Fokker D.XXIII era un caccia bimotore in configurazione traente-spingente e ad ala bassa realizzato dall'azienda olandese Fokker alla fine degli anni trenta e rimasto a livello di prototipo.\nStoria.\nSviluppo.\nIl progetto del D.XXIII si deve all'ingegnere olandese Marius Beeling che prediligeva disegni dalle caratteristiche non convenzionali. Il nuovo velivolo, che nelle intenzioni doveva essere proposto anche per il mercato estero, si prefiggeva di sfruttare la possibilit\u00e0 di essere spinto da due motori che per\u00f2, rispetto ad un classico bimotore, vennero collocati uno sul muso in configurazione traente ed uno alla fine della fusoliera in configurazione spingente. Questa particolare soluzione presentava dei vantaggi in termini di penetrazione aerodinamica e nel mantenere il centro di massa vicino al baricentro, cos\u00ec l'aereo sarebbe stato in grado di rollare pi\u00f9 velocemente. Inoltre un eventuale guasto ad un motore non avrebbe comportato una spinta asimmetrica e nelle normali condizioni di volo la coppia si annullava, migliorando la maneggevolezza del velivolo.\nLa singolare configurazione dell'impianto propulsivo assieme ad altre soluzioni d'avanguardia come l'adozione di un carrello d'atterraggio triciclo anteriore e la soluzione a doppia trave di coda suscit\u00f2 molto interesse fuori del territorio nazionale ottenendo l'attenzione necessaria a pianificare una futura commercializzazione.\nUn mockup venne presentato al pubblico in occasione del Salone internazionale dell'aeronautica di Parigi-Le Bourget del 1938 riscuotendo grande interesse.\nImpiego operativo.\nIl prototipo venne terminato nel 1939 e portato in volo per la prima volta, ai comandi del pilota collaudatore Gerben Sonderman, il successivo 30 maggio dall'aeroporto di Amsterdam-Schiphol. Bench\u00e9 si fosse rivelato un aereo ben realizzato si rivel\u00f2 fin dal primo momento sottopotenziato ed affetto da alcuni problemi di giovent\u00f9. Il motore posteriore riceveva inoltre un'insufficiente portata d'aria che ne causava il surriscaldamento, un problema che sarebbe comunque stato risolto con l'installazione prevista di un nuovo gruppo motoelica, da scegliere tra Hispano- Suiza 12Xcrs, Junkers Jumo 210G o Rolls-Royce Kestrel, tutti raffreddati a liquido al contrario dei due Walter Sagitta raffreddati ad aria che equipaggiavano il prototipo.\nGli ulteriori sviluppi per\u00f2 vennero interrotti a causa dell'evolversi della seconda guerra mondiale e dall'occupazione tedesca dei Paesi Bassi che ne consegu\u00ec. L'unico esemplare realizzato venne infatti distrutto nel maggio 1940 durante un attacco aereo da parte della Luftwaffe e dopo aver requisito i progetti le autorit\u00e0 tedesche non ritennero di riprendere la sperimentazione e il modello venne definitivamente accantonato.\nDescrizione tecnica.\nIL D.XXIII era un velivolo dall'aspetto anticonvenzionale e dalle soluzioni tecniche all'avanguardia per il periodo.\nLa fusoliera, realizzata in struttura mista, presentava un abitacolo monoposto chiuso da un tettuccio apribile a scorrimento e i due impianti propulsivi posizionati sul muso e, in posizione rialzata, sulla parte terminale.\nL'ala, a pianta trapezoidale, era montata bassa ed era collegata a due travi di coda che sostenevano posteriormente un unico elevone centrale.\nIl carrello d'atterraggio era un triciclo anteriore completamente retrattile."}
{"id": "2529284", "revid": "2091899", "url": "https://it.wikipedia.org/wiki?curid=2529284", "title": "Selva dei Muli", "text": "Selva dei Muli (o dei Mulini) \u00e8 una frazione periferica posizionata a nord-ovest della citt\u00e0 di Frosinone, a circa 6\u00a0km dal centro.\nLa zona \u00e8 caratterizzata dalla presenza di un piccolo cono vulcanico spento, residuo di antichi fenomeni vulcanici.\nLa localit\u00e0 \u00e8 oggi attraversata da alcune strade di recente realizzazione che collegano il centro della citt\u00e0 con la zona industriale e l'interporto. Stando ad un progetto in fase di elaborazione, la zona dovrebbe essere utilizzata per la costruzione della nuova stazione ferroviaria di Frosinone, che dovrebbe poi essere collegata, attraverso un sistema intermodale, con l'eventuale aeroporto regionale (in progettazione), l'interporto e con i caselli autostradali di Frosinone e Ferentino..\nStoria e archeologia.\nI manufatti in calcare e selce che sono stati rinvenuti nei dintorni (e conservati presso il Museo Archeologico di Frosinone) documentano le prime tracce di frequentazione del territorio risalenti al Paleolitico inferiore (circa 250.000 anni fa). Durante l'Eneolitico (III millennio e secoli iniziali del II) nella zona di Selva dei Muli si svilupp\u00f2 un grande ed organizzato insediamento umano, che si sostentava con allevamento d'animali e caccia.\nAlla fine del Quattrocento il villaggio (detto anche Selva Molle) fu unito al Comune di Frosinone con il piccolo castello circondato da mura (oggi scomparso), dal quale si poteva controllare tutto il sistema di rete stradale fino al fiume Sacco.\nNell'ottobre del 1919, durante il cosiddetto Biennio Rosso i terreni intorno a Selva dei Muli, allora di propriet\u00e0 dei conti Berardi di Ceccano, furono occupati da circa 400 contadini guidati dall'avvocato socialista Domenico Marzi, i quali provvidero a delimitarli, a suddividerli e quindi a coltivarli\nNegli anni \u201970 \u00e8 stato individuato un abitato preistorico, nel 1981 \u00e8 iniziato uno scavo di recupero. \u00c8 emerso un iniziale strato archeologico dallo spessore i circa 15-20 cm e dall\u2019estensione di 70 metri, da cui sono stati recuperati frammenti ceramici, industria litica, resti di fauna. Successivamente sono state osservate tre strutture abitative a pianta rettangolare riferibili all\u2019Et\u00e0 del Rame, alte tra i 10 e 14 metri ciascuna. \nVicino al primo insediamento sono stati trovati resti di strutture utilizzate per contenere o deviare i corsi d\u2019acqua. La presenza dei numerosi frammenti di ceramica si ipotizza, infatti, possa essere messa in relazione con degli episodi di inondazioni successivi all\u2019abbandono delle abitazioni. \nLa localit\u00e0 ha avuto grande importanza strategica per il transito tra Lazio e Campania, ma anche economica per i molini che si trovavano nella confluenza dei corsi del Fosso Cenica e del Sacco."}
{"id": "2529288", "revid": "1977442", "url": "https://it.wikipedia.org/wiki?curid=2529288", "title": "Nazionale di hockey su prato femminile dei Paesi Bassi", "text": "La nazionale di hockey su prato femminile dell'Olanda \u00e8 la squadra femminile di hockey su prato rappresentativa dei Paesi Bassi ed \u00e8 posta sotto la giurisdizione della Koninklijke Nederlandse Hockey Bond."}
{"id": "2529295", "revid": "433605", "url": "https://it.wikipedia.org/wiki?curid=2529295", "title": "Q'umarkaj", "text": "Q'umarkaj (scritto anche Gumarkaaj, Gumarcaj, Cumarcaj o Kumarcaaj) \u00e8 un sito archeologico nel dipartimento di Quich\u00e9 in Guatemala. Q'umarkaj \u00e8 anche conosciuto con il nome Utatl\u00e1n, la traduzione in Nahuatl del nome originale della citt\u00e0. Il nome significa \"luogo delle canne antiche\" in lingua Quich\u00e9.\nQ'umarkaj fu una delle citt\u00e0 pi\u00f9 potenti dei Maya quando gli spagnoli giunsero nella regione all'inizio del XVI secolo. Fu la capitale del regno Maya K'iche' nel periodo Tardo Postclassico. Quando gli spagnoli arrivarono, Q'umarkaj era stata dichiarata come capitale del regno da poco tempo, con la precedente posta a Jakawitz (identificata con il sito archeologico di Chitinamit) e poi a Pismachi'. Q'umarkaj venne fondata durante il regno di Q'uq'umatz (\"Serpente Piumato\" in K'iche') all'inizio del XV secolo, poco pi\u00f9 a nord di Ismachi. Q'umarkaj \u00e8 una delle capitali Maya maggiormente conosciute dal punto di vista storico e archeologico.\nHern\u00e1n Cort\u00e9s descrisse la citt\u00e0 nelle lettere che egli invi\u00f2 in Spagna.\nEtimologia.\nIl nome Q'umarkaj deriva dal the K'iche' \"Q'umqaraq'aj\", Il nome viene tradotto spesso come \"luogo delle canne\", anche se il nome significa pi\u00f9 precisamente \"case costruite con canne\".\nLuogo.\nLe rovine della citt\u00e0 si trovano a a ovest della citt\u00e0 di Santa Cruz del Quich\u00e9. Q'umarkaj occupa su un altopiano circondato da roccia scavata da cause naturali, profonda oltre 100 metri. Queste specie di scavi naturali sono parte di un sistema di drenaggio connessi al fiume Negro, che giunge al fiume Chixoy e all'Usumacinta.\nRegnanti.\n\"Le date sono approssimative.\"\nIl regno K'iche' era capitanato da un Re, un Re-eletto e due capitani, un governo con quattro comandanti, ognuno dei quali era un importante membro di una dinastia nella citt\u00e0. Questo metodo di governo era comune anche tra i Maya dello Yucat\u00e1n. La dinastia al potere fu quella Kaweq (\"Pioggia\"), che sceglieva sia il re che il re-eletto.\nIl re era conosciuto come \"ajpop\". Il re-eletto portava il titolo di \"ajpop k'amha\" e aiutava il re fino a quando non diventata egli stesso il re. LE case nobili di Nijaib e Saqik sceglievano il \"q'alel\" (giudice supremo) e lo \"Ajaw K'iche\" sceglieva il \"atzij winaq\" (parlatore).\nAbitanti.\nNel tardo Postclassico, la zona di Q'umarkaj contava una popolazione di circa abitanti. Gli abitanti di Q'umarkaj erano divisi socialmente tra la nobilt\u00e0 e i loro vassalli. I nobili erano conosciuti come \"ajaw\", mentre i vassalli erano conosciuti come \"al k'ajol\". La nobilt\u00e0 era costituita da discendenti patrilineari dei guerrieri fondatori che giunsero in queste terre intorno al 1200 partendo dalla costa del golfo del Messico, e che smisero di parlare la propria lingua originaria adottando quella locale. I nobili erano considerati sacri e portavano simboli regali. I loro vassalli svolgevano il compito di fanti e osservavano le leggi dettate dalla nobilt\u00e0, anche se potevano ricevere titoli militare a seguito di grandi imprese in battaglia. Le divisioni sociali erano ben demarcate e divise in caste. I mercanti erano una classe privilegiata, anche se dovevano comunque pagare tributi alla nobilt\u00e0. Oltre a queste classi, la popolazione contava anche lavoratori della terra e artigiani. Vi erano anche schiavi, principalmente criminali e prigionieri di guerra.\nStoria.\nTra i resti in ceramica del sito vi sono pezzi che risalgono al periodo Preclassico, ma la maggior parte risale al tardo Postclassico, durante lo splendore del regno.\nFondazione ed espansione.\nIl sito venne fondato dal re Q'uq'umatz attorno al 1400 scegliendo la zona per la sua posizione difensiva, in seguito espandendo molto il regno K'iche', partendo da Pismachi' e poi da Q'umarkaj. In questo periodo i K'iche's erano alleati con i Kaqchikel. Q'uq'umatz mand\u00f2 sua figlia in sposa al signore dei K'oja, gente Maya stanziata presso le montagne Cuchumatan, tra Sacapulas e Huehuetenango. Invece di sposarla e quindi sottomettersi all'alleanza K'iche'-Kaqchikel alliance, Tekum Sik'om, il re K'oja, uccise la sposa. Questo atto fece iniziare una guerra tra i K'iche'-Kaqchikel di Q'umarkaj e i K'oja. Q'uq'umatz mor\u00ec in battaglia.\nCon la morte del padre, il figlio ed erede K'iq'ab giur\u00f2 di vendicarlo e due anni dopo condusse i K'iche'-Kaqchikel contro i nemici, assieme al \"Ajpop K'amha\", l'eletto del re. L'esercito penetr\u00f2 nelle terre dei K'oja al primo albeggiare, Tekum Sik'om venne ucciso e suo figlio catturato. K'iq'ab recuper\u00f2 le ossa di suo padre e torn\u00f2 a Q'umarkaj con molti prigionieri, e tutta la giada e il metallo che i K'oja possedevano; inoltre i K'iche' conquistarono diversi insediamenti presso la zona di Sacapulas e la gente Mam vicino a Zaculeu. Durante il regno di K'iq'ab, il quale era di spirito guerriero, i K'iche' si espansero fino alle zone di Rabinal, Cob\u00e1n e Quetzaltenango, raggiungendo anche il fiume Okos. Con l'aiuto dei Kaqchikel, la frontiera orientale del regno venne espansa fino al fiume Motagua e fino a Escuintla.\nConflitti interni.\nNel 1470 una ribellione scosse Q'umarkaj durante una grande celebrazione che vide un raduno di rappresentanti dei popoli che vivevano sugli altopiani. Due figli di K'iq'ab, assieme ad alcuni dei suoi vassalli, si ribellarono contro il re, uccidendo molti signori nobili, guerrieri Kaqchikel e membri della dinastia Kaweq. I ribelli tentarono di uccidere il re ma egli venne protetto dai figli che ancora gli erano fedeli, a Pakaman, nella zona appena fuori dalla citt\u00e0. A causa della ribellione, K'iq'ab dovette fare delle concessioni ai signori K'iche' ribelli. I ribelli si rivoltarono contro gli alleati Kaqchikel, che dovettero fuggire da Q'umarkaj, e fondarono una citt\u00e0 a Iximche.\nDopo la morte del re K'iq'ab, avvenuta nel 1475, i K'iche' si trovavano in lotta con i Tz'utujil e i Kaqchikel, forse nel tentativo di riportare il potere centrale a Q'umarkaj. Poco tempo dopo la morte del re, sostituito da Tepepul, Q'umarkaj attacc\u00f2 Iximche e venne sconfitta pesantemente. Dopo questo evento Q'umarkaj non riusc\u00ec pi\u00f9 a impensierire i Kaqchikel di Iximche. Dopo Tepepul, Tekum port\u00f2 i K'iche' contro i Tz'utujil e venne ucciso in battaglia a sud del lago Atitlan.\nIn seguito, la casata Nijaib cerc\u00f2 di spodestare la casata Kaweq dal potere.\nLa caduta di Q'umarkaj.\nNel marzo 1524, il conquistador spagnolo Pedro de Alvarado entr\u00f2 a Q'umarkaj, invitato dai signori dei K'iche' rimasti dopo la sconfitta nella valle di Quetzaltenango, dove Tecun Uman, uno dei quattro signori della citt\u00e0, perse la vita. Alvarado temeva che vi fosse una trappola nella citt\u00e0 pur entrando ugualmente. Si accamp\u00f2 sulla pianura al di fuori della citt\u00e0 piuttosto che accettare alloggio. Temendo che vi fosse un gran numero di guerrieri K'iche' al di fuori della citt\u00e0 e che la cavalleria non potesse muoversi per le vie strette di Q'umarkaj, invit\u00f2 i signori pi\u00f9 importanti della citt\u00e0, Oxib-Keh (il re, \"ajpop\") e Beleheb-Tzy (il prescelto del re, \"ajpop k'amha\") a visitare l'accampamento. Alvarado cattur\u00f2 i due signori e li tenne come prigionieri. I guerrieri K'iche', vedendo i loro capi prigionieri, attaccarono gli alleati indigeni degli spagnoli e riuscirono a uccidere un soldato. Alvarado decise di uccidere i due signori K'iche' facendoli bruciare vivi, e fece bruciare l'intera citt\u00e0.\nStoria moderna.\nIl sito venne esaminato accuratamente durante l'era coloniale. Francisco Xim\u00e9nez, che fece conoscere il Popol Vuh al mondo, visit\u00f2 Q'umarkaj durante gli ultimi anni del XVII secolo. Miguel Rivera y Maestre scrisse un rapporto sul sito per il governo del Guatemala nel 1834. Nel 1840 John Lloyd Stephens e Frederick Catherwood visitarono il sito dopo aver letto il rapporto di Rivera, e Catherwood fece una mappa del sito disegnando anche il Tempio di Tohil. Nel 1865, l'architetto francese Cesar Daly produsse una mappa con i cinque siti raggruppati con Q'umarkaj; queste mappe sono andate perdute. Un'altra esplorazione venne fatta da Alfred P. Maudslay nel 1887, con pubblicazioni tra il 1889 e il 1902. I primi scavi archeologici vennero effettuati negli anni cinquanta e negli anni settanta.\nJorge F. Guillem\u00edn ripul\u00ec le rovine nel 1956, disegnando su mappa le costruzioni rimanenti, la zona centrale e le citt\u00e0 satellite attorno al sito principale. L'universit\u00e0 di New York di Albany effettu\u00f2 degli scavi negli anni 70. Kenneth Brown dell'universit\u00e0 di Houston effettu\u00f2 diversi scavi nel 1977.\nIl sito.\nNel nucleo del sito vi sono piramidi, rimanenze di palazzi (ridotti a monticelli di macerie) e un campo per il gioco della palla. Nella zona pi\u00f9 estesa del sito vi erano quattro campi da gioco, uno in ogni divisione politica della citt\u00e0.\nLa pietra intagliata che si affacciava alle costruzioni venne presa per costruire altre case a Santa Cruz del Quich\u00e9; le rovine vennero ancora minate nel XIV secolo, causando altri danni.\nLe strutture pi\u00f9 importanti a Q'umarkaj vennero messe in piedi intorno a una piazza, che aveva un pavimento di intonaco. Le costruzioni munite di colonne a Q'umarkaj sembrano indicare un legame con lo stile di Mayapan. Vi sono anche altre similarit\u00e0 come immagini di teschi, figure ed effigi, e una forte applicazione di stucco. Una analisi aeriale e di superficie delle rovine ha rivelato una disposizione secondo un certo schema, con combinazioni ripetute di piramidi, strutture lunghe e complessi multipatio. Queste combinazioni ripetute potrebbero essere collegate alle varie dinastie presenti nella citt\u00e0. Inoltre sembra che ci sia una divisione del sito, che viene separato in una parte nordoccidentale e sudorientale. La famiglia Kaweq e i loro alleati dominavano la maggior parte del sito, mentre i Nijaib occupavano la porzione est fino al sito satellite di Atalaya.\nTempio di Tohil.\nLa piazza era dominata dal tempio di Tohil, che era una divinit\u00e0 giaguaro associata al sole e alla pioggia, ed era la divinit\u00e0 principale di Q'umarkaj. Questo tempio si trova sul lato ovest della piazza principale. Ci\u00f2 che rimane sono macerie del tempio, con un'apertura dove la gente pone ancora offerte. Fino alla met\u00e0 del XIV secolo il tempio era ancora ben preservato e venne descritto da John Lloyd Stephens. Il tempio originale era formato da una piramide ripida con scalinate su tre lati, con il lato ovest senza, e sulla sommit\u00e0 vi era un tempio. La base era lunga 33 per ogni lato e le pareti erano coperte di stucco dipinto. La copia di Catherwood del disegno di Rivera y Maestre mostrava il corpo della piramide diviso il 4 gradonate talud-tablero e 19 gradini in ognuna delle scalinate, mentre il disegno di Rivera y Maestra mostra 24 scalinate e 6 gradonate. Francisco Xim\u00e9nez, verso la fine del XVII secolo, descrisse che il tempio era la costruzione pi\u00f9 alta a Q'umarkaj. Lo stile in cui \u00e8 costruito il tempio di Tohil \u00e8 simile a quello dei templi pi\u00f9 importanti di Mayapan e Chich\u00e9n Itz\u00e1, a nord della penisola dello Yucat\u00e1n. Le colonne sostenevano un tempo un soffitto di muratura.\nIl tempio di Tohil venne usato per sacrifici umani, e i corpi delle vittime venivano gettati di fronte alla scalinata principale prima di venire decapitati. Le teste venivano piazzate su un Tzompantli. Questo \"tzumpan\" si trovava poco distante dal tempio, in una zona seppellita da macerie.\nSullo stucco del tempio un tempo vi era rappresentato un giaguaro.\nTempio di Awilix.\nIl tempio di Awilix si trova sul lato est della piazza. Awilix era una delle divinit\u00e0 della famiglia Nijaib lineage e viene identificata con Ixbalanque, uno dei gemelli Maya del Popol Vuh. Secondo un disegno fatto da Rivera y Maeste, il tempio di Awilix non era alto quanto quello di Tohil. Questa struttura era la seconda pi\u00f9 importante a Q'umarkaj. Questo tempio era originariamente formato da una piattaforma rettangolare con sopra una piattaforma pi\u00f9 piccola e una struttura a forma di tempio sul lato est. Una larga scalinata si trovava sul lato ovest del tempio, ed era affiancata sul livello pi\u00f9 basso da due pannelli talud-tablero. Ci furono quattro fasi principali di costruzione e vi sono prove che mostrano come il tempio venne riparato molte volte prima della conquista. Il pavimento sotto la terza fase di costruzione era stato dipinto di verde scuro. Sono stati trovati dei frammenti di bruciatori di incenso sotto lo strato della prima fase di costruzione.\nTempio di Jakawitz.\nUn monticello sul lato sud della plaza era un tempo il tempio di Jakawitz, una divinit\u00e0 delle montagne e patrono della famiglia Ajaw. Come nelle altre strutture a Q'umarkaj, tutte le pietre posizionate davanti a esso sono state rubate, lasciando cos\u00ec solo le macerie del tempio. Questa struttura faceva parte di un complesso formato da un patio incluso dal tempio nel lato nord, un palazzo sul lato sud e una struttura lunga a est. Il complesso di Jakawitz non \u00e8 stato esaminato dal punto di vista archeologico. I disegni di Rivera y Maestre suggeriscono che il tempio era una struttura stretta con quattro o cinque gradonate.\nTempio di Q'uq'umatz.\nIl tempio di Q'uq'umatz era un tempio a forma circolare dedicato al serpente piumato, e in onore alla famiglia Kawek, la dinastia che comandava la citt\u00e0. Il tempio \u00e8 ora solo una forma circolare sulla superficie della piazza principale. Si trova tra i templi di Tohil e Awilix, a nord dell'asse centrale del tempio di Tojil e a sud dell'asse del tempio di Awilix. Dalle tracce lasciate sulla plaza si capisce che il tempio era formato da un muro circolare di 6 metri di diametro. L'intera struttura era coperta da un tetto e vi erano diverse piccole piattaforme di pietra sui lati est e ovest del tempio, ognuna larga 1 metro.\nI sacerdoti di Q'uq'umatz provenivano da un'importante dinastia della famiglia Kaweq. Il tempio di Q'uq'umatz venne smantellato dopo la conquista spagnola, in quanto non \u00e8 menzionato in alcun documento e nei disegni si trovano solo vegetazione nel posto in cui la struttura si trovava. La tradizione dei templi circolari dedicati al serpente piumato era anticamente presente nella zona culturale mesoamericana.\nCampo da gioco.\nIl campo si trova vicino al tempio di Tohil, sul lato sud ovest della plaza. Il campo mantiene ancora la sua forma distintiva. Il campo era amministrato dal gruppo Popol Winaq della dinastia governante, Kaweq. Il campo \u00e8 allineato ovest-est con una lunghezza di 40 metri. Il campo si trovava esattamente a met\u00e0 tra i palazzi dei Kaweq e degli Ajaw K'iche', che si trovavano a 15 a nord e a sud del campo rispettivamente.\nPalazzi.\nUn piccolo palazzo appartenente alla dinastia dei Nijaib si trovava dietro al tempio di Awilix. Queste case delle famiglie, chiamate \"nimja\", si trovano in tutta la citt\u00e0 di Q'umarkaj. Come con altre costruzioni nel sito, la pietra lavorata e lo stucco \u00e8 andato perduto. I \"nimja\" sono strutture rettangolari lunghe situate su alte piattaforme. Su queste piattaforme, i palazzi erano formati da due livelli, un livello basso con soffitto e anticamera, con un livello pi\u00f9 alto che sosteneva le stanze centrali della struttura. Alcuni dei palazzi pi\u00f9 grandi avevano diverse scalinate con le quali si accedeva alla anticamera, e diverse porte e pilastri che davano alle stanze della costruzione principale.\nUn'altra struttura \"nimja\" si trova a sudest della plaza principale. Gli scavi effettuati nel 1972 hanno rivelato una semplice superstruttura che forma una camera con una panca, nella zona posteriore, e un altare in mezzo. Sei urne funerarie all'interno del palazzo, una delle quali era vicina all'altare e conteneva offerte, tra cui una collana d'oro. Vi erano tracce di cuori ad ogni estremo della stanza principale.\nAltre strutture.\nNella piazza centrale ci sono tracce di tredici piccole piattaforme che un tempo erano situate qui. Tre di queste, ognuna che misurava 2,5 metri in larghezza, si trovavano a nord del tempio di Q'uq'umatz. Una linea di cinque strutture simili si trovava a sud dello stesso tempio, con un alternarsi di piattaforma circolare, poi quadrata, poi circolare, poi quadrata e cos\u00ec via. Queste piattaforme funzionavano come altari.\nA sud della linea delle piattaforme vi sono tracce di due piattaforme pi\u00f9 grandi. Una di queste misurava 10 metri di lunghezza per ogni lato, l'altra ne misurava 8. Rimane un segno circolare tra le due piattaforme, che segna la presenza di una piattaforma di tipo diverso.\nUna grande piattaforma squadrata nella sezione nord-ovest della piazza centrale, lunga 18 metri per lato, si trova giusto dietro il tempio di Tohil e misura 2 metri in altezza. Questa piattaforma \u00e8 stata identificata con il nome \"sokib'al\", la piattaforma dei gladiatori descritta in documenti antichi. La piattaforma era legata alla famiglia militare dei Kaweq.\nDue piattaforme si trovano nella sezione sud-est della piazza principale, e il loro uso rimane sconosciuto.\nSiti satellite.\nNella zona della Q'umarkaj estesa (chiamata anche Utatlan estesa) vi sono alcuni siti minori, alleati della citt\u00e0 principale.\nChisalin.\nChisalin (altri nomi: Pilokab' e Muqwitz Pilokab') si trova a qualche centinaio di metri a nord di Q'umarkaj. Le rovine si trovano su una striscia di terra stretta, circondata da fossati. Chisalin ha una piccola piazza, che \u00e8 stata erosa.\nPismachi'.\nPismachi' (anche conosciuta come Ismachi') occupa una piccola zona piana a 600 metri a sud del nucleo del sito principale, ed \u00e8 circondata da dei fossati. La zona piana \u00e8 separata da Q'umarkaj dal fossato dove scorre il fiume Ismachi'. Pismachi' era la capitale dei K'iche', prima che venisse spostata alla vicina Q'umarkaj, e venne fondata nel XIV secolo. Il luogo in cui si trovava non venne mai scordato dalla popolazione locale. Il missionario francese Charles \u00c9tienne Brasseur de Bourbourg localizz\u00f2 Pismachi' verso la met\u00e0 del XIV secolo, e in seguito venne dimenticata fino al 1956, quando Jorge Guillem\u00edn la ritrov\u00f2 in cooperazione con il governo del Guatemala. Il luogo esatto in cui si trovava venne attestato e certificato da Robert Carmack nel 1969. Anche se l'altopiano di Pismachi' \u00e8 largo il doppio di quello di Q'umarkaj, le rovine occupano una piccola parte della porzione sud-est della cima. Le rovine sono ancora in uso, da sciamani K'iche' che svolgono dei rituali.\nAtalaya.\nAtalaya (spagnolo per \"torre di osservazione\") si trova a 600 metri a est del nucleo del sito principale. Il sito venne costruito su quattro gradonate, all'inizio della piana occupata dalla citt\u00e0 Santa Cruz del Quich\u00e9. Il sito era piccolo, coprendo un'area di metri quadrati. Atalaya viene usato ai giorni nostri come luogo per rituali K'iche' ed \u00e8 un punto di cultura e folklore, in quanto Tec\u00fan Um\u00e1n, uno dei re di Q'umarkaj, venne seppellito qui, e la gente del luogo dice che sia infestato da spiriti tzitzimit. Verso la fine del XX secolo la terra su cui si trova il sito apparteneva ancora alla famiglia Rojas, formata da discendenti dei re di Q'umarkaj.\nPakaman.\nPakaman si trova a metri a est di Atalaya e a est di Q'umarkaj. Il nome originale di Pakaman era \"Panpetaq\" (\"luogo di arrivo\") e fu il primo avamposto presso la strada che conduceva a Q'umarkaj."}
{"id": "2529297", "revid": "32116", "url": "https://it.wikipedia.org/wiki?curid=2529297", "title": "Gumarcaj", "text": ""}
{"id": "2529299", "revid": "767487", "url": "https://it.wikipedia.org/wiki?curid=2529299", "title": "Distretto di Altynsarin", "text": "Il distretto di Altynsarin (in kazako: \u0410\u043b\u0442\u044b\u043d\u0441\u0430\u0440\u0438\u043d \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Oba\u01e7an."}
{"id": "2529301", "revid": "74415", "url": "https://it.wikipedia.org/wiki?curid=2529301", "title": "Progetto di ferrovia Palermo-Salaparuta", "text": ""}
{"id": "2529303", "revid": "1543377", "url": "https://it.wikipedia.org/wiki?curid=2529303", "title": "Not Dark Yet", "text": "Not Dark Yet \u00e8 un singolo del cantautore statunitense Bob Dylan pubblicato nel 1998 e tratto dall'album \"Time Out of Mind\".\nIl brano.\nIl testo della canzone \u00e8 narrativamente lineare, rispetto agli abituali standard lirici di Dylan, e il brano viene cantato dal punto di vista di un uomo vissuto e stanco, parzialmente rassegnato alla morte inevitabile che prima o poi arriver\u00e0 anche per lui:\nLa canzone compare anche nell'album \"\" e nella colonna sonora di \"Wonder Boys\", oltre che nel documentario \"Why We Fight\". \u00c8 stata reinterpretata da Robyn Hitchcock nell'album di cover \"Robyn Signs\", da Eric Clapton durante il tour del 2009 tra Regno Unito ed Irlanda e da Jimmy LaFave nell'album \"Cimarron Manifesto\".\nLa canzone \u00e8 stata oggetto di analisi letteraria da parte del professor Christopher Ricks che fece notare l'influenza del poeta John Keats sullo stile di scrittura di Dylan. Nel suo libro \"Dylan's Visions of Sin\", Ricks, professore di lettere alla Boston University, tratteggia dei parallelismi tra \"Not Dark Yet\" e il poema di Keats \"Ode a un usignolo\"."}
{"id": "2529307", "revid": "298229", "url": "https://it.wikipedia.org/wiki?curid=2529307", "title": "Nazionale di hockey su prato femminile della Spagna", "text": "La nazionale di hockey su prato femminile della Spagna \u00e8 la squadra femminile di hockey su prato rappresentativa della Spagna ed \u00e8 posta sotto la giurisdizione della Real Federacion Espa\u00f1ola de Hockey."}
{"id": "2529310", "revid": "433605", "url": "https://it.wikipedia.org/wiki?curid=2529310", "title": "Tamarindito", "text": "Tamarindito \u00e8 un sito archeologico costruito dai Maya, situato nel dipartimento di Pet\u00e9n in Guatemala.\nSi pensa che Tamarindito fosse la capitale governata da una dinastia di re nel Petexbat\u00fan del periodo Classico iniziale, e venne conquistata nel tardo Classico da un nuovo regno con capitale a Dos Pilas. Tamarindito form\u00f2 una nuova politeia con Arroyo de Piedra, condividendo lo stesso dialetto nella scrittura dei glifi. Tamarindito \u00e8 un sito piccolo, con pi\u00f9 di 140 strutture e vi sono anche 8 stele e 2 altari, un campo da gioco della palla, e una scalinata adornata con glifi, chiama \"scalinata del prigioniero\", che narra della sconfitta e della cattura del governatore di Dos Pilas. Nel sito vi si trova una diga creata durante il medio Classico che mostra un complesso sistema per l'agricoltura. La laguna \u00e8 stata oggetto di ricerche che hanno svelato che il sito venne occupato dal Medio Preclassico al Terminale Classico."}
{"id": "2529312", "revid": "767487", "url": "https://it.wikipedia.org/wiki?curid=2529312", "title": "Distretto di Amangeld\u00ed", "text": "Il distretto di Amangeld\u00ed (in kazako: \u0410\u043c\u0430\u043d\u0433\u0435\u043b\u0434\u0456 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Amangeld\u00ed."}
{"id": "2529313", "revid": "38120", "url": "https://it.wikipedia.org/wiki?curid=2529313", "title": "Panamerican Hockey Federation", "text": ""}
{"id": "2529314", "revid": "124207042", "url": "https://it.wikipedia.org/wiki?curid=2529314", "title": "K'iche'", "text": "I K'iche' (: , ) o Quich\u00e9 (secondo la pronuncia spagnola) gruppo etnico nativo americano facente parte del gruppo etnolinguistico dei Maya. L'idioma nativo dell'etnia, il k\u02bciche\u02bc, \u00e8 una lingua mesoamericana del gruppo linguistico delle lingue maya. Gli stati K'iche' raggiunsero l'apice del loro splendore nel periodo postclassico mesoamericano.\nLa maggioranza dei K'iche' vive negli altopiani del Guatemala, nei dipartimenti di Quich\u00e9, Totonicap\u00e1n e Quetzaltenango. Con pi\u00f9 di met\u00e0 della popolazione K'iche', Quich\u00e9 rappresenta il nucleo di questa etnia. Nel periodo precolombiano il dominio dei K'iche' si estendeva fino alla valle di Antigua e alle zone costiere di Escuintla.\nRigoberta Mench\u00fa, vincitrice del Nobel della Pace nel 1992, \u00e8 di etnia K'iche'.\nEtimologia.\nIl significato letterale della parola \"k'iche\"' \u00e8 \"molti alberi\". La traduzione in n\u00e1huatl \u00e8 \"Cuauht\u0113mall\u0101n\" (), ed \u00e8 anche il termine dal quale ha origine la parola \"Guatemala\". Inoltre, dall'omonimo popolo, prende il nome il dipartimento di Quich\u00e8.\nStoria.\nNel periodo precolombiano, il regno di Q'umarkaj fu uno dei pi\u00f9 potenti nella regione. K'iche' era uno stato che venne a crearsi dopo il collasso dei Maya nel periodo classico. Lo stato si trovava in una valle montagnosa in Guatemala. I conquistadores descrissero nei loro testi diverse citt\u00e0 come Q'umarkaj, la capitale dei K'iche'; il popolo col quale confinavano erano i Kaqchikel.\nI K'iche' vennero sconfitti dal conquistador Pedro de Alvarado nel 1524. Il loro ultimo comandante militare, Tec\u00fan Um\u00e1n, condusse i K'iche' e il loro esercito contro Pedro e i suoi alleati Kaqchikel, in una battaglia presso la valle di Xelaju (Quetzaltenango). I K'iche' vennero sconfitti e di loro persero la vita, tra cui Tec\u00fan Um\u00e1n, che da allora \u00e8 diventato una figura leggendaria nella tradizione orale dei K'iche'. Dopo la battaglia, i K'iche' si arresero e invitarono Alvarado a visitare la loro capitale, Q'umarkaj. Alvarado sospett\u00f2 che stessero preparando una imboscata, e fece mettere a fuoco la citt\u00e0. Le rovine della citt\u00e0 sono visibili a tutt'oggi, poco lontano da Santa Cruz del Quich\u00e9.\nUno dei documenti pi\u00f9 significativi mesoamericani giunti ai giorni nostri \u00e8 il \"Popol Vuh\" (), scritto originalmente attorno al 1550. Contiene documentazioni riguardo alla mitologia e alla storia della gente, prese da altre fonti precolombiane (oggi perlopi\u00f9 perdute) e tradizioni orali. Questo testo narrativo include racconti del mito della creazione, di come il mondo e gli umani vennero creati dagli dei, la storia dei fratelli divini, e la storia dei K'iche' fino alla loro migrazione nella propria terra, fino al periodo in cui giunsero gli spagnoli.\nLingua.\nLa maggior parte dei K'iche' parla il k'iche' e conosce abbastanza bene lo spagnolo; le lingue maya imparentate con la loro sono l'uspanteco, il sacapulteco, il kaqchikel e il tzutujil."}
{"id": "2529316", "revid": "38120", "url": "https://it.wikipedia.org/wiki?curid=2529316", "title": "PAHF", "text": ""}
{"id": "2529318", "revid": "32116", "url": "https://it.wikipedia.org/wiki?curid=2529318", "title": "Regno K'iche' di Q'umarkaj", "text": ""}
{"id": "2529319", "revid": "298229", "url": "https://it.wikipedia.org/wiki?curid=2529319", "title": "Nazionale di hockey su prato femminile della Repubblica Dominicana", "text": "La nazionale di hockey su prato femminile della Repubblica Dominicana \u00e8 la squadra femminile di hockey su prato rappresentativa della Repubblica Dominicana ed \u00e8 posta sotto la giurisdizione della Dominican Hockey Federation."}
{"id": "2529336", "revid": "170423", "url": "https://it.wikipedia.org/wiki?curid=2529336", "title": "Nazionale di hockey su prato femminile dell'Austria", "text": "La nazionale di hockey su prato femminile dell'Austria \u00e8 la squadra femminile di hockey su prato rappresentativa dell'Austria ed \u00e8 posta sotto la giurisdizione della \u00d6sterreichischer Hockey Verband."}
{"id": "2529337", "revid": "110157", "url": "https://it.wikipedia.org/wiki?curid=2529337", "title": "Distretto di \u00c4uliek\u00f6l", "text": "Il distretto di \u00c4uliek\u00f6l (in kazako: \u04d8\u0443\u043b\u0438\u0435\u043a\u04e9\u043b \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo \u00c4uliek\u00f6l."}
{"id": "2529340", "revid": "180559", "url": "https://it.wikipedia.org/wiki?curid=2529340", "title": "Nazionale di hockey su prato femminile della Polonia", "text": "La nazionale di hockey su prato femminile della Polonia \u00e8 la squadra femminile di hockey su prato rappresentativa della Polonia ed \u00e8 posta sotto la giurisdizione della Polish Hockey Association."}
{"id": "2529345", "revid": "339392", "url": "https://it.wikipedia.org/wiki?curid=2529345", "title": "B'T X", "text": ""}
{"id": "2529347", "revid": "767487", "url": "https://it.wikipedia.org/wiki?curid=2529347", "title": "AAPT Championships 2000", "text": "L'AAPT Championships 2000 \u00e8 stato un torneo di tennis giocato sul cemento. \u00c8 stata la 24\u00aa edizione del Torneo di Adelaide, che fa parte della categoria International Series nell'ambito dell'ATP Tour 2000. Si \u00e8 giocato ad Adelaide in Australia dal 3 al 10 gennaio 2000.\nCampioni.\nSingolare.\n Lleyton Hewitt ha battuto in finale Thomas Enqvist 3-6, 6-3, 6-2\nDoppio.\n Todd Woodbridge / Mark Woodforde hanno battuto in finale Lleyton Hewitt / Sandon Stolle 6-4, 6-2"}
{"id": "2529349", "revid": "170423", "url": "https://it.wikipedia.org/wiki?curid=2529349", "title": "Nazionale di hockey su prato femminile della Francia", "text": "La nazionale di hockey su prato femminile della Francia \u00e8 la squadra femminile di hockey su prato rappresentativa della Francia ed \u00e8 posta sotto la giurisdizione della F\u00e9d\u00e9ration Fran\u00e7aise De Hockey."}
{"id": "2529350", "revid": "3831", "url": "https://it.wikipedia.org/wiki?curid=2529350", "title": "Rayogramma", "text": ""}
{"id": "2529354", "revid": "767487", "url": "https://it.wikipedia.org/wiki?curid=2529354", "title": "Distretto di Denisov", "text": "Il distretto di Denisov (in kazako: \u0414\u0435\u043d\u0438\u0441\u043e\u0432 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Denisovka."}
{"id": "2529357", "revid": "1057320", "url": "https://it.wikipedia.org/wiki?curid=2529357", "title": "Goin' Places (album The Jacksons)", "text": "Goin' Places \u00e8 il secondo album in studio del gruppo musicale statunitense The Jacksons con l'etichetta Epic Records (il tredicesimo della loro carriera includendo l'album di vecchi inediti \"Joyful Jukebox Music\" con il nome di Jackson 5), pubblicato il 18 ottobre 1977. \n\"Goin' Places\" \u00e8 stato il secondo e ultimo album dei Jacksons pubblicato dalla joint venture Epic Records/Philadelphia International Records (PIR). \nNel 2021 ne \u00e8 stata realizzata una nuova versione digitale estesa con al suo interno l\u2019album completo con l\u2019aggiunta di 3 canzoni bonus.\nDescrizione.\nAntefatti.\nDopo il modesto successo dell'album precedente, i Jacksons effettuarono una serie di concerti negli Stati Uniti, inclusa Las Vegas, dove registrarono anche il loro variet\u00e0 televisivo \"Jacksons TV Show\", che fu trasmesso in USA tra il 1976 e il 1977. A maggio del '77 intrapresero un tour promozionale in Europa il cui momento culminante fu la partecipazione alla \"Royal Command Performance\" al King's Hall di Glasgow per i festeggiamenti del Giubileo d'Argento della Regina Elisabetta II. Nel frattempo Michael si trasfer\u00ec a New York per dedicarsi al suo primo ruolo di attore nel film musicale \"The Wiz\", interpretando il personaggio dello spaventapasseri.\nComposizione.\nDurante questo periodo di viaggi e spostamenti per l'Europa e gli Stati Uniti, i Jacksons si recarono in studio per terminare le registrazioni di un nuovo album, che da questo prender\u00e0 il nome di \"Goin' Places\", che letteralmente significa \u00abvisitando luoghi\u00bb, ma che nello slang statunitense sta anche per \u00abfare strada\u00bb.\nLa Epic, come per il precedente lavoro, lasci\u00f2 maggiore libert\u00e0 ai fratelli rispetto alla Motown Records, permettendo ai Jacksons di inserire nella scaletta finale due canzoni scritte e composte da loro stessi, \"Different Kind of Lady\" e \"Do What You Wanna\". Per il resto dei pezzi si affidarono ancora una volta al team di compositori del precedente disco, tra cui il duo Gamble/Huff che, su loro stessa richiesta, scrissero per la prima volta un brano pi\u00f9 impegnato, che non trattasse i soliti temi d'amore in stile disco music. Il risultato fu una canzone contro la guerra, \"Man of War\", capostipite di una serie di brani dai temi umanitari che appariranno negli album successivi, sia della band che di Michael Jackson da solista, tra i quali \"Can You Feel It\", \"Be Not Always\", \"We Are the World\" e \"Man in the Mirror\".\nLa maggiore sicurezza acquisita in studio porter\u00e0 i fratelli a scrivere e comporre ogni pezzo del disco che seguir\u00e0.\nAccoglienza.\nIl disco fu anticipato dal singolo omonimo \"Goin' Places\", che arriv\u00f2 alla posizione numero 6 della classifica rhythm and blues di \"Billboard\" e alla numero 52 di quella dei singoli di musica pop, rimanendovi quindici e sette settimane rispettivamente. Nel Regno Unito raggiunse la posizione numero 26, rimanendo in classifica per sette settimane. L'album debutt\u00f2 alla posizione numero 63 negli USA, rimanendo nelle classifiche per undici settimane. Raggiunse invece la posizione numero 11 della classifica rhythm and blues di \"Billboard\", restando in classifica per tredici settimane.\n\"Goin' Places\" ad oggi ha venduto pi\u00f9 di mezzo milione di copie in tutto il mondo, ma fu il loro album meno venduto assieme a \"2300 Jackson Street\". Nel 1978, il gruppo port\u00f2 l\u2019album in un tour che inizi\u00f2 a fine gennaio e fin\u00ec a met\u00e0 maggio.\nL'album deluse parte del pubblico e della critica: se da una parte i Jacksons stavano al passo coi tempi con canzoni contro la guerra come \"Man of War\", dall'altra, con pezzi come \"Goin' Places\" che parlavano di lussuosi viaggi in giro per il mondo in un aereo privato, erano troppo distanti dalla gente dei ghetti, che negli Stati Uniti rappresentavano una larga fetta del loro pubblico. Ron Wynn di AllMusic lod\u00f2 le influenze di Gamble e Huff e descrisse l'album come \u00absuccessi R&amp;B e pop che hanno tenuto la famiglia sotto i riflettori per un po' pi\u00f9 a lungo\u00bb.\nA causa del parziale insuccesso, Michael e il padre Joseph, loro manager, si incontrarono con Ron Alexenburg, capo della CBS/Epic, per convincerlo che ormai i Jacksons erano pronti per occuparsi della loro musica da soli. A questo punto termin\u00f2 la collaborazione con Gamble e Huff."}
{"id": "2529370", "revid": "188668", "url": "https://it.wikipedia.org/wiki?curid=2529370", "title": "Delle Scole", "text": ""}
{"id": "2529372", "revid": "155634", "url": "https://it.wikipedia.org/wiki?curid=2529372", "title": "Settebagni", "text": "Settebagni (\"Septem Balnea\" in latino) \u00e8 la zona urbanistica 4M del Municipio Roma III di Roma Capitale. Si estende sulla zona Z. III Marcigliana.\nIl toponimo indica anche una frazione di Roma Capitale.\nGeografia fisica.\nTerritorio.\nLa zona confina:\nStoria.\nNata come zona agricola, oggi ampiamente urbanizzata, si sviluppa su una collina dove, nel 2002, sono stati effettuati rilevanti ritrovamenti archeologici (tombe ed altro) tuttora in corso di osservazione.\nInfrastrutture e trasporti.\nStrade.\nSettebagni \u00e8 raggiungibile tramite la via Salaria e dall'omonimo svincolo della Diramazione Roma Nord."}
{"id": "2529373", "revid": "767487", "url": "https://it.wikipedia.org/wiki?curid=2529373", "title": "Distretto di Me\u0144d\u00edqara", "text": "Il distretto di Me\u0144d\u00edqara (in kazako: \u041c\u0435\u04a3\u0434\u0456\u049b\u0430\u0440\u0430 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Borovskoj."}
{"id": "2529378", "revid": "767487", "url": "https://it.wikipedia.org/wiki?curid=2529378", "title": "Mortadello e Polpetta", "text": "Mortadello e Polpetta (chiamati \"Mortadelo y Filem\u00f3n\" in spagnolo, noti in italiano anche come \"Mortadella e Filemone\") sono due personaggi dei fumetti umoristici spagnoli, creati da Francisco Ib\u00e1\u00f1ez. Le loro storie, pubblicate a partire dal 1958, sono diventate la serie a fumetti pi\u00f9 popolare spagnola e sono state trasposte in molti media.\nCaratteristiche dei personaggi principali.\nPolpetta - \u00c8 un investigatore privato. All'apparenza un uomo serio, elegante con l'immancabile papillon \u00e8 in realt\u00e0 stupido e pasticcione. Alle sue dipendenze ha Mortadello, un uomo dall'aspetto molto particolare: alto, calvo, col naso lungo e un grosso paio di occhiali senza i quali non vede. Inoltre veste un redingote nero.\nMortadello - Ha un'eccezionale abilit\u00e0 nei travestimenti, tanto da riuscire in un istante a mascherarsi da qualsiasi cosa, animata o inanimata, piccola o grande, ma sempre con la sua inconfondibile faccia occhialuta che spunta fuori. Nonostante la sua abilit\u00e0 anche Mortadello \u00e8 stupido e pasticcione e i due si trovano sempre in mezzo ai guai nelle loro missioni.\nL'evoluzione delle storie.\nInizialmente la coppia era intesa come una parodia delle avventure di Sherlock Holmes e Watson. Mortadello in origine aveva anche un ombrello e un lungo cappello dove nascondeva i suoi travestimenti, mentre Polpetta aveva una giacca e una pipa sempre in bocca. Col tempo i personaggi si sono evoluti avendo un'identit\u00e0 propria.\nDopo il 1969 le storie iniziano a evolversi diversamente dagli standard del periodo: la comicit\u00e0 si basa sempre di pi\u00f9 su parodie, giochi di parole, situazioni assurde. Le storie iniziano ad allungarsi e compaiono i primi personaggi comprimari. Con essi cambia anche la situazione lavorativa della coppia di investigatori: non pi\u00f9 detective privati, ma agenti segreti della T.I.A. sotto le dipendenze del Superintendente Mister L. Altri personaggi degni di nota sono il professor Bacterio e la segretaria Ofelia. Dal 1979 le storie cominciano ad avere sempre pi\u00f9 attinenze con l'attualit\u00e0 e con l'utilizzo di gag gi\u00e0 utilizzate in passato.\nIl grande successo della serie porta la casa editrice Bruguera ad appropriarsi sempre pi\u00f9 dei personaggi che, talvolta, vengono affidati ad altri autori fino a che, dal 1986, riesce a strappare i diritti d'autore allo stesso Ib\u00e1\u00f1ez. In questo periodo quindi quasi tutte le storie pubblicate di Mortadello e Polpetta sono di altri autori. Viene creato un nuovo personaggio: la segretaria Irma, la quale sparir\u00e0 dalle storie quando Ib\u00e1\u00f1ez si riappropier\u00e0 dei diritti.\nDopo il 1990, come detto, Ib\u00e1\u00f1ez riesce a riottenere i diritti per i suoi personaggi. Ripudia tutte le storie non autorizzate da lui (che non verranno pi\u00f9 ripubblicate). Tuttavia alcune storie non realizzate direttamente da lui, ma con il suo consenso oppure scritte da suoi collaboratori continuano a venir pubblicate.\nI riferimenti all'attualit\u00e0 sono ancora pi\u00f9 forti, tanto da essere lo spunto per l'intera storia: la venuta dell'euro, un film di successo, un fatto politico, un evento sportivo, ecc...\nL'organizzazione.\nLa T.I.A. fa chiaramente riferimento alla C.I.A., ma il nome \u00e8 un doppiosenso con la parola spagnola \"tia\" che significa \"zia\". In questo modo, si fa un riferimento umoristico anche all'U.N.C.L.E., l'agenzia della celebre serie TV \"Organizzazione U.N.C.L.E.\", le cui lettere formano l'acronimo \"uncle\", che in inglese vuol dire \"zio\".\nLe agenzie rivali hanno nomi analoghi: \"A.B.U.E.L.A.\" (nonna), \"S.O.B.R.I.N.A.\" (nipote), ecc.\nNel mondo.\nIn seguito al grande successo che le storie di Mortadello e Polpetta ebbero in Spagna, esse sono state tradotte in numerose lingue, in particolare in Germania, dove sono state pubblicate alcune storie scritte e disegnate da altri esclusivamente per il mercato tedesco."}
{"id": "2529381", "revid": "287204", "url": "https://it.wikipedia.org/wiki?curid=2529381", "title": "Hubert Schwab", "text": "Carriera.\nDiviene professionista nel 2005, quando approda nel team Continental Saeco-Romer's-Wetzikon. Dalla stagione successiva, il 2006, corre invece per la squadra ProTour belga Quick Step, partecipando al Giro d'Italia nel 2007 e nel 2008. Nel 2010 milita per met\u00e0 anno nella squadra austriaca Vorarlberg-Corratec e per met\u00e0 alla Price Custom Bikes, per poi ritirarsi a fine stagione."}
{"id": "2529383", "revid": "1442080", "url": "https://it.wikipedia.org/wiki?curid=2529383", "title": "AAPT Championships 2000 - Singolare", "text": "Il singolare del torneo di tennis AAPT Championships 2000, facente parte dell'ATP Tour, ha avuto come vincitore Lleyton Hewitt che ha battuto in finale Thomas Enqvist 3-6, 6-3, 6-2."}
{"id": "2529387", "revid": "131358", "url": "https://it.wikipedia.org/wiki?curid=2529387", "title": "Vit\u00f3ria de Guimar\u00e3es", "text": ""}
{"id": "2529390", "revid": "767487", "url": "https://it.wikipedia.org/wiki?curid=2529390", "title": "Scottish Backhold", "text": "Lo Scottish Backhold \u00e8 un tipo di lotta che ha origine in Scozia. I lottatori si abbracciano tenendosi dietro la vita, col braccio destro sotto il sinistro dell'avversario e il mento poggiato sulla spalla destra dello sfidante. Se il lottatore rompe la presa o tocca il terreno con qualsivoglia parte del corpo (piedi esclusi), perde."}
{"id": "2529395", "revid": "767487", "url": "https://it.wikipedia.org/wiki?curid=2529395", "title": "Distretto di Nauyrzym", "text": "Il distretto di Nauyrzym (in kazako: \u041d\u0430\u0443\u044b\u0440\u0437\u044b\u043c \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Doku\u010daev."}
{"id": "2529396", "revid": "24443", "url": "https://it.wikipedia.org/wiki?curid=2529396", "title": "Rofan", "text": ""}
{"id": "2529411", "revid": "767487", "url": "https://it.wikipedia.org/wiki?curid=2529411", "title": "Distretto di Qamysty", "text": "Il distretto di Qamysty (in kazako: \u049a\u0430\u043c\u044b\u0441\u0442\u044b \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Qamysty."}
{"id": "2529414", "revid": "767487", "url": "https://it.wikipedia.org/wiki?curid=2529414", "title": "Distretto di Qarabalyq", "text": "Il distretto di Qarabalyq (in kazako: \u049a\u0430\u0440\u0430\u0431\u0430\u043b\u044b\u049b \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Qarabalyq."}
{"id": "2529416", "revid": "1305772", "url": "https://it.wikipedia.org/wiki?curid=2529416", "title": "Edson Cholbi Nascimento", "text": "Biografia.\nFiglio di Pel\u00e9, \u00e8 stato allevato dalla madre, e ha cominciato ad avere rapporti con il padre solo a partire dai 18 anni, una volta tornato in Brasile dagli USA. In un'intervista, ha dichiarato che Pel\u00e9 \u00e8 stato \u00abpi\u00f9 mito che padre\u00bb.\nIl 6 giugno 2005 viene arrestato a San Paolo per un coinvolgimento in un traffico di droga La notizia dell'arresto del figlio ha profondamente addolorato Pel\u00e9, che era anche stato testimonial di campagne contro gli stupefacenti. \u00c8 stato rilasciato alla fine del 2006.\nNel 2014 Edson \u00e8 stato condannato a 33 anni di carcere da un tribunale brasiliano di prima istanza, con l'accusa di riciclaggio di soldi provenienti dal narcotraffico, successivamente ridotti a 12 anni e 10 mesi, e dal 2019 in uno stato dove pu\u00f2 risiedere in una prigione \u201caperta\u201d e nel frattempo svolgere una professione."}
{"id": "2529419", "revid": "599013", "url": "https://it.wikipedia.org/wiki?curid=2529419", "title": "Vedran Princ", "text": ""}
{"id": "2529420", "revid": "43512035", "url": "https://it.wikipedia.org/wiki?curid=2529420", "title": "Sa strumpa", "text": ""}
{"id": "2529421", "revid": "110157", "url": "https://it.wikipedia.org/wiki?curid=2529421", "title": "Love Sick", "text": "Love Sick \u00e8 un singolo di Bob Dylan pubblicato il 1\u00ba giugno 1998 e tratto dall'album \"Time Out of Mind\". La canzone \u00e8 stata ripresa da molti artisti, tra cui i White Stripes.\n\"Love Sick\" \u00e8 stata utilizzata in una versione remix in una campagna pubblicitaria di Victoria's Secret interpretata da Dylan stesso e Adriana Lima.\nTracce.\nCD1 (COL 665997 2):\nCD2 (COL 665997 5):\n2-track CD (COL 665997 1):\n\"Love Sick: Dylan Alive! Vol. 1\" Japanese double EP:\nVictoria's Secret Exclusive EP:"}
{"id": "2529423", "revid": "287204", "url": "https://it.wikipedia.org/wiki?curid=2529423", "title": "Chennai Open 2000", "text": "Il Chennai Open 2000 (conosciuto anche come \"Gold Flake Open\") \u00e8 stato un torneo di tennis giocato sul cemento.\n\u00c8 stata la 5\u00aa edizione del Chennai Open,\nche fa parte della categoria International Series nell'ambito dell'ATP Tour 2000.\nSi \u00e8 giocato al SDAT Tennis Stadium di Chennai in India, dal 3 gennaio al 10 gennaio 2000.\nCampioni.\nSingolare.\n J\u00e9r\u00f4me Golmard ha battuto in finale Markus Hantschk 6-3, 6-7 (6-8), 6-3\nDoppio.\n Julien Boutter / Christophe Rochus hanno battuto in finale Prahlad Srinath / Saurav Panja 7-5, 6-1"}
{"id": "2529429", "revid": "110157", "url": "https://it.wikipedia.org/wiki?curid=2529429", "title": "Distretto di Qarasu", "text": "Il distretto di Qarasu (in kazako: \u049a\u0430\u0440\u0430\u0441\u0443 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Qarasu."}
{"id": "2529432", "revid": "287204", "url": "https://it.wikipedia.org/wiki?curid=2529432", "title": "Campionati mondiali di canoa/kayak 2009", "text": "I XXXVII Campionati mondiali di canoa/kayak si sono svolti a Dartmouth (Canada) dal 12 al 16 agosto 2009."}
{"id": "2529434", "revid": "287204", "url": "https://it.wikipedia.org/wiki?curid=2529434", "title": "Hepatica", "text": "Hepatica \u00e8 un genere di piante appartenente alla famiglia delle Ranunculaceae, dall'aspetto di piccole erbacee perenni dai delicati fiori primaverili, diffuso in Eurasia e America settentrionale.\nTassonomia.\nIl genere \"Hepatica\" \u00e8 un piccolo gruppo di piante comprendente 7 specie, una sola delle quali (\"Hepatica nobilis\") appartenente alla flora spontanea italiana. La famiglia delle Ranunculaceae invece comprende oltre 2500 specie distribuite su 58 generi.\nLa collocazione tassonomica delle specie di questo genere nel corso del tempo ha subito pi\u00f9 di una variazione. Linneo inizialmente le aveva collocate nel genere \"Polyandria\"; probabilmente pensando al concetto di \u201cpoliandria primaria\u201d, ossia una struttura primitiva (dal punto di vista evolutivo) caratterizzata da numerosi stami in disposizione spiralata, tipica dell'androceo delle piante di questo genere. Ma dopo vent'anni lo stesso Linneo, le trasfer\u00ec al genere \"Anemone\". Qui rimasero in questa collocazione finch\u00e9 non vennero trasferite in un nuovo genere di nome \"Hepatica\".\nElenco delle specie.\nAll'interno del genere \"Hepatica\" sono attualmente incluse 7 specie:\nEtimologia.\nIl nome generico (\"Hepatica\") venne introdotto dal botanico scozzese Philip Miller (Chelsea,1691 \u2013 Chelsea, 1771) in una pubblicazione del 1754 e deriva dal greco \"\u201ch\u00e8par\u201d\" oppure \"\u201dh\u00e8patos\u201d\" (= fegato), nome derivato dalla forma particolare delle foglie ma anche dal colore della pagina inferiore della foglie stesse.&lt;br&gt;\nIl nome comune (\u201cErba trinit\u00e0\u201d) deriva dal Medioevo in quanto negli affreschi di carattere religioso spesso le foglie (a forma triloba) delle piante della specie pi\u00f9 nota in Europa (\"Hepatica nobilis\") servivano a simboleggiare uno dei dogmi cristiano-cattolici relativi alla natura di Dio.\nMorfologia.\nNon sono piante molto alte in quanto sia le foglie che gli scapi fiorali si diramano con brevi fusticini dall'apparato radicale rizomatoso. La forma biologica prevalente (almeno per le specie europee) \u00e8 geofita rizomatosa (G rhiz), ossia sono piante con organi sotterranei portanti gemme, dotate di rizoma, un fusto sotterraneo dal quale, ogni anno, si dipartono radici, foglie e scapi fioriferi. Queste piante contengono diversi alcaloidi della benzilisochinolina.\nRadici.\nLe radici sono secondarie da rizoma; sono inoltre molto fitte.\nFoglie.\nLe foglie (unicamente basali o radicali) sono lobate (a 3 lobi o 5 lobi). Le insenature dei lobi raggiungono quasi la parte centrale della foglia. Generalmente sono carnose e il picciolo \u00e8 riccamente pubescente. Il margine pu\u00f2 essere sia intero che dentato. Normalmente appaiono dopo la fioritura e sono persistenti.\nInfiorescenza.\nL'infiorescenza \u00e8 composta da scapi fiorali uniflori inseriti direttamente sul rizoma (all'ascella di squame ellittiche). Questi sono interamente afilli e pubescenti (quasi lanosi).\nFiori.\nI fiori di questo genere sono considerati di tipo arcaico e sono pi\u00f9 o meno \u201caciclici\u201d (non hanno una struttura ben definita in calice, corolla e parte riproduttiva). Il perianzio(o anche pi\u00f9 esattamente il perigonio) di questi fiori \u00e8 derivato dal perianzio di tipo \u201cdiploclamidato\u201d, formato cio\u00e8 da due verticilli: i tepali e i nettari (che in questo caso specifico sono assenti). I fiori sono inoltre attinomorfi e ermafroditi.\nFrutti.\nI frutti (degli acheni non piumosi) sono degli aggregati di follicoli oblunghi pubescenti e rostrati (= stilo persistente terminale). I semi sono piccoli (con un minuto embrione) ma con abbondante endosperma.\nDistribuzione e habitat.\nQuelle di questo genere sono piante abbastanza comuni. In preferenza crescono su substrato calcareo, in zone ombreggiate dei sottoboschi (soprattutto faggio), ma anche macchie e pascoli in pieno sole, ma a quote pi\u00f9 elevate. In inverno tollerano molto bene una lettiera o uno strato di neve.\nUsi.\nFarmacia.\nNelle piante di questo genere sono presenti diverse sostanze come \u201canemonina\u201d, \u201cepatotrilobina\u201d e saponina che nel passato sono state utilizzate nella medicina popolare. Comunque in genere risultano piante velenose in quanto contengono sostante tossiche per l'uomo..\nGiardinaggio.\nAttualmente l'unico impiego delle specie di questo genere \u00e8 nel giardinaggio. In Giappone ad esempio esiste una lunga tradizione orticola gi\u00e0 dal XVIII secolo durante la quale sono stati prodotti diversi cultivar a fiori doppi e svariati colori dalle specie pi\u00f9 interessanti."}
{"id": "2529444", "revid": "767487", "url": "https://it.wikipedia.org/wiki?curid=2529444", "title": "Distretto di Qostanay", "text": "Il distretto di Qostanay (in kazako: \u049a\u043e\u0441\u0442\u0430\u043d\u0430\u0439 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Zatobol'sk."}
{"id": "2529447", "revid": "767487", "url": "https://it.wikipedia.org/wiki?curid=2529447", "title": "Distretto di Saryk\u00f6l", "text": "Il distretto di Saryk\u00f6l (in kazako: \u0421\u0430\u0440\u044b\u043a\u04e9\u043b \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Saryk\u00f6l."}
{"id": "2529449", "revid": "3115", "url": "https://it.wikipedia.org/wiki?curid=2529449", "title": "Cesvitem", "text": "Il Cesvitem (\"Centro Sviluppo Terzo Mondo\") \u00e8 un'associazione italiana non profit nata nel 1987, non appartenente a entit\u00e0 politiche o confessionali, riconosciuta come organizzazione non governativa (ONG) dal Ministero degli Affari Esteri Italiano.\nL'associazione si prefigge di realizzare progetti di sostegno a distanza (Sad) e di cooperazione allo sviluppo con lo scopo di promuovere l'autosviluppo delle popolazioni dei Paesi in via di sviluppo (PVS).\nIn Italia cerca di realizzare attivit\u00e0 di sensibilizzazione, informazione e formazione legale alle problematiche dei popoli emergenti rivolte all'opinione pubblica e alla scuola.\nFa parte del Cipsi (un coordinamento nazionale di Ong), \u00e8 associato a La Gabbianella (coordinamento di associazioni impegnate in progetti di Sostegno a Distanza) e aderisce all'Associazione delle Ong Italiane.\nL'associazione \u00e8 iscritta al Registro regionale delle associazioni, enti e organismi che operano con continuit\u00e0 a favore degli immigrati extracomunitari.\nHa sede a Mirano (VE) ed \u00e8 presente in Mozambico e Per\u00f9 con due rappresentanze.\nAttivit\u00e0 principali.\nSostegno a distanza.\nCon il sostegno a distanza (Sad) l'associazione si prefigge di migliorare la qualit\u00e0 della vita di bambini e ragazzi che vivono nel Sud del mondo in condizioni precarie, lasciandoli nel proprio ambiente familiare.\nIl Cesvitem cerca anche di intervenire in area considerate prioritarie quali istruzione, assistenza sanitaria, alimentazione, iscrizione all'anagrafe, e cerca di aiutare i minori sostenendoli e garantendo alle loro famiglie un appoggio.\nPer garantire una certa trasparenza ed efficienza delle loro iniziative promosse il Cesvitem ha aderito alla Carta dei Principi del Sad e alla Carta dei Criteri di Qualit\u00e0 del Sad. Almeno l'80% dei fondi raccolti per il sostegno a distanza vengono utilizzati per le varie attivit\u00e0 dei progetti; la restante quota \u00e8 destinata alle spese di gestione in Italia che comprendono anche le varie attivit\u00e0 promozionali, le missioni di controllo in loco, la certificazione del bilancio, oltre che alla normale amministrazione.\nI progetti in corso nel 2009 sono: Pininos (Per\u00f9), Becas de Estudio (Per\u00f9), Ohacala (Mozambico), Esperan\u00e7a (Mozambico), Kukula (Mozambico), Ntwanano (Mozambico).\nProgetti di cooperazione.\nSono oltre 100 i progetti di cooperazione internazionale realizzati finora dal Cesvitem in diverse area geografiche (Africa, America Latina e Asia). Tutti i progetti cercano di basarsi su dei principi base quali: la risposta alle reali necessit\u00e0 delle popolazioni beneficiarie, la valorizzazione delle risorse locali (umane, sociali, culturali), l'approvazione della autorit\u00e0 locali e l'integrazione con i piani di sviluppo delle zone bersaglio. Uno degli obiettivi principali dell'associazione \u00e8 la promozione del diritto all'istruzione.\nI Progetti in corso nel 2009 sono: Scuola primaria di Carapira (Mozambico), St. Regina secondary school (Kenya), Guarderia Moche (Per\u00f9), Centro di formazione agricola di Gouyou (Ciad), Centro Comunitario di Xipamanine (Mozambico).\nEducazione allo Sviluppo.\nIl Cesvitem cerca di rendersi attivo nel mondo della scuola con iniziative (come laboratori e corsi di formazione) rivolte a studenti e insegnanti che mirano a formare e sensibilizzare sui problemi del Sud del mondo. Inoltre l'associazione si prefigge di intervenire nell'opinione pubblica con iniziative atte a promuovere un approccio alternativo alle culture diverse.\nI progetti in corso nel 2009 sono: Officina di Especondigi\u00f2.\nImmigrazione.\nUno degli obiettivi del Cesvitem e quello di accogliere e integrare gli immigrati provenienti dai PVS. Oltre alla gestione di uno sportello immigrati che offre servizi base (come la ricerca di lavoro o alloggio e la distribuzione di vestiti), l'associazione ha attivato corsi di lingua italiana per stranieri e gestito un Centro di prima accoglienza e dialogo interculturale per immigrati a Campocroce di Mirano. Importante inoltre il sostegno ad alcuni studenti provenienti dai PVS con l'elargizione di borse di studio in Italia."}
{"id": "2529450", "revid": "767487", "url": "https://it.wikipedia.org/wiki?curid=2529450", "title": "Nazionale di hockey su prato femminile dell'Unione Sovietica", "text": "La nazionale di hockey su prato femminile dell'Unione Sovietica era la squadra femminile di hockey su prato rappresentativa dell'Unione Sovietica, scioltasi nel 1991."}
{"id": "2529451", "revid": "38275", "url": "https://it.wikipedia.org/wiki?curid=2529451", "title": "Armistizio dell'8 settembre", "text": ""}
{"id": "2529452", "revid": "38120", "url": "https://it.wikipedia.org/wiki?curid=2529452", "title": "Nazionale di hockey su prato femminile dell'URSS", "text": ""}
{"id": "2529454", "revid": "628767", "url": "https://it.wikipedia.org/wiki?curid=2529454", "title": "Distretto di Taran", "text": "Il distretto di Taran (in kazako: \u0422\u0430\u0440\u0430\u043d \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Taran."}
{"id": "2529456", "revid": "92723", "url": "https://it.wikipedia.org/wiki?curid=2529456", "title": "Diocesi di Corneto", "text": ""}
{"id": "2529457", "revid": "298229", "url": "https://it.wikipedia.org/wiki?curid=2529457", "title": "Nazionale di hockey su prato femminile dell'Azerbaigian", "text": "La nazionale di hockey su prato femminile dell'Azerbaigian \u00e8 la squadra femminile di hockey su prato rappresentativa dell'Azerbaigian ed \u00e8 posta sotto la giurisdizione della Azerbaijan Field Hockey Federation."}
{"id": "2529458", "revid": "1945278", "url": "https://it.wikipedia.org/wiki?curid=2529458", "title": "Distretto di \u016azynk\u00f6l", "text": "Il distretto di \u016azynk\u00f6l (in kazako: \u04b0\u0437\u044b\u043d\u043a\u04e9\u043b \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo \u016azynk\u00f6l.\nSituato nel nord-est della zona."}
{"id": "2529462", "revid": "298229", "url": "https://it.wikipedia.org/wiki?curid=2529462", "title": "Nazionale di hockey su prato femminile del Belgio", "text": "La nazionale di hockey su prato femminile del Belgio \u00e8 la squadra femminile di hockey su prato rappresentativa del Belgio ed \u00e8 posta sotto la giurisdizione dell'Association Royale Belge De Hockey / Koninklijke Belgische Hockey Bond."}
{"id": "2529464", "revid": "363629", "url": "https://it.wikipedia.org/wiki?curid=2529464", "title": "Microscopio stereoscopico", "text": "Il microscopio stereoscopico, noto anche come stereomicroscopio, microstereoscopio o dissezionatore, \u00e8 un tipo di microscopio ottico progettato per produrre una visione stereoscopica di un oggetto.\nQuesto risultato si ottiene attraverso due percorsi ottici separati presenti nel microscopio, diversamente allineati tra loro, entrambi terminanti con due obiettivi e due oculari. Questi due percorsi ottici forniscono all'occhio destro e all'occhio sinistro immagini diversamente angolate.\nIl dispositivo viene usato spesso per studiare le superfici di un campione solido, o per eseguire attivit\u00e0 come classazione glanulometrica, dissezione, determinazione di macroinvertebrati, microchirurgia, orologeria, produzione o ispezione di piccole piastre per circuito stampato, grafologia per l'osservazione tridimensionale della scrittura.\nFunzionamento.\nDiversamente dai microscopi composti, in un microscopio stereoscopico solitamente si osserva la luce riflessa dal campione, invece della luce trasmessa. L'uso della luce riflessa dall'oggetto, consente l'esame di campioni troppo spessi o altrimenti opachi per la microscopia tramite microscopi a trasmissione. Anche i microscopi stereoscopici possono essere configurati per operare con illuminazione trasmessa, tipicamente con una lampada o uno specchio al disotto di un supporto trasparente, posto al disotto dell'oggetto; di solito, e diversamente dal microscopio composto, nella maggioranza dei sistemi stereoscopici l'illuminazione per trasparenza non \u00e8 focalizzata attraverso un condensatore.\nQualit\u00e0 importanti sono la grande distanza di lavoro, e la profondit\u00e0 di campo. Entrambe sono inversamente correlate al potere risolutivo: maggiore \u00e8 il potere risolutivo, cio\u00e8, pi\u00f9 piccola \u00e8 la distanza alla quale due punti adiacenti si possono distinguere, minore \u00e8 la profondit\u00e0 di campo e la distanza di lavoro. Un microscopio stereoscopico raggiunge un ragguardevole ingrandimento fino a 100x.\nNei microscopi steroscopici sono prevalenti due tipi di sistemi d'ingrandimento. Uno \u00e8 detto ad ingrandimento fisso, nel quale l'ingrandimento \u00e8 ottenuto con l'accoppiamento di due obiettivi ad ingrandimento non variabile. L'altro \u00e8 ad ingrandimento variabile, in grado di fornire una variazione continua dell'ingrandimento all'interno di un intervallo prefissato. I sistemi ad ingrandimento variabile possono raggiungere un ulteriore ingrandimento tramite l'uso di obiettivi ausiliari che accrescono l'ingrandimento complessivo mediante un coefficiente impostato. Inoltre, l'ingrandimento totale in entrambi i sistemi ad ingrandimento fisso e variabile pu\u00f2 venire variato col cambiare gli oculari.\nUn sistema ottico attribuito a Galileo, ovverosia il telescopio galileiano, \u00e8 un sistema intermedio tra sistemi ad ingrandimento fisso e sistemi ad ingrandimento variabile, ma con la distinzione precisa che gli stessi componenti ottici presenti nella stessa spaziatura, se fisicamente invertiti, si risolvono in un ingrandimento differente, sebbene ancora fisso. Ci\u00f2 consente ad un insieme di lenti di fornire due ingrandimenti differenti: due insiemi di lenti poste su si una torretta forniscono quattro ingrandimenti, tre insiemi di lenti sei ingrandimenti, ancora posti nella medesima torretta. La pratica mostra che tale sistema ottico Galileiano \u00e8 tanto utile quanto un pi\u00f9 costoso sistema ad ingrandimento variabile, con il vantaggio di conoscere l'ingrandimento utilizzato come valore predefinito, e senza dovere leggere delle scale analogiche.\nIl microscopio stereoscopico non deve venire confuso con un microscopio binoculare composto e un binoviewer. In tale microscopio entrambi gli occhi vedono la medesima immagine, ma gli oculari binoculari forniscono maggiore conforto visivo. Comunque, l'immagine in tale microscopio non \u00e8 differente da quella che si ottiene con un singolo oculare monocolare."}
{"id": "2529466", "revid": "110157", "url": "https://it.wikipedia.org/wiki?curid=2529466", "title": "Distretto di \u017dangeld\u00ed", "text": "Il distretto di \u017dangeld\u00ed (in kazako: \u0416\u0430\u043d\u0433\u0435\u043b\u0434\u0456 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Tor\u01e7aj."}
{"id": "2529468", "revid": "170423", "url": "https://it.wikipedia.org/wiki?curid=2529468", "title": "Nazionale di hockey su prato femminile della Cecoslovacchia", "text": "La nazionale di hockey su prato femminile della Cecoslovacchia era la squadra femminile di hockey su prato rappresentativa della Cecoslovacchia, prima di sciogliersi nel 1993 per formare la Repubblica Ceca e la Slovacchia."}
{"id": "2529471", "revid": "767487", "url": "https://it.wikipedia.org/wiki?curid=2529471", "title": "Distretto di \u017dark\u00f6l", "text": "Il distretto di \u017dark\u00f6l (in kazako: \u0416\u0430\u0440\u043a\u04e9\u043b \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo \u017dark\u00f6l."}
{"id": "2529472", "revid": "8660", "url": "https://it.wikipedia.org/wiki?curid=2529472", "title": "Nazionale di hockey su prato femminile della Lituania", "text": "La nazionale di hockey su prato femminile della Lituania \u00e8 la squadra femminile di hockey su prato rappresentativa della Lituania ed \u00e8 posta sotto la giurisdizione della Lithuanian Hockey Federation."}
{"id": "2529473", "revid": "6923", "url": "https://it.wikipedia.org/wiki?curid=2529473", "title": "Ni\u017cankowice", "text": ""}
{"id": "2529474", "revid": "122794189", "url": "https://it.wikipedia.org/wiki?curid=2529474", "title": "Destiny (The Jacksons)", "text": "Destiny \u00e8 il terzo album in studio del gruppo musicale statunitense The Jacksons sotto l'etichetta Epic Records (il quattordicesimo della loro carriera se si include l'album di vecchi inediti \"Joyful Jukebox Music\" con il nome \"Jackson 5\"), pubblicato il 17 dicembre 1978.\nFu il primo album della band in cui i fratelli Jackson composero tutti i pezzi (tranne uno) e il loro album di maggior successo, il primo ad aver ottenuto il disco di platino negli Stati Uniti e ad aver venduto pi\u00f9 di 4 milioni di copie in tutto il mondo.\nNel 2009 l'album fu ristampato in versione rimasterizzata con l'aggiunta di 2 bonus track mentre nel 2021 ne \u00e8 stata realizzata una nuova versione digitale estesa con al suo interno l\u2019album completo con l\u2019aggiunta di 6 canzoni bonus.\nDescrizione.\nAntefatti.\nNel periodo che separava l'album \"Destiny\" dal precedente lavoro dei Jacksons, Michael Jackson si dedic\u00f2 alla promozione del suo film musicale \"The Wiz\" e della relativa colonna sonora, prodotta da Quincy Jones, che Michael conobbe sul set. Il film fu un insuccesso di critica e pubblico, ma i critici furono d'accordo nel prevedere una brillante carriera per il cantante. Nel frattempo nelle discoteche di tutto il mondo spopolava la disco music, grazie anche alla colonna sonora del film \"La febbre del sabato sera\" del 1977, che divent\u00f2 in breve tempo uno degli album pi\u00f9 venduti nella storia. Il nuovo lavoro dei fratelli Jackson, cos\u00ec come in parte lo erano stati anche i precedenti, fu pertanto fortemente influenzato dal genere disco.\nComposizione.\nPer l'album \"Destiny\" la Epic lasci\u00f2 per la prima volta carta bianca ai fratelli Jackson, permettendo loro di scrivere e comporre ogni brano, con la sola eccezione di \"Blame It on the Boogie\", del quasi omonimo cantante britannico Michael \"Mick\" Jackson e di suo fratello David, che nello stesso periodo pubblicarono la loro versione per il mercato britannico. La scelta si rivel\u00f2 azzeccata e il disco divent\u00f2 uno dei maggiori successi della loro carriera risollevando le sorti del gruppo, che dopo aver abbandonato la Motown non era pi\u00f9 riuscito ad ottenere i risultati degli esordi.\nPer il lancio dell'album i Jacksons crearono la loro prima societ\u00e0 di produzione, la Peacock Productions, il cui logo era un pavone. Secondo i fratelli il pavone aveva nella coda tutti i colori del mondo:\nAccoglienza.\nIl disco venne anticipato dal singolo \"Blame It on the Boogie\" e dal relativo videoclip, nel quale erano presenti innovativi effetti speciali per l'epoca. Il singolo negli Stati Uniti conquist\u00f2 la posizione numero 3 della classifica generale di \"Billboard\", nella quale rimase per sedici settimane, e nel Regno Unito la numero 8, restando in classifica per dodici settimane. Il secondo singolo estratto, \"Shake Your Body (Down to the Ground)\", arriv\u00f2 al terzo posto della classifica rhythm and blues, nella quale rimase per 23 settimane vendendo oltre 2,5 milioni di copie e diventando il primo singolo della band ad essere certificato multiplatino negli Stati Uniti e uno dei singoli di maggiore successo della loro carriera.\nL'album raggiunse il terzo posto nella classifica soul di \"Billboard\" uscendone dopo sedici settimane, e il dodicesimo della classifica generale di \"Billboard\" lasciandola dopo quarantuno settimane. \"Destiny\" \u00e8 l\u2019album di maggior successo della band statunitense, il primo ad aver ottenuto il disco di platino e ad aver venduto pi\u00f9 di 4 milioni di copie in tutto il mondo.\nI Jacksons si imbarcarono presto in una tourn\u00e9e, il \"Destiny World Tour\", che li port\u00f2 in giro per il mondo e diede al leader Michael l'opportunit\u00e0 di promuovere anche il suo nuovo album da solista, \"Off the Wall\".\nAndy Kellman di AllMusic scrisse una critica molto positiva sull'album, definendo \"Blame It on the Boogie\" come \u00absolare\u00bb, \"Shake Your Body (Down to the Ground)\" \u00abun preludio abbagliante di \"Off the Wall\"\u00bb, la ballata \"Push Me Away\" come interpretata da \u00abun Michael maturo\u00bb e \"Bless His Soul\" come \u00abalternativamente cupa ed edificante\u00bb, concludendo che le canzoni \u00abhanno aggiunto un impressionante livello di profondit\u00e0 alla discografia dei Jacksons\u00bb. Robert Christgau lo ha definito \u00abil loro miglior album sin dall'inizio\u00bb dandogli una valutazione B+. \"The Rolling Stone Album Guide\" scrisse che i Jacksons, con \"Destiny\" \u00abhanno modellato un suono pop-soul lucido, ma allo stesso tempo progressivo\u00bb."}
{"id": "2529476", "revid": "180559", "url": "https://it.wikipedia.org/wiki?curid=2529476", "title": "Nazionale di hockey su prato femminile della Repubblica Ceca", "text": "La nazionale di hockey su prato femminile della Repubblica Ceca \u00e8 la squadra femminile di hockey su prato rappresentativa della Repubblica Ceca ed \u00e8 posta sotto la giurisdizione della Czech Hockey Federation."}
{"id": "2529477", "revid": "287204", "url": "https://it.wikipedia.org/wiki?curid=2529477", "title": "Distretto di \u017d\u00edt\u00edqara", "text": "Il distretto di \u017d\u00edt\u00edqara (in kazako: \u0416\u0456\u0442\u0456\u049b\u0430\u0440\u0430 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo \u017d\u00edt\u00edqara."}
{"id": "2529479", "revid": "15756", "url": "https://it.wikipedia.org/wiki?curid=2529479", "title": "Mike Piazza", "text": "Fa parte dal 2016 della National Baseball Hall of Fame.\nHa giocato nel ruolo di ricevitore per , , , e .\nViene considerato il miglior ricevitore battitore di tutti i tempi e detiene il record di fuoricampo battuti in carriera da un ricevitore con 396.\nDetiene la seconda miglior striscia consecutiva di punti battuti a casa di tutti i tempi (15 partite consecutive con i nella stagione 2000) dopo Ray Grimes, 17 incontri nel 1922.\nIn conseguenza delle sue origini familiari, pot\u00e9 rappresentare l' al World Baseball Classic 2006.\nA giugno 2016 divenne azionista di maggioranza della e, il 1\u00ba luglio successivo, ne divenne presidente.\nCarriera.\nGiocatore.\nClub.\nPiazza fu l'ultimo giocatore scelto dai Los Angeles Dodgers nel draft del 1988, al 62\u00ba turno. Il suo debutto nella Major League Baseball avvenne il 1\u00ba settembre 1992 e in quella stagione collezion\u00f2 un totale di 21 presenze. Nel 1993 venne eletto rookie dell'anno della National League dopo avere tenuto una media battuta di .318, con 35 fuoricampo e 112 punti battuti a casa (RBI).\nLa migliore stagione a livello statistico di Piazza fu quella del 1997, quando arriv\u00f2 secondo nella classifica di MVP della National League dietro a Larry Walker, tenendo una media battuta di .362, battendo 40 fuoricampo e 124 RBI.\nDopo sei stagioni a Los Angeles, il 15 maggio 1998 Piazza pass\u00f2 ai Florida Marlins nell'ambito di uno scambio di giocatori che coinvolse anche il suo compagno di squadra Todd Zeille. La sua permanenza in Florida fu brevissima poich\u00e9 dopo una settimana fu ceduto nell'ambito di un'altra operazione alla squadra dei New York Mets. Con la nuova franchigia disput\u00f2 sette stagioni, periodo nel quale divenne uno degli idoli della tifoseria dei Mets. Grazie alle sue prestazioni la squadra ottenne risultati di alto livello: nel 1998 manc\u00f2 la qualificazione ai playoff per una sola gara, mentre vi riusc\u00ec nelle due annate successive.\nDurante il primo inning della seconda partita delle World Series 2000, che vedeva lottare per il titolo le due squadre newyorkesi, Mets e gli Yankees, Piazza fu protagonista di un episodio particolare: nel battere un lancio effettuato da Roger Clemens la sua mazza si ruppe e un frammento and\u00f2 a colpire proprio il lanciatore degli Yankees, il quale lo scagli\u00f2 con rabbia contro lo stesso Piazza provocando quasi una rissa tra i giocatori delle due squadre accorsi al centro del campo per difendere i rispettivi compagni.\nQuesta reazione eccessiva derivava dal fatto che tra i due giocatori c'era gi\u00e0 stato, nel corso della stessa stagione, un incidente quando durante una partita di campionato un lancio di Clemens colp\u00ec Piazza alla testa provocandogli un infortunio che lo costrinse a saltare l'All-Star Game.\nNel 2004, a causa del peggioramento delle condizioni delle sue ginocchia, Piazza gioc\u00f2 una parte della stagione nel ruolo di prima base, ma questo esperimento fu abbandonato ancor prima del termine dell'annata a causa della scarsa capacit\u00e0 difensiva del giocatore in tale ruolo.\nIl 5 maggio 2004, Piazza realizz\u00f2 il suo 352\u00ba fuoricampo in carriera superando il record di Carlton Fisk e diventando il ricevitore ad aver colpito il maggior numero di home run della storia della MLB.\nIl 2 ottobre 2005 Piazza divenne un free agent poich\u00e9 i Mets non rinnovarono il suo contratto. Nel gennaio del 2006 accett\u00f2 la proposta dei San Diego Padres che gli offrirono un contratto annuale. La stagione fu positiva per lui e per la squadra: Piazza la concluse con una media battuta di .283 e battendo 22 fuoricampo, aiutando i Padres a vincere il titolo della loro division, la National League West.\nL'8 dicembre 2006 Piazza firm\u00f2, in qualit\u00e0 di free agent, un nuovo contratto con gli Oakland Athletics. Il 25 luglio dello stesso anno, durante il nono inning dell'incontro disputato all'Angel Stadium di Los Angeles tra i suoi A's e i padroni di casa dei Los Angeles Angels of Anaheim, fu colpito da una bottiglia d'acqua lanciata da un tifoso. Il giocatore indic\u00f2 con la mazza la tribuna dello stadio e gli agenti della sicurezza interna dell'impianto arrestarono il responsabile, che fu in seguito condannato a 30 giorni di carcere e a 3 anni di libert\u00e0 vigilata.\nNon riuscendo a trovare un ingaggio per la stagione 2008, il 20 maggio di quell'anno il giocatore annunci\u00f2 il suo ritiro.\nNazionale.\nVanta tre presenze nella Nazionale di baseball dell'Italia, con cui ha disputato il World Baseball Classic 2006.\nAllenatore.\nPiazza entr\u00f2 a far parte dello staff tecnico della nazionale italiana nel 2009 in occasione del World Baseball Classic di quell'anno.\nIn quel periodo, con gli azzurri vinse due campionati europei di baseball, nel 2010 e nel 2012, mantenendo il ruolo di coach nello staff dell'allora CT Marco Mazzieri fino al World Baseball Classic 2013.\nIl 13 novembre 2019 venne ufficializzato come sostituto del dimissionario Gilberto Gerali come nuovo CT di una nazionale italiana che era reduce dal mancato raggiungimento della qualificazione per le Olimpiadi di Tokyo 2020. Il primo evento maggiore in cui guid\u00f2 la selezione azzurra furono gli Europei 2021, che si svolsero in Piemonte e che videro l'Italia piazzarsi al terzo posto.\nIngaggio.\nDurante la stagione 2005 Piazza fu il nono giocatore pi\u00f9 pagato della MLB con un ingaggio di circa 16 milioni di dollari. Nel 2006 pass\u00f2 ai San Diego Padres firmando un contratto annuale del valore di 2 milioni. Quando gli Oakland Athletics lo ingaggiarono per giocare come battitore designato firm\u00f2 un contratto di circa 8,5 milioni.\nVita privata.\nIl 29 gennaio 2005 spos\u00f2 la playmate di \"Playboy\" Alicia Rickter (Miss ottobre 1995), con cui ha avuto tre figli, Nicoletta, Paulina e Mike; \u00e8 titolare di una catena di concessionarie di automobili, la Piazza auto group, nella zona di Filadelfia."}
{"id": "2529481", "revid": "170423", "url": "https://it.wikipedia.org/wiki?curid=2529481", "title": "Nazionale di hockey su prato femminile della Russia", "text": "La nazionale di hockey su prato femminile della Russia \u00e8 la squadra femminile di hockey su prato rappresentativa della Russia ed \u00e8 posta sotto la giurisdizione della Russian Hockey Federation."}
{"id": "2529487", "revid": "61051", "url": "https://it.wikipedia.org/wiki?curid=2529487", "title": "Nazionale di hockey su prato femminile della Svezia", "text": "La nazionale di hockey su prato femminile della Svezia \u00e8 la squadra femminile di hockey su prato rappresentativa della Svezia ed \u00e8 posta sotto la giurisdizione della Swedish Hockey Association."}
{"id": "2529491", "revid": "170423", "url": "https://it.wikipedia.org/wiki?curid=2529491", "title": "Nazionale di hockey su prato femminile della Svizzera", "text": "La nazionale di hockey su prato femminile della Svizzera \u00e8 la squadra femminile di hockey su prato rappresentativa della Svizzera ed \u00e8 posta sotto la giurisdizione della Schweizerischer Landhockey-Verband."}
{"id": "2529492", "revid": "2213521", "url": "https://it.wikipedia.org/wiki?curid=2529492", "title": "Jimmy Driftwood", "text": "\u00c8 conosciuto per essere stato l'autore di due famose canzoni: \"The Battle of New Orleans\" (ispirata dalla battaglia di New Orleans del 1815) e \"Tennessee Stud\".\nHa imparato a suonare la chitarra acustica quando era ancora molto giovane, utilizzando gli strumenti appartenuti al nonno.\nHa iniziato a comporre quando era un insegnante, scrivendo canzoni per raccontare storie divertenti ai suoi studenti."}
{"id": "2529493", "revid": "399", "url": "https://it.wikipedia.org/wiki?curid=2529493", "title": "Piero Di Iorio", "text": "Biografia.\nNel corso della sua carriera ha lavorato a teatro, al cinema ed in televisione.\nDiplomato all'Accademia d'Arte drammatica, debutta in \"Partita a scacchi\" di Thomas Middleton, con la regia di Luca Ronconi; con Ronconi lavorer\u00e0 in molte altre occasioni, tra cui nell'Orestea di Eschilo, presentata al Festival dei Due Mondi di Spoleto nel 1972; al festival torner\u00e0 in varie altre occasioni, tra cui nel 1992 recitando con Elisabetta Pozzi in \"La rivolta di Villiers-de-l'Isle-Adam\" di Arthur Schnitzler.\nAl cinema ha recitato, tra gli altri, in Pasqualino Settebellezze di Lina Wertm\u00fcller, dove ha interpretato la parte di Francesco, in Divina creatura di Giuseppe Patroni Griffi ed in \"Abramo Lincoln in Illinois\" di Sandro Sequi, in cui \u00e8 protagonista interpretando Abramo Lincoln.\nIn televisione ha lavorato in vari sceneggiati televisivi, tra cui nel 1985 \"Il processo Matteotti\", regia di Gianni Casalino, con Sergio Castellitto.\nNegli ultimi anni di attivit\u00e0 si \u00e8 dedicato in particolare al teatro, distinguendosi in particolare nell'interpretazione di Creonte nell'Antigone di Sofocle; cos\u00ec scrive di lui Giovanni Raboni: \"Da ricordare innanzitutto Piero Di Iorio che \u00e8 un Creonte di pacata, sottile ambiguit\u00e0\". Ha interpretato la parte di Agamennone nell'Ecuba di Massimo Castri\nHa lavorato inoltre con Luigi Squarzina e Walter Pagliaro.\nLa citt\u00e0 di Chieti gli ha intitolato una rassegna teatrale e un busto nel foyer del teatro Marrucino."}
{"id": "2529494", "revid": "767487", "url": "https://it.wikipedia.org/wiki?curid=2529494", "title": "Sardegna Digital Library", "text": "Sardegna Digital Library \u00e8 una biblioteca digitale creata nel 2008 e gestita dalla Regione Sardegna. La biblioteca \u00e8 composta da materiali multimediali volti a rappresentare la Sardegna nei suoi molteplici aspetti: culturali, storici, artistici, paesaggistici e ambientali.\nLa Digital Library \u00e8 un portale contenente un archivio, costantemente aggiornato, di contenuti digitali della Regione Sardegna.\nPer la prima volta un'istituzione mette a disposizione on line una consistente variet\u00e0 di documenti multimediali catalogati.\nI contenuti provengono dai siti tematici regionali, dagli archivi dell'Istituto Luce, Rai, ISRE, ESIT ed Ersat e da contributi individuali di autori sardi.\nNascita.\nIl sito \u00e8 stato progettato e creato durante la giunta Soru, ed \u00e8 stato messo online nell'aprile del 2008.\nContenuti.\nNel portale si trovano materiale e documentazioni sulla Sardegna di vario genere: video, file audio, testi e immagini. L'archivio viene aggiornato continuamente con nuovo materiale proveniente dai siti tematici della Regione e con i contributi di autori vari. Tutto il materiale \u00e8 di grande qualit\u00e0 e valore storico.\nIl sito raccoglie e mette a disposizione di tutti i contenuti pi\u00f9 significativi del patrimonio della Regione; i siti tematici diventano fonte ed espositori parziali degli stessi contenuti della Digital Library.\nPresenta cinque sezioni Video, Immagini, Audio, Testi, Argomenti, nonch\u00e9 un motore di ricerca capace di interrogare le sezioni singolarmente.\nTutti i materiali, audio, video, fotografici, alcuni molto rari, sono stati digitalizzati e sono fruibili direttamente sul sito in modalit\u00e0 FLV e MP3; sono inoltre scaricabili in modalit\u00e0 podcast nei formati WMV, iPod-MP4, MP3.\nUna scheda per ogni contenuto fornisce la descrizione e le informazioni relative all'autore, all'anno di produzione e alla durata, per i filmati e i file audio, alla casa editrice, al luogo e anno di edizione per le pubblicazioni, le risorse collegate, audio e immagini collegate alla scheda visualizzata, i tag (parole chiave), associati ad ogni elemento, consentono una ricerca facilitata per autore, data, argomento, e altre informazioni relative ai formati fruibili, alle dimensioni e alle risoluzioni."}
{"id": "2529495", "revid": "1452073", "url": "https://it.wikipedia.org/wiki?curid=2529495", "title": "Euro Truck Simulator", "text": "Euro Truck Simulator \u00e8 un simulatore di guida di camion, sviluppato dalla SCS Software utilizzando OpenGL. \u00c8 ambientato nell'Europa continentale. Il giocatore guida il proprio veicolo in un'accurata rappresentazione dell'Europa, visitando le sue citt\u00e0, trasportando diversi tipi di carico e facendo carriera.\nComprato il camion, i giocatori iniziano la loro carriera assumendo i primi posti di lavoro disponibili in diverse societ\u00e0 fittizie e consegnando i carichi richiesti nelle citt\u00e0 desiderate, cominciando a guadagnare soldi. Con questi soldi, sar\u00e0 possibile estendere i propri confini ad altri paesi, acquistare nuovi veicoli ed ottenere delle licenze per il trasporto di prodotti chimici e liquidi infiammabili.\nModalit\u00e0 di gioco.\nLa rete stradale di Euro Truck Simulator \u00e8 basata sulle vere cartine europee, e le citt\u00e0 riportano i loro aspetti pi\u00f9 importanti, anche se gli edifici pi\u00f9 significativi di una citt\u00e0 non possono essere raggiunti con il camion, (infatti, vengono presentati in 2D, o anche in 3D, sullo sfondo del paesaggio). I tempi di percorrenza sono per ovvi motivi lontani da quelli reali: ad esempio, per percorrere il tratto Madrid-Lisbona, nel gioco impiegheremo 5 minuti, mentre nella realt\u00e0 il viaggio \u00e8 di circa 6 ore.\nNel gioco disponiamo di diverse aree dalle quali poter accedere a particolari funzioni. Oltre alle aree di carico e scarico delle varie compagnie di trasporti, abbiamo le aree di servizio lungo le strade, le officine e i concessionari.\nDistribuzione.\nLa versione 1.0 del gioco \u00e8 gi\u00e0 stata completata. Euro Truck Simulator \u00e8 uscito in Germania il 6 agosto 2008, in Polonia il 20, nel Regno Unito il 29.\nLa versione 1.2 \u00e8 gi\u00e0 disponibile nel Regno Unito (Excalibur) per il download, cos\u00ec come la versione CD. La nuova versione aggiunge un nuovo paese, il Regno Unito, che include la guida a sinistra, le citt\u00e0 di Manchester, Londra e Newcastle, un traghetto Calais-Dover, strade secondarie in Germania e in Polonia e una DirectX migliorata.\nLa versione 1.3 \u00e8 disponibile dal giugno 2009 ed era solo una patch di miglioramento dei bug.\nEditori.\nCi sono diversi editori del gioco, a seconda del paese in cui \u00e8 stato pubblicato. Di seguito \u00e8 riportato un elenco di tutti gli editori e dei rispettivi paesi di distribuzione:\nNB: Il gioco viene venduto anche in altri paesi.\nPatch.\nIl 10 ottobre 2008, la SCS Software ha reso disponibile la prima \"patch\" del gioco. La patch include l'aggiunta di strade secondarie in Germania e Polonia, come pure nel Regno Unito. La data di distribuzione del primo aggiornamento, disponibile solo se si \u00e8 acquistato il gioco originale completo, \u00e8 il 15 aprile 2009; \u00e8 stata commercializzata come \"Euro Truck Simulator Gold Edition\", a cura dell'editore Rondomedia. La Gold Edition \u00e8 acquistabile su Amazon.de.\nUna patch gratuita, che contiene la Gold Edition, \u00e8 stata distribuita il 17 aprile 2009, anche se compatibile solo con la versione CD del gioco pubblicata in Italia e Regno Unito.\nMiglioramenti.\nSono disponibili alcune mod per migliorare il gioco rendendolo ancora pi\u00f9 realistico e facile. Infatti fin dalla sua produzione molti si sono cimentati nell'inventare trucchi, creare nuovi camion e rimorchi o ancora mappe, interni, sound e altro. Il programma utilizzato per questo \u00e8 Zmodeler. Queste mods si possono trovare in appositi siti e forum dedicati al gioco dove si pu\u00f2 trovare il link da cui scaricarle. Il paese con pi\u00f9 modder di Euro Truck Simulator \u00e8 la Romania."}
{"id": "2529496", "revid": "170423", "url": "https://it.wikipedia.org/wiki?curid=2529496", "title": "Nazionale di hockey su prato femminile dell'Ucraina", "text": "La nazionale di hockey su prato femminile dell'Ucraina \u00e8 la squadra femminile di hockey su prato rappresentativa dell'Ucraina ed \u00e8 posta sotto la giurisdizione della Ukrainian Hockey Federation."}
{"id": "2529508", "revid": "180559", "url": "https://it.wikipedia.org/wiki?curid=2529508", "title": "Nazionale di hockey su prato femminile della Bielorussia", "text": "La nazionale di hockey su prato femminile della Bielorussia \u00e8 la squadra femminile di hockey su prato rappresentativa della Bielorussia, nata nel 1991 dallo scioglimento dell'Unione Sovietica."}
{"id": "2529509", "revid": "712828", "url": "https://it.wikipedia.org/wiki?curid=2529509", "title": "Moeko Sakurada", "text": ""}
{"id": "2529511", "revid": "124632692", "url": "https://it.wikipedia.org/wiki?curid=2529511", "title": "Luciano Odorisio", "text": "Biografia.\nLuciano Odorisio nasce a Chieti. Giovanissimo, parte per Roma, dove si forma professionalmente. Ghostwriter per diversi sceneggiatori e aiuto-regista di Paolo e Vittorio Taviani, Folco Lulli, Maurizio Ponzi, Marco Ferreri, Francesco Maselli, Silverio Blasi e altri.\nNel 1961 per il film\" Scano boa\", diretto da Rentato Dall' Ara fu aiuto regista.\nNegli anni sessanta interpreta vari film come attore, tra cui si ricordano un ruolo in un western di Enzo G. Castellari \"Vado... l'ammazzo e torno\" e un altro western, \"Uccideva a freddo\", di Guido Celano, regista-attore, originario abruzzese anche lui, con il quale instaura un sodalizio professionale e umano tanto da volerlo poi come attore nei suoi primi film: \"Educatore autorizzato\", \"Sciop\u00e8n\" e \"Via Paradiso\".\nDopo il film d'esordio \"Educatore autorizzato\" (1980), che vince il Premio Rizzoli come \"Migliore opera prima 1980\" e un riconoscimento al Festival du Cinema Italien a Nizza, dirige \"Sciop\u00e8n\" (1982), con Michele Placido, film che ottiene un discreto successo all'estero e il Leone d'oro a Venezia come \"Migliore opera prima o seconda\". Il film segna l'esordio sul grande schermo di Giuliana De Sio e Anna Bonaiuto.\nSeguono poi \"Magic Moments\" con Stefania Sandrelli, che vede il debutto di Sergio Castellitto, e \"La monaca di Monza\", che ricostruisce la storia di suor Virginia de Leyva.\nRitrae di nuovo l'ambiente di provincia nel film \"Via Paradiso\" (1988), con Michele Placido e \u00c1ngela Molina.\nSu invito di Age, col quale scrive \"Tais, la puttana santa\", insegna sceneggiatura in una scuola di cinema dove insegnano lo stesso Age e Vincenzo Cerami.\nOdorisio sperimenta generi diversi, scrivendo le sceneggiature di quasi tutte le sue opere, fra gli altri la black comedy \"Ne parliamo luned\u00ec\" con Elena Sofia Ricci, che con questo film vince il David di Donatello come migliore attrice protagonista.\nNello stesso anno, il 1990, realizza una mini-serie per Rai 1, \"Una famiglia in giallo\", due puntate con Ugo Tognazzi e Andr\u00e9a Ferr\u00e9ol.\nUna breve incursione anche nel teatro: nel 1992 scrive e dirige \"Monolocale\" con Gigi &amp; Andrea e Gea Lionello, per la produzione di Maurizio Costanzo.\nNel 1997 realizza una trasposizione televisiva di \"Uno sguardo dal ponte\" di Arthur Miller. Poi si dedica al thriller, con la ricostruzione di un sanguinoso fatto di cronaca accaduto a Caserta negli anni settanta con il film \"Senza movente\" (1999).\nNel 2004 dirige \"Guardiani delle nuvole\", tratto dal romanzo di Angelo Cannavacciuolo, film che vince il Cairo International Film Festival.\nSuccessivamente si dedica alla regia televisiva con la miniserie \"Mio figlio\" (2005), con Lando Buzzanca, che cinque anni dopo genera il seguito \"Io e mio figlio - Nuove storie per il commissario Vivaldi\"; mentre nel 2008 con le fiction per Canale 5 \"Io non dimentico\" e \"Il sangue e la rosa\".\nSempre per il piccolo schermo, nel 2013 scrive soggetto e sceneggiatura di \"Casa e bottega\", una fiction in due puntate diretta da Luca Ribuoli con Renato Pozzetto protagonista, e dirige \"Pupetta - Il coraggio e la passione\", una serie di quattro puntate.\nNel 2018 pubblica il suo primo libro con la casa editrice Il Viandante, dal titolo \"Non invecchieremo mai\", una raccolta di nove racconti. "}
{"id": "2529512", "revid": "61051", "url": "https://it.wikipedia.org/wiki?curid=2529512", "title": "Nazionale di hockey su prato femminile della Croazia", "text": "La nazionale di hockey su prato femminile della Croazia \u00e8 la squadra femminile di hockey su prato rappresentativa della Croazia ed \u00e8 posta sotto la giurisdizione della Croatian Hockey Federation."}
{"id": "2529513", "revid": "6923", "url": "https://it.wikipedia.org/wiki?curid=2529513", "title": "Cherished", "text": "Cherished \u00e8 il quattordicesimo studio album della cantante e attrice statunitense Cher pubblicato nel settembre 1977 dalla Warner Bros. Records. Come diversi dei suoi precedenti album anche questo fu un insuccesso commerciale che non entr\u00f2 nemmeno in classifica.\nDescrizione.\n\"Cherished\" fu pubblicato nel 1977 e fu l'ultimo album prodotto da Snuff Garrett. Gli anni 1975, 1976, 1977 furono per Cher un vero fallimento nonostante l'enorme successo del suo programma TV. L'album, poco pubblicizzato, non solo non riusc\u00ec ad entrare in classifica, ma non venne considerato dalla critica e dai fan.\nLa cantante insoddisfatta del risultato finale, in un'intervista, dichiar\u00f2 che avrebbe preferito non aver mai inciso quest'album, ma ha dovuto farlo per rispettare il contratto con la Warner Bros.\nLo stile dell'album riporta alle sue vecchie hits come \"Dark lady\" e \"Half-Breed\"."}
{"id": "2529514", "revid": "61051", "url": "https://it.wikipedia.org/wiki?curid=2529514", "title": "Nazionale di hockey su prato femminile della Serbia", "text": "La nazionale di hockey su prato femminile della Serbia \u00e8 la squadra femminile di hockey su prato rappresentativa della Serbia ed \u00e8 posta sotto la giurisdizione della Serbia Hockey Federation."}
{"id": "2529515", "revid": "767487", "url": "https://it.wikipedia.org/wiki?curid=2529515", "title": "Speicherstadt (Amburgo)", "text": "La Speicherstadt (lett. \u201ccitt\u00e0 dei magazzini\u201d); ted. (\"Speicher\" \u201cmagazzino\u201d + \"Stadt\" \u201ccitt\u00e0\u201d) \u00e8 un complesso di 17 magazzini - ora occupati da diversi musei (museo delle miniature,museo della marina, museo della dogana) ospita diversi uffici e case discografiche e agenzie per spettacoli, e molte altre cose , sono situati lungo i canali del centro e in prossimit\u00e0 del porto della citt\u00e0 tedesca di Amburgo.\nStoria.\nCostruito tra il 1884 e il 1927 su un'area di ca. 330.000 m2 complessivi e su progetto dell'ingegnere amburghese Franz Andreas Meyer, \u00e8 il pi\u00f9 grande complesso di magazzini mai realizzato al mondo. Dal 1991 \u00e8 monumento protetto dai beni culturali e il 5 luglio 2015 \u00e8 stato nominato come patrimonio dell'umanit\u00e0 dell UNESCO insieme alla Kontorhausviertel e la Chilehaus, storiche e uniche costruzioni nel loro genere..\nLa costruzione della Speicherstadt si rese necessaria dopo il contratto doganale stipulato dalla citt\u00e0-stato di Amburgo con l'Impero tedesco nel 1881. Per permettere la costruzione, dovettero essere abbattuti numerosi edifici e ca. 23.000 residenti, per lo pi\u00f9 lavoratori portuali, vennero sfollati. La storia della Speicherstadt \u00e8 illustrata nello \"Speicherstadtmuseum\", che in italiano si potrebbe tradurre come: Museo della citt\u00e0 dei magazzini.\nI magazzini, alti sette-otto piani, sorretti da palafitte di fondamento in legno di quercia, con la sovrastruttura di laterizio rosso (secondo l'architettura tipica delle citt\u00e0 anseatiche) ed abbelliti con torrette e pinnacoli, servivano per lo stoccaggio di merci di vario genere, quali caff\u00e8, t\u00e8, spezie, cacao, tabacco, rum, tappeti orientali, ecc.\nUbicazione.\nLa Speicherstadt si trova nella zona sud-orientale della citt\u00e0. I suoi confini sono delimitati dal Binnenhafen, dal Zollkanal, dall'ex-Dovenfleet e dal porto dell'Altstadt. Dal 1\u00ba marzo, la Speicherstadt \u00e8 inclusa nella nuova zona cittadina, denominata HafenCity."}
{"id": "2529516", "revid": "599013", "url": "https://it.wikipedia.org/wiki?curid=2529516", "title": "Speicherstadt", "text": "Speicherstadt (in tedesco: \"citt\u00e0 dei magazzini\") pu\u00f2 riferirsi a:"}
{"id": "2529520", "revid": "76963", "url": "https://it.wikipedia.org/wiki?curid=2529520", "title": "Albert ed Allen Hughes", "text": "Biografia.\nAlbert e Allen Hughes sono due fratelli gemelli nati a Detroit da padre afroamericano e madre armena, nata per\u00f2 in Iran. Albert \u00e8 pi\u00f9 vecchio rispetto al fratello di soli nove minuti. I genitori divorziarono quando avevano due anni e all'et\u00e0 di nove anni si trasferirono con la madre a Pomona, vicino a Los Angeles. La madre, Aida, crebbe i figli da sola supportando la loro nascente passione per il cinema e comprandogli, all'et\u00e0 di dodici anni, una videocamera, con cui i due fratelli iniziarono a realizzare una serie di cortometraggi.\nCarriera.\nDopo aver abbandonato la high school iniziano a lavorare nel campo dei videoclip musicali, dirigendo artisti come Tone L\u014dc e Tupac Shakur. Nel 1993, a soli vent'anni, dirigono il loro primo lungometraggio, \"Nella giungla di cemento\", ritratto di giovani afroamericani in cerca di riscatto sociale per scampare dal loro mondo fatto di violenza e criminalit\u00e0. Il film \u00e8 stato presentato al Festival di Cannes 1993 e ha ottenuto un buon successo al botteghino vincendo un MTV Movie Awards come miglior film, mentre i due fratelli hanno ottenuto una candidatura agli Independent Spirit Award come miglior film d'esordio.\nIl loro secondo film \u00e8 \"Dollari sporchi\" del 1995, come nel precedente film la pellicola racconta il disagio giovanile di un gruppo di ragazzi di colore, questa volta alle prese con gli orrori della guerra in Vietnam. Nel 1999 dirigono e producono il documentario \"American Pimp\" che racconta la figura del magnaccia americano, toccando il tema dello sfruttamento delle donne.\nAllontandosi dalle tematiche dei loro precedenti lavori, nel 2001 dirigono \"La vera storia di Jack lo squartatore - From Hell\", adattamento cinematografico del graphic novel \"From Hell\" di Alan Moore ed Eddie Campbell, dedicato al misterioso serial killer Jack lo Squartatore. Il film \u00e8 interpretato da Johnny Depp e Heather Graham.\nDopo il successo de \"La vera storia di Jack lo squartatore - From Hell\", i due fratelli lavorano per la televisione, sono produttori esecutivi della serie televisiva \"Touching Evil\", di cui Allen ha diretto alcuni episodi. Dopo quasi nove anni di lontananza dal grande schermo, dirigono per la Warner Bros. il post-apocalittico \"Codice Genesi\", con Denzel Washington e Gary Oldman.\nVita privata.\nI fratelli Hughes sono noti anche per i loro alterchi sui set. Nel 1994 portarono in tribunale il rapper Tupac Shakur, dopo che questi aggred\u00ec Allen sul set di un video musicale. Shakur era stato scelto dai fratelli Hughes come protagonista di \"Nella giungla di cemento\", ma dopo l'accaduto il rapper fu sostituito da Larenz Tate. Per la sua aggressione Shakur fu condannato a quindici giorni di carcere.\nI fratelli non hanno mai fatto segreto del loro consumo di marijuana, rifiutandosi pi\u00f9 volte di partecipare a campagne pubblicitarie anti-marijuana. Allen ha un figlio, mentre Albert ha una figlia."}
{"id": "2529521", "revid": "71433", "url": "https://it.wikipedia.org/wiki?curid=2529521", "title": "Allen Hughes", "text": ""}
{"id": "2529522", "revid": "71433", "url": "https://it.wikipedia.org/wiki?curid=2529522", "title": "Albert Hughes", "text": ""}
{"id": "2529523", "revid": "298229", "url": "https://it.wikipedia.org/wiki?curid=2529523", "title": "Nazionale di hockey su prato femminile della Slovacchia", "text": "La nazionale di hockey su prato femminile della Slovacchia \u00e8 la squadra femminile di hockey su prato rappresentativa della Slovacchia ed \u00e8 posta sotto la giurisdizione della Slovak Hockey Association."}
{"id": "2529524", "revid": "71433", "url": "https://it.wikipedia.org/wiki?curid=2529524", "title": "Fratelli Hughes", "text": ""}
{"id": "2529526", "revid": "71433", "url": "https://it.wikipedia.org/wiki?curid=2529526", "title": "Hughes Brothers", "text": ""}
{"id": "2529527", "revid": "8660", "url": "https://it.wikipedia.org/wiki?curid=2529527", "title": "Nazionale di hockey su prato femminile della Turchia", "text": "La nazionale di hockey su prato femminile della Turchia \u00e8 la squadra femminile di hockey su prato rappresentativa della Turchia ed \u00e8 posta sotto la giurisdizione della Turkish Hockey Federation."}
{"id": "2529528", "revid": "228587", "url": "https://it.wikipedia.org/wiki?curid=2529528", "title": "Perverted by Language", "text": "Perverted by Language \u00e8 un album dei The Fall pubblicato nel 1983."}
{"id": "2529530", "revid": "1086846", "url": "https://it.wikipedia.org/wiki?curid=2529530", "title": "Polisportiva Alghero 2009-2010", "text": "Nella stagione 2009-10 la Polisportiva Alghero ha disputato il \"secondo\" campionato di Lega Pro Seconda Divisione (Serie C2) della sua storia.\nOrganigramma societario.\nArea direttiva\nArea tecnico-sanitaria"}
{"id": "2529536", "revid": "913245", "url": "https://it.wikipedia.org/wiki?curid=2529536", "title": "Christina Obergf\u00f6ll", "text": " Ha partecipato a quattro edizioni dei Giochi Olimpici, vincendo due medaglie."}
{"id": "2529548", "revid": "648716", "url": "https://it.wikipedia.org/wiki?curid=2529548", "title": "Roots (pompa da vuoto)", "text": "Le pompe roots sono delle pompe da vuoto a spostamento di parete che lavorano trascinando il gas attraverso una coppia di lobi rotanti, che lavorano in maniera simile a degli ingranaggi accoppiati.\nPrendono il nome dai fratelli Philander e Francis Roots di Connersville, che ne brevettarono il tipo nel 1860 per applicazioni industriali, in particolare per gli altiforni.\nLe pompe sono composte essenzialmente da una camera ovale in cui sono alloggiati la coppia di lobi rotanti. I lobi comandati da un dispositivo esterno ruotano in maniera sincrona e con senso di rotazione opposto all'interno di una cavit\u00e0. Questo tipo di pompe funziona senza olio lubrificante, ci\u00f2 permette di evitare la contaminazione dei gas. Per evitare l'attrito i lobi non vengono mai in contatto n\u00e9 con la parete della cavit\u00e0 n\u00e9 tra di loro, e deve essere mantenuta una tolleranza a nella distanza.\nLe pompe roots possono raggiungere pressioni inferiori a con una grande portata. A causa della scarsa tenuta, per\u00f2 non sono in grado di superare differenze di pressione troppo elevate: per questo \u00e8 sempre presente in serie una pompa rotativa."}
{"id": "2529549", "revid": "729019", "url": "https://it.wikipedia.org/wiki?curid=2529549", "title": "Jacques-Philippe de Choiseul", "text": "Biografia.\nEra il terzo figlio di Fran\u00e7ois Joseph de Choiseul, marchese di Stainville, e di Fran\u00e7oise Louise marchesa di Bassompierre.\nSuo fratello maggiore, \u00c9tienne Fran\u00e7ois, dopo una brillante carriera militare, divenne ministro della Guerra di Luigi XV, poi ministro degli Affari esteri.\nDurante la giovinezza serv\u00ec nelle truppe imperiali di Boemia ed Ungheria, divenendo ben presto capitano, quindi colonnello al servizio dell'imperatrice Maria Teresa d'Austria; pass\u00f2 quindi (1760) al servizio della Francia col grado di tenente generale, combattendo nella guerra dei sette anni a Korbach, prese quindi Ziegelheim ed imped\u00ec ai prussiani di impadronirsi del castello di Marburgo.\nFu nominato nel mese di marzo del 1761 ispettore comandante del reggimento dei granatieri di Francia, quindi ispettore generale della fanteria; destinato all'Armata di Germania, costrinse i prussiani ad abbandonare le alture di Stangerode: con 1.500 uomini cattur\u00f2 tre cannoni, 19 bandiere e fece 2.000 prigionieri. Ci\u00f2, al ritorno in Francia, gli valse la nomina a cavaliere dell'Ordine di San Luigi (26 aprile 1761). Destinato poi all'Armata dell'Alto Reno, nella medesima campagna consegu\u00ec numerosi altri successi.\nFu creato maresciallo di Francia il 13 giugno 1783, cavaliere dell'Ordine del Re e duca nel 1786.\nDal matrimonio con Thomase Th\u00e9r\u00e8se de Clermont (3 aprile 1761) nacquero due figlie: Marie-St\u00e9phanie, sposata a Claude-Antoine-Gabriel conte di Choiseul, e Th\u00e9r\u00e8se F\u00e8licit\u00e9, sposata a Joseph Marie J\u00e9r\u00f4me Honor\u00e9 Grimaldi, principe di Monaco."}
{"id": "2529551", "revid": "2203012", "url": "https://it.wikipedia.org/wiki?curid=2529551", "title": "A Different Beat (singolo)", "text": "A Different Beat \u00e8 il secondo singolo estratto dall'omonimo album \"A Different Beat\" della band irlandese Boyzone."}
{"id": "2529553", "revid": "767487", "url": "https://it.wikipedia.org/wiki?curid=2529553", "title": "Sm\u0101rta", "text": "La scuola smarta \u00e8 considerata la pi\u00f9 importante di tutte le scuole spirituali brahmaniche, in quanto si rif\u00e0 agli insegnamenti del grande maestro Adi Shankara, cultore dell'Advaita Ved\u0101nta e nativo dell'India Meridionale.\nIl termine \"smarta\" (\"tradizionalista\") \u00e8 un aggettivo di tipo \"vriddhi\" derivato da \"Smriti\" (\"Tradizione\").\nCiascun clan (o \"gotra\") di questa via sovra-settaria appartiene ad una famiglia sacerdotale che si richiama ad un lontano antenato, un mitico Rishi del Satya Yuga. Gli smarta associano tutti i principali culti dell'Induismo, detti nel complesso \"Pancayatana\" (\"Cinque supporti\", o Cinque Culti), e li unificano in una visione che fa dei vari nomi divini delle manifestazioni molteplici dell'unico Brahman, vedanticamente identificato all'\u0101tman (anima) di ciascun essere.\nI Cinque Culti vengono solitamente rappresentati da speciali pietre simboliche, una per ciascuna setta, e fanno capo a cinque \"Pitha\" (luoghi sacri di pellegrinaggio dedicati alla Shakti).\nIl primo e pi\u00f9 importante di questi luoghi sacri \u00e8 Sringeri, nel Karnataka, ossia in posizione geografica relativamente centrale rispetto agli altri luoghi di pellegrinaggio, che sono disposti in relazione ai punti cardinali, poich\u00e9 rappresentano \"in toto\" dal punto di vista cultuale - nelle intenzioni del primo \"Shankaracharya\" Adi Shankara - l'intera storia umana. \"Shankara\", d'altronde, non \u00e8 che un epiteto del dio Shiva, di cui il satguru medievale secondo i devoti ha costituito una semplice incarnazione umana."}
{"id": "2529560", "revid": "599013", "url": "https://it.wikipedia.org/wiki?curid=2529560", "title": "My Heart Goes Bang (Get Me to the Doctor)", "text": "My Heart Goes Bang (Get Me to the Doctor) \u00e8 il quarto e ultimo singolo della band Dead or Alive estratto dal loro secondo album \"Youthquake\".\nLa versione inclusa nell'album \"Youthquake\" venne presa dai Dead Or Alive e rieseguita con suoni e ritmi diversi. La versione singola \u00e8 inclusa nella loro raccolta del 1987 Rip It Up.\nIl brano venne poi remixato per poi essere incluso negli album Fragile e Unbreakable, rispettivamente negli anni 2000 e 2001."}
{"id": "2529561", "revid": "22229", "url": "https://it.wikipedia.org/wiki?curid=2529561", "title": "Gabbia salariale", "text": ""}
{"id": "2529564", "revid": "110157", "url": "https://it.wikipedia.org/wiki?curid=2529564", "title": "Distretto di Aral", "text": "Il distretto di Aral (in kazako: \u0410\u0440\u0430\u043b \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Aralsk."}
{"id": "2529574", "revid": "610351", "url": "https://it.wikipedia.org/wiki?curid=2529574", "title": "Choiseul", "text": ""}
{"id": "2529575", "revid": "1305772", "url": "https://it.wikipedia.org/wiki?curid=2529575", "title": "Costa di Granito Rosa", "text": "La Costa di Granito Rosa (in francese: C\u00f4te de Granit Rose) \u00e8 il tratto di costa pi\u00f9 famoso della Bretagna (Francia nord-occidentale), e uno dei litorali pi\u00f9 famosi dell'intera Francia: situata lungo la costa sulla Manica tra Paimpol e Tr\u00e9beurden, nella provincia storica del Tr\u00e9gor e nell'attuale dipartimento delle C\u00f4tes-d'Armor (Bretagna nord-orientale), prende il nome dalle particolari \u2013 e spesso enormi \u2013 formazioni rocciose in granito, erose e modellate dalle maree e dai venti che sembrano assumere talvolta un colore simile al rosa e che caratterizzano soprattutto il paesaggio costiero tra Tr\u00e9gastel e Tr\u00e9beurden.\nLa zona \u00e8 votata al turismo soprattutto a partire dal XIX secolo, quando nelle localit\u00e0 lungo la costa si iniziarono a costruire delle ville in stile barocco, dimore anche di scrittori famosi.\nLe localit\u00e0 pi\u00f9 famose della Costa di Granito Rosa sono Perros-Guirec (con il celebre faro nella localit\u00e0 di Ploumanac'h), Tr\u00e9gastel, Tr\u00e9beurden, Tr\u00e9guier, ecc. Della zona fanno parte anche l'\u00cele-de-Br\u00e9hat e la Pointe du Ch\u00e2teau (luogo famoso per la piccola casetta racchiusa tra due enormi massi).\nGeografia.\nCollocazione.\nLa Costa di Granito si trova tra la C\u00f4te des L\u00e9gendes (situata ad ovest della Costa di Granito Rosa) e la C\u00f4te de Go\u00eblo."}
{"id": "2529576", "revid": "1184093", "url": "https://it.wikipedia.org/wiki?curid=2529576", "title": "Major League Baseball Most Valuable Player Award", "text": "Il Major League Baseball Most Valuable Player Award (meglio noto come MVP award) \u00e8 un premio annuale che viene consegnato al miglior giocatore di ciascuna delle due leghe della Major League Baseball (MLB), l'American League e la National League. A partire dal 1931, il premio viene assegnato dalla Baseball Writers' Association of America (BBWAA). I vincitori ricevono il Kenesaw Mountain Landis Memorial Baseball Award, divenuto il nome ufficiale del premio 1944, in onore del primo Commissioner della MLB, guid\u00f2 la lega dal 1920 fino alla sua morte il 25 novembre 1944.\nLe votazioni per il titolo di MVP hanno luogo prima dell'inizio dei playoff ma i risultati vengono annunciati al termine delle World Series. La BBWAA inizi\u00f2 raccogliendo i voti di tre scrittori per ogni lega nel 1938, riducendo il numero a due nel 1961. La BBWAA non offre una definizione precisa di cosa \"most valuable\" significhi, ma lascia invece il giudizio ai singoli votanti.\nI prima base, con 35 vincitori, sono coloro che si sono aggiudicati pi\u00f9 premi tra gli interni, seguiti dai seconda base (16), terza base (15) e interbases (15). Dei 24 lanciatori che hanno vinto il premio, 15 sono destri mentre 9 sono mancini. Walter Johnson, Carl Hubbell e Hal Newhouser sono gli unici lanciatori ad avere vinto il premio pi\u00f9 di una volta, con Newhouser che lo vinse consecutivamente nel 1944 e 1945.\nHank Greenberg, Stan Musial, Alex Rodriguez e Robin Yount l'hanno vinto in ruoli diversi, mentre Rodriguez \u00e8 l'unico ad averlo vinto in due ruoli diversi con due squadre diverse. Barry Bonds \u00e8 il giocatore che ha vinto pi\u00f9 volte (sette) e pi\u00f9 volte consecutivamente (2001\u201304). Jimmie Foxx \u00e8 stato il primo a vincerlo pi\u00f9 di una volta; 9 giocatori lo hanno vinto tre volte e 19 due volte. Frank Robison \u00e8 l'unico ad averlo vinto sia nell'American che nella National League.\nL'unico caso di parit\u00e0 nella National League \u00e8 avvenuto nel 1979, quando Keith Hernandez e Willie Stargell ricevettore lo stesso numero di voti. Ci sono stati 18 vincitori unanimi. I New York Yankees hanno avuto tra le loro file il maggior numero di giocatori che hanno vinto il premio, 22, seguiti dai St. Louis Cardinals con 17. Il premio non \u00e8 mai stato assegnato a un giocatore delle quattro seguenti squadre: Arizona Diamondbacks, Miami Marlins, New York Mets, e Tampa Bay Rays.\nNegli ultimi decenni, i lanciatori si sono aggiudicati raramente il premio. Quando Justin Verlander vinse il premio dell'AL nel 2011, divenne il primo lanciatore MVP delle due leghe da Dennis Eckersley nel 1992. Verlander \u00e8 divenne inoltre il primo lanciatore partente a vincere il riconoscimento da Roger Clemens nel 1986. La National League \u00e8 rimasta ancora pi\u00f9 tempo senza un lanciatore come MVP: dal premio di Bob Gibson nel 1968, nessun altro lanciatore ha vinto prima di Clayton Kershaw nel 2014.\nRiconoscimenti.\n(1931-presente).\nLegenda:"}
{"id": "2529577", "revid": "155613", "url": "https://it.wikipedia.org/wiki?curid=2529577", "title": "Alexandre-Th\u00e9odore Brongniart", "text": "Biografia.\nAlla sua formazione contribuirono gli insegnamenti di Jacques-Fran\u00e7ois Blondel.\nNel 1765 intraprese la sua attivit\u00e0 indipendente con la costruzione di un teatro a Caen e di un \"h\u00f4tel\" parigino, oggi entrambi distrutti. Lavor\u00f2 all'H\u00f4tel de Cond\u00e9 e si occup\u00f2 anche di alcune case private, dove applic\u00f2 un Neoclassicismo leggero.\nPi\u00f9 severo appare il chiostro del Liceo Condorcet, allora monastero dei Cappuccini, caratterizzato da un intercolonnio dorico ispirato ai templi di Paestum.\nNei primi anni dell'Ottocento si occup\u00f2 del cimitero parigino di P\u00e8re-Lachaise, basato sullo schema dei giardini inglesi.\nSua ultima opera importante fu il palazzo della Borsa di Parigi, un edificio in Stile Impero i cui lavori cominciarono nel 1807. Il palazzo fu per\u00f2 alterato a seguito dell'ampliamento del 1895.\nSuo figlio, Alexandre Brongniart fu un importante chimico, geologo e zoologo, mentre suo nipote, Adolphe Th\u00e9odore Brongniart, fu un celebre botanico ed \u00e8 considerato il padre della paleobotanica."}
{"id": "2529580", "revid": "155613", "url": "https://it.wikipedia.org/wiki?curid=2529580", "title": "Alexandre Th\u00e9odore Brongniart", "text": ""}
{"id": "2529581", "revid": "73125", "url": "https://it.wikipedia.org/wiki?curid=2529581", "title": "Gliese Catalogue of Nearby Stars", "text": ""}
{"id": "2529589", "revid": "767487", "url": "https://it.wikipedia.org/wiki?curid=2529589", "title": "Sergio Agostini", "text": "Biografia.\nDebutta come cantante beat nella seconda met\u00e0 degli anni sessanta e, ottenuto un contratto con la Seven Records, etichetta distribuita dall'RCA Italiana, con lo pseudonimo Babila incide \"Un battito d'ali\", canzone scritta per Sandie Shaw (che avrebbe dovuto presentarla alla Mostra Internazionale di Musica Leggera di Venezia) e fu sigla del programma radiofonico \"Gran variet\u00e0\".\nNel 1969 scrisse una canzone che Little Tony present\u00f2 a Canzonissima: \"E diceva che amava me\" e \"Presto sole vieni gi\u00f9\" (scritta insieme a Giulifan), portata al successo da Tommy Polidori; sempre per Polidori scrive \"Perdona\", \"Non ho fortuna\" e \"Torna all'acqua chiara\" (tutte e tre in collaborazione con Lando Fiorini), e \"Se vieni in montagna\" (con Silvano Polidori), mentre per Angelo Lura scrive, in collaborazione con Giulifan, \"Il giorno \u00e8 morto\" e \"Questa sera non andartene\".\nCon Lando Fiorini scrive anche \"Corri\" e \"Piangi\" che, insieme alla gi\u00e0 citata \"Perdona\", fanno parte dell'unico LP in italiano del cantante romano; per Melody, giovane promessa di scuola americana, scrive \"Mille Bugie\", un rhythm 'n' blues arrangiato da Willy Brezza.\nCon il secondo 45 giri \"Ci stavo bene insieme a te\" partecip\u00f2 al Cantagiro 1970 dove si classific\u00f2 al decimo posto.\nIl 1971 \u00e8 l'anno di \"Da domani\", arrangiata dai fratelli Guido e Maurizio De Angelis.\nContinua poi la carriera utilizzando il suo vero nome, ottenendo un altro discreto successo con la canzone \"Quelli di ieri\", trasmessa di frequente dalle nascenti radio libere.\nNel corso della sua carriera ha scritto 70 canzoni."}
{"id": "2529592", "revid": "1305772", "url": "https://it.wikipedia.org/wiki?curid=2529592", "title": "Cladonia scabriuscula", "text": "Cladonia scabriuscula (Delise) Leight. (1875), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal latino tardo \"scabriusculum\", diminutivo di \"scabrosus\" che significa \"ruvido, aspro, scabro\", ad indicare l'aspetto superficiale degli apoteci.\nCaratteristiche fisiche.\nIl sistema di riproduzione \u00e8 principalmente asessuato, attraverso gli isidi o strutture similari, quali ad esempio gli schizidi. Il fotobionte \u00e8 principalmente un'alga verde delle Trentepohlia.\nHabitat.\nQuesta specie si adatta soprattutto a climi di tipo temperato. Molto esteso ma raro nelle localit\u00e0 di ritrovamento. Rinvenuta su suoli umidi e fra i muschi in terreni boscosi aperti. Predilige un pH del substrato intermedio fra molto acido e subneutro fino a subneutro puro. Il bisogno di umidit\u00e0 spazia da igrofitico a mesofitico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nIn Italia questa specie di Cladonia \u00e8 estremamente rara:\nTassonomia.\nQuesta specie appartiene alla sezione Ascyphiferae; a tutto il 2008 sono state identificate le seguenti forme, sottospecie e variet\u00e0:"}
{"id": "2529593", "revid": "414084", "url": "https://it.wikipedia.org/wiki?curid=2529593", "title": "Hyundai Stellar", "text": "La Hyundai Stellar \u00e8 un'autovettura berlina 4 porte di segmento D prodotta dalla casa automobilistica coreana Hyundai Motor Company dal 1983 al 1991. La Stellar nasce come erede del modello Cortina prodotto su licenza Ford in Corea del Sud e venduto dal marchio Hyundai sul mercato locale.\nIl contesto.\nLa Stellar \u00e8 stata l'ultima berlina della gamma Hyundai ad essere prodotta sfruttando una meccanica a trazione posteriore di derivazione Ford, gi\u00e0 utilizzata in passato dalla Hyundai con il modello Cortina. Il pianale utilizza una geometria di sospensioni all'avantreno a ruote indipendenti con schema a quadrilateri alti deformati che garantisce una maggiore precisione di guida e al tempo stesso una maggiore stabilit\u00e0 della vettura soprattutto in curva. Al posteriore invece un ponte torcente con braccio longitudinale e barra Panhard trasversale. L'impianto frenante sfrutta dei dischi autoventilati all'anteriore e tamburi posteriori con ammortizzatori idraulici e servofreno a depressione.\nIl design \u00e8 opera di Giorgetto Giugiaro per il centro stile Italdesign; uno stile semplice e spigoloso caratterizzato da un'ampia calandra frontale che sulle versioni di punta era completamente cromata. Gli interni disponevano di rifiniture discrete e una qualit\u00e0 delle plastiche non molto elevata, di conseguenza il prezzo dell'autovettura rispetto alla concorrenza era inferiore. I modelli di punta disponevano di numerosi profili cromati esterni.\nLa Stellar venne prodotta fino al 1991, ma gi\u00e0 dal 1987 non venne pi\u00f9 venduta in Nord America, sostituita dalla Sonata. In Europa e Asia i due modelli hanno vissuto in simbiosi poich\u00e9 la Sonica, sua erede, disponeva di un telaio a trazione anteriore che penalizzava fortemente le doti stradali e le prestazioni e la Hyundai decise di non privarsi della Stellar fino a quando le richieste non scendevano al di sotto delle previsioni.\nMotorizzazioni.\nIl motore e le varie trasmissioni utilizzate dalla Stellar erano di derivazione Mitsubishi: tre i propulsori alimentati a benzina, facenti parte della famiglia motoristica \"Mitsubishi Sirius\", e disponibili nella cubature da 1,4, 1,6 e 2,0 litri. Le versioni con motori di maggiori cilindrata (1.6 e 2.0) restanti hanno riscosso un discreto successo commerciale, soprattutto nelle varianti equipaggiate col cambio manuale.\nIl 1.6 cm\u00b3 con 4 cilindri e distribuzione a 2 valvole per cilindro disponeva di 75 cavalli a 5.500 giri/min ed era abbinato ad un cambio manuale \"Mitsubishi KM-119\" a 5 rapporti. La coppia massima era di 120,5 N m erogati a 3.500 giri/min mentre le prestazioni dichiarate erano di una velocit\u00e0 massima pari a 170 km/h con uno scatto da 0 a 1\u00a0km registrato in 38,0 secondi.\nIl motore 2.0\u00a0cm\u00b3, sempre a 4 cilindri e distribuzione a 2 valvole per cilindro, invece erogava 83 cavalli a 5.500 giri/min per una coppia massima di 137,6 N\u00b7m a 3.450 giri/min. Il cambio era il classico manuale a 5 rapporti gi\u00e0 utilizzato per il 1.6 mentre tra gli optional era disponibile un automatico a 4 rapporti sviluppato dalla Borg-Warner che disponeva in un primo momento di soli 3 rapporti mentre in seguito ad un lieve restyling estetico \u00e8 stata aggiunta la quarta marcia. La velocit\u00e0 massima era pari a 180\u00a0km/h con uno scatto da 0 a 1\u00a0km in 36,5 secondi.\nPropulsori per il mercato europeo"}
{"id": "2529595", "revid": "287204", "url": "https://it.wikipedia.org/wiki?curid=2529595", "title": "Fran\u00e7ois Joseph B\u00e9langer", "text": ""}
{"id": "2529598", "revid": "73125", "url": "https://it.wikipedia.org/wiki?curid=2529598", "title": "Gliese-Jahreiss catalogue", "text": ""}
{"id": "2529599", "revid": "1442080", "url": "https://it.wikipedia.org/wiki?curid=2529599", "title": "Chennai Open 2000 - Singolare", "text": "Il singolare del Chennai Open 2000 \u00e8 stato un torneo di tennis facente parte dell'ATP Tour.\nByron Black era il detentore del titolo.\nJ\u00e9r\u00f4me Golmard ha battuto in finale Markus Hantschk 6-3, 6-7 (6-8), 6-3."}
{"id": "2529609", "revid": "287204", "url": "https://it.wikipedia.org/wiki?curid=2529609", "title": "Campeonato Brasileiro S\u00e9rie A 1989", "text": "Il Campeonato Brasileiro S\u00e9rie A 1989 (in italiano Campionato Brasiliano Serie A 1989) \u00e8 stato la 19\u00aa edizione del massimo campionato brasiliano di calcio.\nFormula.\nPrimo turno: 22 squadre divise in 2 gruppi di 11 club ciascuno. Ciascuna squadra affronta una volta tutte le componenti proprio girone. Le migliori 8 di ogni girone si qualificano alla seconda fase, le ultime 3 disputano il \"Torneio da morte\" (in italiano Torneo della morte).\nSecondo turno: 16 squadre divise in 2 gruppi di 8 club ciascuno. Ciascuna squadra affronta una volta tutte le componenti dell'altro girone. Si qualificano alla finale i vincitori dei due gironi, le cui classifiche vengono stilate sommando i punti ottenuti nel primo e nel secondo turno.\nTorneio da morte: le 5 squadre affrontano in partite di andata e ritorno tutte le altre squadre. Retrocedono in Segunda Divis\u00e3o le ultime 3 classificate.\nFinale: gara in partita di andata e ritorno. La squadra meglio classificata dopo i turni precedenti ottiene un punto in pi\u00f9 in classifica e ha il diritto di scegliere dove disputare la partita di andata.\nFinale.\nGrazie al punto bonus ricevuto alla fine della seconda fase il Vasco da Gama raggiunge quota 3 punti e non c'\u00e8 bisogno di disputare il ritorno poich\u00e9 il San Paolo non lo potrebbe comunque raggiungere."}
{"id": "2529613", "revid": "599013", "url": "https://it.wikipedia.org/wiki?curid=2529613", "title": "Siesta (disambigua)", "text": ""}
{"id": "2529614", "revid": "110157", "url": "https://it.wikipedia.org/wiki?curid=2529614", "title": "Higher Power (Big Audio Dynamite)", "text": "Higher Power \u00e8 un album dei Big Audio Dynamite. Fu pubblicato nel 1996 sotto il nome di \"Big Audio\"."}
{"id": "2529617", "revid": "59645", "url": "https://it.wikipedia.org/wiki?curid=2529617", "title": "Alibi nero", "text": ""}
{"id": "2529621", "revid": "1833487", "url": "https://it.wikipedia.org/wiki?curid=2529621", "title": "Vieux-Montr\u00e9al", "text": "Vieux-Montr\u00e9al \u00e8 un quartiere storico della citt\u00e0 di Montr\u00e9al, nell\"arrondissement\" (circoscrizione) di Ville-Marie. La maggior parte della vecchia Montr\u00e9al \u00e8 stata dichiarata quartiere storico nel 1964 dal Minist\u00e8re des Affaires Culturelles du Qu\u00e9bec.\nLuogo.\nIl quartiere storico della vecchia Montr\u00e9al si trova all'interno di un perimetro costituito principalmente dal percorso di antiche fortificazioni che correvano lungo la Rue McGill a ovest, la Ruelle des Fortifications a nord, la Rue Berri a est e la Rue de la Commune, a sud. A seguito di recenti modifiche, il quartiere \u00e8 stato leggermente ampliato per includere Rue S\u0153urs-Grises a ovest, Rue St-Antoine a nord e Rue St-Hubert a est, e comprende anche il vecchio porto di Montr\u00e9al.\nIl sito dell'antica citt\u00e0 di Montr\u00e9al, conosciuto come Ville-Marie, \u00e8 noto con precisione. Si tratta della Pointe-\u00e0-Calli\u00e8re dove si trova il museo omonimo, situato su una lingua di terra alla confluenza del fiume San Lorenzo e del Petite Rivi\u00e8re (erroneamente chiamato Saint-Pierre).\nFu \"Paul de Chomedey\", Signore di Maisonneuve, a fondare la citt\u00e0 nel 1642 per conto della Societ\u00e0 di Notre-Dame de Montr\u00e9al per la conversione dei selvaggi nella Nuova Francia, societ\u00e0 creata dai Sulpiziani Jean-Jacques Olier e J\u00e9r\u00f4me Le Royer, Signore de La Dauversi\u00e8re. In questo luogo, nel 1643, fu costruito il primo forte. La societ\u00e0 acquis\u00ec la signoria di tutta l'isola di Montr\u00e9al e fece arrivare i primi coloni allo scopo di dare alloggio, educare e curare gli Amerindi. Le Suore Ospedaliere di Montr\u00e9al, sotto la direzione di Jeanne Mance, costruirono ed amministrarono il primo ospedale di Montr\u00e9al, l\"'Hotel-Dieu\" di Montr\u00e9al, la cui costruzione \u00e8 terminata nel 1645.\nRegime francese.\nDopo il fallimento della societ\u00e0 di Notre-Dame, i Sulpiziani, arrivati nel 1657, nel 1663 diventano signori di Montr\u00e9al. A quel tempo la citt\u00e0 si trovava sotto il regime di una signoria. Il re di Francia prende il potere sulla colonia, dona loro l'isola di Montr\u00e9al, a condizione di \"tenir feu et lieu\", ossia di \"risiedere\"\", e di garantire lo sviluppo della cultura. Nel 1665, il re invia una milizia di Sulpiziani composta da 1.200 uomini, il R\u00e9giment de Carignan-Sali\u00e8res. Si deve a Fran\u00e7ois Dollier de Casson l'istituzione della prima rete stradale della colonia, a partire dai sentieri gi\u00e0 esistenti. Vengono tracciate le prime strade, tra cui Notre-Dame, Saint-Paul e la rue Saint-Jacques. La griglia di origine \u00e8 ancora visibile oggi. Infine, gli edifici d'epoca sono l\"'Hotel-Dieu de Montr\u00e9al\", il Vecchio Seminario di San Sulpice e la chiesa Notre Dame, poi Basilica de Notre Dame.\nNei primi anni del XVIII secolo, il nome di \"Montr\u00e9al\", che inizialmente indicava l'isola, sostituisce a poco a poco quello di \"Ville-Marie\". Si tratta di una vera e propria colonia francese, in cui il sogno iniziale, di combinare i coloni e nativi americani \u00e8 scemato. Nel 1657 Marguerite Bourgeoys fonda la Congregazione delle suore di Nostra Signora, poi, l'arrivo della Gesuiti e dei Frati Minori Recolletti nel 1692 contribuisce a dare alla colonia il suo carattere cattolico.\nLe vecchie fortificazioni di Montr\u00e9al, erette nel 1717 da \"Gaspard de L\u00e9ry Chaussegros\", \"Ing\u00e9nieur du roi\", demolite nei primi anni del XIX secolo, demarcano i confini di Montr\u00e9al all'epoca. In quei tempi si temeva un'invasione britannica. Le fortificazioni vennero costruite in modo da prevedere una futura espansione intra muros. Anche se i muri proteggevano da possibili attacchi, si dovette frontreggiare un altro grave problema del tempo: una forte concentrazione di case a schiera riscaldate con fuoco a legna fu la causa di molti devastanti incendi. Nel 1721, Montr\u00e9al riceve un decreto reale dalla Francia che impediva le costruzioni di legno. Da quel momento in poi gli edifici dovranno essere tutti costruiti in muratura. Il costante richiamo di tale ordinanza, non sempre venne rispettato. L'ordine limit\u00f2 l'uso di legno solo per il tetto e la sua struttura, utilizzo che avrebbe potuto ancora avere gravi conseguenze quando si combina il fuoco con venti forti. Solo i ricchi del tempo e le comunit\u00e0 religiose potevano permettersi di costruire edifici in pietra, gli altri dovevano lasciare le fortificazioni per insediarsi nei faubourg (sobborghi) o ignorare l'ordinanza.\nLa colonia britannica.\nLa Nuova Francia divenne una colonia britannica nel 1763. Anche se le conseguenze della conquista non vennero avvertite nel breve periodo, con il tempo saranno indelebili. Fino alla fine del XVIII secolo, l'impatto non \u00e8 visibile, le costruzioni ereditano le metodologie di costruzione del precedente regime francese. Tuttavia, molti religiosi cattolici lasciano la citt\u00e0 di Montr\u00e9al, a causa della diffidenza delle autorit\u00e0 britanniche nei loro confronti.\nOltre al progressivo impatto della presenza britannica, sono gli incendi modificare il volto della vecchia tra il XVIII e il XIX secolo. Le costruzioni, e la maggiore densit\u00e0 di popolazione, rendono sempre pi\u00f9 drammatiche le conflagrazioni e gli incendi, contribuendo a riconfigurare il volto della Vieux-Montr\u00e9al. Per esempio l\"'Hotel-Dieu\" subisce in breve tempo ben tre incendi.\nGli incendi del 1765 e del 1768 radono al suolo quasi la met\u00e0 degli edifici della Vieux-Montr\u00e9al. Nel maggio 1765, un incendio distrugge circa 110 case prima di bruciare sia il vecchio hotel \"Calli\u00e8re\" che l'ex ospedale generale. Nel mese di aprile 1768, vengono distrutte da un incendio, 88 case di Rue Saint-Jean-Baptiste, l'Hotel Vaudreuil e il convento della Congregation de Notre-Dame. Negli anni successivi, gli edifici verranno costruiti pi\u00f9 vicini gli uni agli altri.\nIl 6 giugno 1803, un enorme incendio distrugge la prigione, la chiesa e le dipendenze dei Gesuiti, una dozzina di case e l'ex residenza del marchese de Vaudreuil. A a partire dal 1804, le autorit\u00e0 di impegnarono alla distruzione delle fortificazioni che circondano il centro di Montr\u00e9al. Lo spazio liberato venne utilizzato per costruire abitazioni di lusso. Lo smantellamento della fortificazione venne completato nel 1815, rendendo possibile l'espansione del perimetro del quartiere, l'apertura verso la periferia e rense pi\u00f9 fluido il traffico su tutta l'isola.\nGli incendi crearono uno spazio che venne concesso alla citt\u00e0 per la realizzazione di nuova piazza del mercato, denominata \"March\u00e9 Neuf\" (Nuovo Mercato) nel 1845 prima di assumere l'attuale nome di Place Jacques-Cartier. Lo spazio occupato dalla chiesa gesuita \u00e8 Place Vauquelin, ed \u00e8 l'ex giardini dei Gesuiti nel 1873 si baser\u00e0 sul municipio a Montr\u00e9al.\nNel 1821, un incendio distrusse la \"Mansion House\", un lussuoso hotel risalente al 1815, edificio che ospit\u00f2 la prima biblioteca pubblica della citt\u00e0 con oltre 7.000 volumi. Venne sostituito dal \"British-American Hotel\", hotel che ospitava anche il \"Th\u00e9atre Royale\". L'hotel bruci\u00f2 nel 1833 e nel 1845.\nNel 1849, fu una sommossa dovuta ad una protesta politica a provocare un incendio. A seguito di questi incidenti, il parlamento prese la decisione di trasferire la capitale del Canada ad Ottawa.\nII XIX secolo testimonia l'emergere di una classe borghese di mercanti molto diversa dall'aristocrazia dell'Ancien R\u00e9gime. La presenza del porto, una delle principali attivit\u00e0 commerciali, cambier\u00e0 il paesaggio urbano, spinger\u00e0 alla creazione di negozi nei quali il piano terra viene utilizzato per il commercio, mentre dal primo residenziali. Tuttavia, questo tipo di costruzioni verranno gradualmente sostituiti con negozi, banchi, showroom, officine di riparazione. Con questo tipo di costruzioni, la Vecchia Montr\u00e9al subisce una vera e propria trasformazione: sempre meno spazi residenziali e pi\u00f9 negozi.\nMa lo spirito anglo-sassone, che man mano prevalse nel tempo, fu particolarmente presente nel settore bancario e della finanza. Ogni business richiese una infrastruttura finanziaria che si poteva trovare soprattutto in principalmente R\"ue Saint-Jacques\", la \"Wall Street\" di Montr\u00e9al. In questa strada si stabilirono non solo le pi\u00f9 grandi banche, come la Banca di Montr\u00e9al e la Royal Bank, ma anche compagnie diverse ditte di assicurazione e di una borsa valori. Tutti questi edifici sono in pietra, in stile neo-classico e progettati da architetti anglosassoni.\nLo stesso vale per gli edifici istituzionali, come il vecchio palazzo di giustizia, le dogane, il March\u00e9 Bonsecours, il Notre Dame, la cui facciata \u00e8 opera di un irlandese protestante di New York, James O'Donnell. L'unica eccezione \u00e8 il Municipio, ispirato all\"'Hotel de Ville\" de Rennes; rispetto alle costruzioni in pietra, costrituite sotto il dominio francese, questi sono in stile vittoriano.\nIl rinnovo.\nI primi anni del XX secolo videro il dinamismo del quartiere crescere sempre di pi\u00f9, come testimonia la costruzione di edifici di prestigio, come il Aldred Building (1929-1931), il \"La Sauvegarde\" (1913) o la prima Borsa Valori (1903-1904). Le attivit\u00e0 portuali, il settore finanziario, la giustizia e l'amministrazione comunale contribuirono a mantenere una costante attivit\u00e0 fino alla Grande Depressione del 1929. Ma gli elementi di un imminente declino non mancavano.\nIl trasferimento degli impianti portuali molto pi\u00f9 ad est priv\u00f2 la Vieux-Montr\u00e9al di molte aziende legate al commercio marittimo, lasciando molti magazzini e edifici commerciali abbandonati. Lo spostamento graduale del centro della citt\u00e0 verso nord e l'abbandono quasi totale dei residenti, ebbe l'effetto di svuotare completamente il quartiere e alla chiusura degli uffici. La quasi totale mancanza di vita notturna confer\u00ec alla zona la reputazione di quartiere pericoloso.\nInoltre, Vieux-Montr\u00e9al pag\u00f2 un tributo al culto dell'automobile: quando un edificio venne distrutto, lo spazio viene riutilizzato per un parcheggio. Gli spazi pi\u00f9 prestigiosi, come la Place d'Armes, Place d'Youville e Place Jacques-Cartier verso la met\u00e0 del XX secolo erano occuparti da posteggi per auto. Un parcheggio vicino allo \"Ch\u00e2teau Ramezay\" contribu\u00ec allo stesso modo a deturpare la zona.\nPer le autorit\u00e0 municipali, Vieux-Montr\u00e9al \u00e8 una sorta di anomalia: l'eredit\u00e0 del quartiere non sembrava importante. La nuova Pianificazione urbanistica previde l'estensione delle strade, il che significa l'abbattimento di molti vecchi edifici. Ma ci\u00f2 che fece scattare la mobilitazione per salvare la vecchia Montr\u00e9al, fu un assurdo progetto di strada sopraelevata lungo il fiume, oltre la Rue de la Commune. L'urbanista olandese Daniel Van Ginkel riuscir\u00e0 a convincere le autorit\u00e0 ad abbandonare il progetto. \u00c8 da queste proteste che la popolazione inizi\u00f2 a prededere coscienza del patrimonio urbanistico. Che si tradurr\u00e0, nel 1964, con la riclassificazione della maggior parte del quartiere come quartiere storico. Anche se allo stesso tempo, il governo del Qu\u00e9bec si impegner\u00e0 nell'ultimo \"massacro-demolizione\" di alcuni edifici del XIX secolo per erigere un nuovo Palazzo di Giustizia.\nLa rivitalizzazione della zona inizi\u00f2 con l'inventario, la valorizzazione e il riciclaggio degli edifici abbandonati, in uffici o condomini residenziali. Il processo fu spesso costoso, ma il restauro confer\u00ec agli edifici del quartiere uno stile originale, assente in altri della citt\u00e0.\nOltre alla costante ritorno dei residenti, la zona divent\u00f2 interessante grazie agli alberghi. Nel XIX secolo, gli alberghi pi\u00f9 importanti si trovavano in Vieux-Montr\u00e9al. Nel 1980 non vi era neanche un albergo. Con il tempo ne vennero aperti alcuni, e nel 2009, se ne contavano una ventina, in gran parte riciclati da vecchi edifici, il che conferisce loro, un carattere unico e originale. Un flusso costante di turisti e la presenza di nuovi residenti rense possibile la vita notturna e i divertimenti.\nIn aggiunta, le autorit\u00e0 municipali hanno investito ingenti somme per rinnovare l'arredamento. Place Jacques-Cartier e parte della Place d'Youville vennero riallineate, e venne effettuato un completo restauro della Place d'Armes. Fu anche sviluppato un progetto di illuminazione per evidenziare i diversi stili architettonici, che, grazie alla loro grande variet\u00e0, ha reso Vieux-Montr\u00e9al meta per molti film che si avvalgono di una cornice architettonica veramente unica.\nTutti sono d'accordo che oggi l'eredit\u00e0 storica e culturale del patrimonio della vecchia Montr\u00e9al \u00e8 la sua principale attrazione. Mettendo in evidenza i vecchi edifici e il riempimento degli spazi vuoti con edifici di nuova costruzione, il distretto ha acquisito una dinamica che lo rende la prima destinazione turistica di Montr\u00e9al.\nAttrazioni.\nVieux-Montr\u00e9al \u00e8 una delle zone turistiche pi\u00f9 popolari non solo di Montr\u00e9al, ma anche dell'intero Canada. Alla fine degli anni novanta, si \u00e8 stimato che la Vecchia Montr\u00e9al sia stata visitata da pi\u00f9 di 11 milioni di persone.\nCi sono molte piazze importanti: Place d'Armes, Place Jacques-Cartier e la basilica di Notre Dame, visitata in estate da pi\u00f9 di 2.500 persone al giorno.\nIl quartiere \u00e8 sede anche di diversi musei, di cui alcuni di loro molto frequentati. Per esempio il museo archeologico di Pointe-\u00e0-Calli\u00e8re, lo Ch\u00e2teau Ramezay, il museo Marguerite Bourgeoys e la Cappella di Notre-Dame-de-Bon-Secours.\nVieux-Montr\u00e9al ha solo sette edifici risalenti al periodo francese, che termina nel 1763 : l'Antico Seminario di St. Sulpice (1684), l'ex H\u00f4pital g\u00e9n\u00e9ral (1693), il castello Ramezay (1705), la Maison Sabrevois Bleury (1747), Maison Brossard-Gauvin (1750), una piccola d\u00e9pendance associati con l'intera Assemblea Papineau non accessibili dalla strada (1752) e la Maison Dumas (1757)."}
{"id": "2529624", "revid": "1653437", "url": "https://it.wikipedia.org/wiki?curid=2529624", "title": "Black Velvet (cocktail)", "text": "Il Black velvet (\"velluto nero\") \u00e8 un cocktail creato in Inghilterra a base di birra stout e vino bianco spumante (tradizionalmente Guinness e champagne).\nComposizione.\nPreparazione.\nVersare in un fl\u00fbte precedentemente raffreddato il vino bianco, quindi versare con metodo build (ossia versando delicatamente o l'uso del dorso di un cucchiaino) la stout, in modo che i due liquidi, grazie alla diversa densit\u00e0, non si mescolino ma formino due strati otticamente separati.\nStoria.\nIl cocktail fu inventato al club per gentiluomini Brooks's di Londra nel 1861, in occasione della morte del Principe Consorte Alberto. Il cocktail fu creato per simboleggiare l'unione empatica per il lutto fra l'aristocrazia (champagne) e il popolo (birra scura); inoltre il metodo build permetteva di creare una banda nera a somiglianza di una fascia a lutto, permettendo ai gentiluomini del club, anche in tali circostanze, di poter bere lo champagne. Il nome deriva appunto dall'aspetto della \"fascia\"\nVarianti.\nNel tempo son nate diverse varianti del cocktail"}
{"id": "2529629", "revid": "336009", "url": "https://it.wikipedia.org/wiki?curid=2529629", "title": "Hyundai Cortina", "text": ""}
{"id": "2529640", "revid": "110157", "url": "https://it.wikipedia.org/wiki?curid=2529640", "title": "Siesta di sangue", "text": "Siesta di sangue (\"Siesta\") \u00e8 un romanzo thriller scritto nel 1979 da Patrice Chaplin.\nIl romanzo \u00e8 stato pubblicato in Italia nel 1989 col numero 2083 della collana Il Giallo Mondadori; all'interno del volume si trova anche il racconto del 1965 \"Oggi a te, domani...\" di Thomas B. Dewey.\nDa questo romanzo la regista Mary Lambert ha tratto nel 1987 il film \"Siesta\".\nTrama.\nSylvia Christal, attrice di music-hall, doveva recarsi a Las Vegas per uno spettacolo, invece si risveglia in un campo di sterpaglie nei pressi dell'aeroporto di Barcellona in Spagna. Sylvia ha i vestiti strappati ed \u00e8 sporca di sangue, ma non ricorda nulla di ci\u00f2 che le \u00e8 capitato. Il terrore della ragazza \u00e8 di avere compiuto un delitto, che nei suoi confusi e deliranti ricordi associa alla sua lunga storia col suo amante Celestino. Sylvia ha forse ucciso per gelosia Marie France, la ricca moglie francese di Celestino? Deve nascondersi dalla polizia?\nInizia per Sylvia un'allucinante avventura senza soste per le vie di Barcellona, dove si unisce ad un gruppo di inglesi che si muovono da un punto all'altro della citt\u00e0, senza altro scopo che l'alcol ed il divertimento."}
{"id": "2529643", "revid": "107098", "url": "https://it.wikipedia.org/wiki?curid=2529643", "title": "Iban Zubiaurre Urrutia", "text": ""}
{"id": "2529651", "revid": "38120", "url": "https://it.wikipedia.org/wiki?curid=2529651", "title": "Old pal", "text": "L'Old pal \u00e8 un cocktail creato negli Stati Uniti d'America negli anni cinquanta del XX secolo. Fu parte dei cocktail IBA nel 1961.\nPreparazione.\nSi pongono tutti gli ingredienti in un mixing glass assieme a del ghiaccio e si mescola delicatamente. La preparazione va quindi versata in una coppetta di tipo martini eliminando il ghiaccio."}
{"id": "2529656", "revid": "767487", "url": "https://it.wikipedia.org/wiki?curid=2529656", "title": "Xabier Castillo", "text": ""}
{"id": "2529658", "revid": "307923", "url": "https://it.wikipedia.org/wiki?curid=2529658", "title": "Piero Boni", "text": "L'attivit\u00e0 partigiana.\nPiero Boni nacque a Reggio Emilia nel 1920. Partigiano con il nome di battaglia di Piero Coletti, prese parte alla difesa di Roma nelle file dell'organizzazione militare del PSI, le Brigate Matteotti. Il 23 luglio 1944 fu paracadutato da un Halifax delle Forze Aeree Britanniche presso il distaccamento I Julia accantonato alla Costa del Lupo presso Borgotaro come membro del gruppo dell'OSS (Office of Strategic Services) dell'esercito statunitense. Si tratt\u00f2, in realt\u00e0, di un errore del pilota, avrebbe dovuto ritrovarsi a Varzi, nell'oltrep\u00f2 pavese, e da qui raggiungere Torino, ma ben presto si rese conto del contributo che anche in quel luogo avrebbe potuto dare.\nRimase a Compiano fino al 18 novembre del 1944 quando abbandono la localit\u00e0 dell'Appennino parmense diretto in Garfagnana allo scopo di riprendere contatto con il comando OSS. Comp\u00ec una marcia di oltre 200\u00a0km tra le montagne fino ad incontrare, nella notte tra il 23 e il 24 novembre, le prime sentinelle americane. Dopo vari trasferimenti giunse a Siena, sede del comando generale dell'OSS, e l\u00ec rimase fino al 27 dicembre, quando ripart\u00ec per Compiano. Fu paracadutato verso le 11 del mattino nei pressi del castello. Si fer\u00ec lievemente nell'atterrare tra i rami di un castagno. Scamp\u00f2 miracolosamente al rastrellamento effettuato dalle forze nazifasciste nei primi giorni di gennaio del 1945. Nella prossimit\u00e0 della Liberazione, il 23 aprile incontr\u00f2 sul Santadonna la I Julia diretta a Salsomaggiore Terme. Giunse nella cittadina collinare il 24, il 25 si trov\u00f2 a Fidenza. Giunse a Parma oramai liberata il 27 aprile 1945.\nL'attivit\u00e0 sindacale.\nMembro dell'Ufficio sindacale del PSI nel primo dopoguerra, entr\u00f2 a far parte dell'Ufficio segreteria della CGIL e successivamente dell'Ufficio organizzazione. Nel 1952 venne eletto Segretario generale aggiunto della Federazione chimici e membro del direttivo CGIL. Nel 1955 venne eletto membro del comitato centrale del PSI e divenne vicesegretario della CGIL. Entr\u00f2 a far parte in seguito al IV Congresso Nazionale della CGIL, tenutosi nel 1956, dell'esecutivo e della segreteria del sindacato. Nel 1957 divenne segretario nazionale della Fiom. Venne nominato membro del CNEL come rappresentante CGIL nel 1958 e lo rimase fin\u00f2 al 1995.\nVenne eletto nel 1960 segretario generale aggiunto della FIOM, affiancando cos\u00ec Luciano Lama, ed entr\u00f2 nell'esecutivo della CGIL. La carica di segretario aggiunto della FIOM gli venne confermata nel 1962 e nel 1964, quando affianc\u00f2 Bruno Trentin. Venne eletto nel corso del VII congresso della CGIL, tenutosi a Livorno nel 1969, segretario. Nel corso del VIII congresso, tenutosi a Bari nel 1973, venne eletto segretario generale aggiunto della CGIL, carica che mantenne fino al 1977. Proprio nel 1977, dopo essersi dimesso dalla segreteria, assunse la presidenza della Fondazione Giacomo Brodolini. Tra il 1977 e il 1988 fu presidente della commissione lavoro del CNEL e membro del Comitato Economico della Unione europea. Dal 1982 al 1992 fu docente a contratto presso l'Universit\u00e0 La Sapienza di Roma e la Universit\u00e0 Federico II di Napoli."}
{"id": "2529659", "revid": "187240", "url": "https://it.wikipedia.org/wiki?curid=2529659", "title": "Hutsuli", "text": "Gli Hutsuli o Hutzuli o Huzuli (chiamati in numerosi modi: in lingua ucraina: \"\u0413\u0443\u0446\u0443\u043b\u0438\", in lingua romena: \"Hu\u021buli\", in dialetto Hutsul: \"Hutsule\", certe volte trascritto anche \"Hucul\", \"Huzul\", \"Gutsul\", \"Guculs\", \"Guzu\", o \"Gutzuls\", in lingua polacca: \"Huculi\") sono un gruppo etnico-culturale ucraino la cui popolazione abita la regione dei Carpazi chiamata Hucul\u0161\u010dina, nella Rutenia carpatica, con minoranze anche in Romania (Bucovina e Maramure\u0219), Slovacchia e Polonia.\nGli huzuli diedero vita a una repubblica indipendente che ebbe breve durata, dal novembre del 1918 all'11 giugno del 1919.\nLingua.\nLa lingua parlata dagli Hutsuli \u00e8 un dialetto della lingua ucraina."}
{"id": "2529664", "revid": "767487", "url": "https://it.wikipedia.org/wiki?curid=2529664", "title": "I\u00f1igo D\u00edaz de Cerio", "text": "Carriera.\nCresciuto calcisticamente nella Real Sociedad, ne diventa il perno indiscusso dell'attacco. \nL'8 novembre 2008 in una gara di campionato della Segunda Divisi\u00f3n spagnola si rompe tibia e perone in uno scontro con il portiere dell'Eibar.\nIl 27 aprile 2009 rescinde il contratto che lo lega alla societ\u00e0 donostiana e si accasa ai rojoblancos di Bilbao, dove viene presentato il 1\u00ba luglio.\nFirma un contratto fino al 30 giugno 2013, con una clausola rescissoria di 50 milioni di euro.\nTorna in campo relativamente in fretta (rispetto al gravissimo infortunio subito), con alcuni brevi spezzoni di partita nel campionato 2009-2010 e nell'Europa League.\nNell'estate 2010 passa in prestito al Cordoba, ritornando per\u00f2 all'Athletic gi\u00e0 nella sessione invernale del calciomercato. In seguito milita nel Numancia e nel Mirand\u00e8s, entrambe in Segunda Divisi\u00f3n."}
{"id": "2529667", "revid": "76963", "url": "https://it.wikipedia.org/wiki?curid=2529667", "title": "Fernando Vargas", "text": "Soprannominato \"\"The Aztec Warrior\", \"Ferocious Fernando\" o \"El Feroz\"\", \u00e8 stato campione IBF e WBA dei medioleggeri.\nAlcuni dei successi pi\u00f9 grandi di Vargas includono vittorie su Raul Marquez, Ike Quartey e Winky Wright, mentre solo F\u00e9lix Trinidad, \u00d3scar de la Hoya, Shane Mosley e Ricardo Mayorga sono riusciti a sconfiggerlo.\nFernando \u00e8 inoltre un grande amico del leggendario Julio C\u00e9sar Ch\u00e1vez, che ha fatto parte del suo angolo in almeno due match, quelli contro Tito Trinidad e De La Hoya.\nCarriera.\nCarriera da dilettante.\nI primi passi.\nVargas nasce ad Oxnard, California, da genitori di origine messicana. Appassionato di boxe, durante la sua giovent\u00f9 si \u00e8 allenato al famoso La Colonia Youth Club Boxing, sempre nel quartiere di Oxnard.\nTermina la sua carriera da pugile amatoriale con un record di 100 vittorie e 5 sconfitte, oltre a battere alcuni record dilettantistici. Nel 1992 vince il campionato delle 132 libbre alle Junior Olympics Box-Offs arrivando secondo alle vere e proprie Junior Olympics. Nel 1993 cattura le tre corone della boxe amatoriale: le Junior Olympics Box-Offs, le Junior Olympics ed il torneo internazionale delle Junior Olympics. L'anno seguente solidifica la sua posizione come uno dei pi\u00f9 promettenti dilettanti del mondo vincendo la medaglia d'oro al festival olimpionico, trionfando inoltre ai campionati nazionali a livello di 132 libbre e diventando il pi\u00f9 giovane \"boxeur\" a riuscirci. Nel 1995 viene scelto per la selezione olimpionica statunitense dell'anno successivo.\nFuori dal ring.\nVargas ha interpretato Tiko \"TKO\" Martinez nel film Alpha Dog del 2007 diretto da Nick Cassavetes."}
{"id": "2529668", "revid": "712828", "url": "https://it.wikipedia.org/wiki?curid=2529668", "title": "Ririca", "text": ""}
{"id": "2529682", "revid": "1605525", "url": "https://it.wikipedia.org/wiki?curid=2529682", "title": "Patrice Chaplin", "text": "Patrice Betaudier \u00e8 stata sposata con l'attore anglo-americano Michael Chaplin, figlio di Charlie Chaplin e di Oona O'Neill, del quale ha mantenuto il cognome.\nHa vissuto a Londra con i figli ed ha lavorato a lungo ad Hollywood come sceneggiatrice."}
{"id": "2529684", "revid": "712828", "url": "https://it.wikipedia.org/wiki?curid=2529684", "title": "Carota (One Piece)", "text": ""}
{"id": "2529685", "revid": "1543377", "url": "https://it.wikipedia.org/wiki?curid=2529685", "title": "Estranei a partire da ieri", "text": "Estranei a partire da ieri \u00e8 una canzone scritta da Daniele Coro e \"Federica Camba\" e prodotta da \"Simone Papi\". \u00c8 il singolo di lancio per il primo vero e proprio album di Alessandra Amoroso, \"Senza nuvole\".\nDescrizione.\nIl brano viene mandato in onda per la prima volta luned\u00ec 24 agosto 2009 da Rtl 102.5. Viene reso disponibile su iTunes il 28 agosto 2009. Secondo la classifica FIMI del 2009 \u00e8 il quarantunesimo brano pi\u00f9 scaricato nel 2009 in Italia.\nIl brano viene incluso in due compilation del 2013: Je t'aime 2013 e Le 100 canzoni italiane di oggi.\nNel 2015 viene incisa la versione spagnola del brano, dal titolo \"Extra\u00f1os\", contenuta nell'album Alessandra Amoroso.\nVideo musicale.\nIl videoclip del brano viene pubblicato per la prima volta sul sito di Mtv il giorno 21 settembre. La storia comincia con una ragazza che festeggia il compleanno con gli amici e il proprio ragazzo. Questo ragazzo entra per la seconda volta nella scena del compleanno in compagnia di Alessandra: non \u00e8 altro che un flashback. Il video torna indietro e segue la storia di Alessandra Amoroso, in compagnia di questo ragazzo, di nome Gianni. La coppia vive la propria relazione d'amore, e vengono mostrati diversi momenti della storia fra i due. Verso la fine del video Alessandra sembra vincere un biglietto, un viaggio, ma trova Gianni con una lettera ed una foto di una ragazza. La ragazza \u00e8 la nuova fidanzata di Gianni, quella che all'inizio - e anche alla fine - festeggiava il compleanno con Gianni, gli altri amici, e con un'Alessandra consapevole della fine della storia fra i due.\nNel video Alessandra scrive una lettera a Gianni, forse perch\u00e9 insicura della loro relazione. In realt\u00e0 il testo di questa lettera non \u00e8 altro che il testo della canzone."}
{"id": "2529686", "revid": "712828", "url": "https://it.wikipedia.org/wiki?curid=2529686", "title": "Cipolla (One Piece)", "text": ""}
{"id": "2529689", "revid": "712828", "url": "https://it.wikipedia.org/wiki?curid=2529689", "title": "Peperone (One Piece)", "text": ""}
{"id": "2529690", "revid": "1305772", "url": "https://it.wikipedia.org/wiki?curid=2529690", "title": "Cladonia stygia", "text": "Cladonia stygia (Fr.) Ruoss (1985), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal latino \"stygius\", che significa \"infernale, mortifero, funesto\"; non ne \u00e8 chiaro il motivo.\nCaratteristiche fisiche.\nIl sistema di riproduzione \u00e8 principalmente asessuato, attraverso la frammentazione del tallo. Il fotobionte \u00e8 principalmente un'alga verde delle Trentepohlia.\nHabitat.\nQuesta specie si adatta soprattutto a climi di tipo temperato fresco. Predilige un pH del substrato da molto acido a valori intermedi fra molto acido e subneutro puro. Il bisogno di umidit\u00e0 \u00e8 igrofitico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nIn Italia questa specie di Cladonia \u00e8 pressoch\u00e9 inesistente: \nTassonomia.\nQuesta specie appartiene alla sezione Cladina; a tutto il 2008 non sono state identificate forme, sottospecie e variet\u00e0."}
{"id": "2529691", "revid": "712828", "url": "https://it.wikipedia.org/wiki?curid=2529691", "title": "Johnny (One Piece)", "text": ""}
{"id": "2529693", "revid": "712828", "url": "https://it.wikipedia.org/wiki?curid=2529693", "title": "Yosaku", "text": ""}
{"id": "2529694", "revid": "640389", "url": "https://it.wikipedia.org/wiki?curid=2529694", "title": "Bi-curioso", "text": ""}
{"id": "2529696", "revid": "59645", "url": "https://it.wikipedia.org/wiki?curid=2529696", "title": "Patrice Betaudier", "text": ""}
{"id": "2529700", "revid": "190635", "url": "https://it.wikipedia.org/wiki?curid=2529700", "title": "Texas Rangers (squadra)", "text": ""}
{"id": "2529707", "revid": "125386429", "url": "https://it.wikipedia.org/wiki?curid=2529707", "title": "Chiesa di Ognissanti (Trani)", "text": "La chiesa di Ognissanti, o dei Templari, \u00e8 una chiesa romanica di Trani del XII secolo situata sulla riva del porto. La chiesa \u00e8 anche detta \"del Purgatorio\".\nStoria.\nLa chiesa venne probabilmente fondata nel XII secolo, come attestato da diversi documenti. Le absidi e le decorazioni scultoree sono state attribuite invece al secolo successivo. La chiesa nacque sul porto, probabilmente con un proprio imbarcadero, al di fuori delle mura cittadine (che comprenderanno tutto il porto solo con l'espansione della cinta voluta da Federico II).\nSebbene la tradizione voglia la chiesa legata all'Ordine Templare, costruita all'interno del loro Ospitale, \u00e8 molto probabile un'influenza sulla chiesa della colonia di mercanti di Ravello, molto numerosa in citt\u00e0 nel Medioevo, come testimonia un lascito del 1170 di una vigna alla chiesa da parte del notaio ravellese Orso Rogadeo e il patronato, in epoche successive, a famiglie originarie di Ravello. Durante la prima fase della sua vita, la chiesa fu probabilmente luogo di benedizione per i crociati in partenza da Trani verso la Terra Santa. Accanto alla chiesa vi era infatti una stretta stradina, detta Angiporto, che conduceva direttamente al mare e che venne definitivamente chiusa nel XIX secolo.\nLa chiesa venne retta da diversi abati di una non meglio specificata comunit\u00e0 monastica fino al XV secolo, quando divenne propriet\u00e0 del vescovo di Conversano, Paolo de Turcolis, e successivamente di suo nipote. Nel 1479 venne donata a Pietro Lambertini, padre del giurista Cesare Lambertini: la famiglia, come gi\u00e0 citato originaria di Ravello, mantenne il patronato sul santuario fino al 1780, sebbene per un breve periodo nel XVI secolo sia attestato il patronato di altre famiglie ravellesi, come i Rogadeo e gli Achonzaico, i cui stemmi, insieme a quello della famiglia Lambertini, sono scolpiti in bassorilievo sull'architrave della porta di accesso alla sagrestia.\nA causa del trasferimento del culto delle anime del Purgatorio nei primi anni del XIX secolo, la chiesa di Ognissanti ha assunto da allora la denominazione popolare di \"chiesa del Purgatorio\". Sempre in questo periodo la chiesa divenne sede di diverse Confraternite: prima l'Arciconfraternita della Beata Vergine dei Sette Dolori e successivamente, in seguito alla distruzione dell'omonima chiesa, la Confraternita dell'Annunziata. La chiesa fu una delle parrocchie della citt\u00e0 dal 1932 al 1975, mentre negli anni '80 fu sede del Terz'Ordine Francescano. Successivamente chiusa, \u00e8 stata nella seconda met\u00e0 degli anni '90 riaperta e ripristinata al culto.\nControversie sulla presenza dei Templari.\nLa tradizione e la storiografia locale fanno riferimento alla chiesa di Ognissanti come \"domus\" dell'Ordine Templare, costruita all'interno del loro Ospitale durante il periodo delle Crociate. Sebbene sia storicamente accertata la presenza dei Templari in citt\u00e0 in quel periodo, assieme a quella di un altro ordine cavalleresco, quello dei Gerosolimitani, non vi sono documenti storici che riconducano la chiesa di Ognissanti direttamente ai Templari.\nL'unica prova storica \u00e8 una lapide posta in prossimit\u00e0 del portone destro di accesso, probabilmente del XII secolo, su cui \u00e8 riportata l'epigrafe dell'abate e medico Costantino.\nLa presenza templare a Trani \u00e8 attestata sin dal 1142, mentre quella dei \"Cappellani\" per il servizio religioso \u00e8 successiva al 1139, anno in cui queste figure vennero istituite con l'emanazione della bolla \"Omne Datum Optimum\" da parte di papa Innocenzo II.\nL'abate Costantino \u00e8 stato a lungo considerato come affiliato all'Ordine Templare, abate-rettore della \"domus\", non essendoci per\u00f2 alcuna prova storica di questa appartenenza. La presenza di altri abati nella storia della chiesa di Ognissanti, documentati tra il XII e l'inizio del XIV secolo, ha fatto propendere per l'ipotesi della presenza di una comunit\u00e0 monastica, estranea ai Templari.\nAltri dubbi riguardo alla costruzione da parte dell'edificio da parte dei Templari sono sorti considerando che la maggior parte delle chiese fondate dall'Ordine furono intitolate a Santa Maria, e le chiese utilizzate come \"domus\" venivano indicate negli atti con l'attribuzione \"de templo\". Inoltre nel XII secolo i Templari non disponevano in Puglia di sufficienti risorse per poter finanziare la costruzione di una chiesa come Ognissanti.\n\u00c8 stato ipotizzato che sia da considerarsi \"domus\" templare a Trani la chiesa di San Giacomo (conosciuta anticamente come \"Santa Maria de Russis\") oppure la chiesa di San Giovanni, oggi non pi\u00f9 esistente, citata in documenti del XII secolo tra cui uno del 1191, dove viene definita \"Grancia dei cavalieri del Tempio\" in occasione della concessione da parte di Abelardo de Pagani del permesso di sepoltura nella detta chiesa di un giudice.\nDescrizione.\nEsterno.\nLa chiesa presenta in facciata un portale con fascia riccamente scolpita. La facciata si trova sull'omonima via interna, coperta sia dal portico esterno che da abitazioni costruite in epoche successive sopra il portico stesso.\nAlle navate si accede da tre portoni rettangolari, tutti sormontati da lunette con pregevoli decorazioni: sebbene la lunetta del portone destro sia troppo deteriorata, in quella della porta centrale e di quella sinistra si riconoscono rispettivamente la scena dell'Annunciazione e l'immagine di due pavoni nell'atto di cibarsi con un tralcio di vite, simbolo del sacramento dell'eucaristia.\nLa parte pi\u00f9 caratteristica dell'esterno della chiesa \u00e8 il retro, rivolto verso il mare, che presenta tre piccole absidi semicircolari sporgenti, la cui forma ricorda la parte posteriore della chiesa della Vallisa a Bari. Altre analogie si riscontrano tra Ognissanti e la chiesa barese, come la presenza del portico anteriore, la vicinanza al mare, il periodo di costruzione e la presenza della comunit\u00e0 di Ravello (la chiesa della Vallisa \u00e8 anche nota come \"Raveddise\", ovvero \"dei ravellesi\").\nInterno.\nL'interno della struttura \u00e8 a pianta rettangolare, suddiviso in tre navate con doppio portico, per mezzo di colonne che sorreggo archi a tutto sesto. La navata centrale \u00e8 coperta a capriate, mentre quelle laterali sono coperte da volte a vela. La struttura non presenta il transetto.\nLe colonne che sorreggono la navata centrale sono in granito africano, stesso materiale utilizzato per due colonne esterne, con capitelli di tipo composito.\nLa chiesa ospita diverse tele artistiche tra le quali una \"Madonna con Bambino\" con influssi bizantini del XVI secolo, opera del madonnaro Rico da Candia.\nRiferimenti astronomici.\nAlcuni studi si sono focalizzati sui possibili riferimenti astronomici e numerici che offrono il complesso e la sua posizione: il pi\u00f9 importante \u00e8 la posizione dell'asse della chiesa, che indica il punto dove sorse il sole il 1\u00ba novembre dell'anno 1100, secondo alcuni studiosi tenendo conto della ricorrenza del giorno dedicato a tutti i santi, da cui prende il nome la chiesa.\nNei giorni di equinozio i raggi del Sole colpiscono un capitello, appartenente ad una delle colonne del portico anteriore, su cui \u00e8 scolpita la figura attribuita alla dea egizia Iside; nel giorno del solstizio d'inverno, il Sole colpisce invece un pilastro cruciforme, collocato sempre nel portico."}
{"id": "2529711", "revid": "76963", "url": "https://it.wikipedia.org/wiki?curid=2529711", "title": "Suzanne Pleshette", "text": "Vita privata e carriera.\nAttiva sul grande schermo dal 1958 e fino alla fine degli anni settanta, deve la sua popolarit\u00e0 al ruolo della sfortunata maestra nel film \"Gli uccelli\" (1963) di Alfred Hitchcock, al western \"Far West\" (1964) di Raoul Walsh e soprattutto alla partecipazione a vari film prodotti da Walt Disney, tra cui \"4 bassotti per 1 danese\" (1965) di Norman Tokar, \"Il fantasma del pirata Barbanera\" (1968) e \"Quello strano cane... di pap\u00e0\" (1976), in entrambi i quali fu diretta da Robert Stevenson ed ebbe come partner Dean Jones. \nSi distinse anche per le sue partecipazioni ai film \"20 chili di guai!... e una tonnellata di gioia\" (1962) di Norman Jewison, con Tony Curtis, \"Smania di vita\" (1965) di Walter Grauman, \"Nevada Smith\" (1966) di Henry Hathaway, con Steve McQueen, \"Una donna senza volto\" (1966) di Delbert Mann, ove recit\u00f2 accanto a James Garner, Angela Lansbury e Jean Simmons, \"La forza invisibile\" (1968) di Byron Haskin e \"Se \u00e8 marted\u00ec deve essere il Belgio\" (1969) di Mel Stuart. Nel 1970 recit\u00f2 nella commedia satirica \"Supponiamo che dichiarino la guerra e nessuno ci vada\" di Hy Averback, nuovamente accanto a Tony Curtis e ad alcuni veterani del cinema americano. Nel 1971 affianc\u00f2 ancora James Garner in \"L'infallibile pistolero strabico\" di Burt Kennedy. Il suo ultimo film fu \"Oh, God! Book II\" (1980) di Gilbert Cates, ove recit\u00f2 con George Burns, mentre la sua ultima apparizione sul piccolo schermo risale alla serie televisiva \"Will &amp; Grace\" negli anni 2002-2004.\nNel 1964 spos\u00f2 l'attore Troy Donahue, suo partner nel film \"Far West\", ma divorzi\u00f2 nove mesi dopo. Si rispos\u00f2 nel 1968 con l'uomo d'affari Tommy Gallagher, che mor\u00ec nel 2000. Si rispos\u00f2 nel 2001 con l'attore Tom Poston, morto nel 2007: \u00e8 quindi matrigna di Francesca e Jason Poston, anch'essi attori. \nCugina dell'attore John Pleshette, mor\u00ec a 70 anni nel 2008 per insufficienza respiratoria, causa di morte anche del consorte Tom Poston. Al suo funerale parteciparono numerosi attori, tra cui Tippi Hedren, che nel 1963 esord\u00ec proprio accanto a lei in \"Gli uccelli\" di Alfred Hitchcock e di cui in seguito rimase amica."}
{"id": "2529713", "revid": "59645", "url": "https://it.wikipedia.org/wiki?curid=2529713", "title": "Siesta (romanzo)", "text": ""}
{"id": "2529719", "revid": "643494", "url": "https://it.wikipedia.org/wiki?curid=2529719", "title": "Silver Pictures", "text": "La Silver Pictures \u00e8 una casa di produzione cinematografica fondata nel 1985 dal produttore hollywoodiano Joel Silver.\nLa produttrice Susan Levin, moglie dell'attore Robert Downey Jr., \u00e8 stata vice presidente esecutivo di produzione dal 2006 al 2009. La Silver Pictures ha una suddivisione chiamata Dark Castle Entertainment, specializzata in film thriller e horror.\nLogo.\nL'azienda non ha avuto alcun logo fino a \"Verdetto Finale\", uscito nei cinema il 4 ottobre 1991.\nIl primo logo.\nIl primo logo era un chip che emergeva da un nastro d'acqua su sfondo blu. Ruotava fino al centro dello schermo, mentre l'acqua scompariva e sotto appariva la scritta \"SILVER PICTURES\". La musica era un brano orchestrale di Michael Kamen.\nNei film successivi, lo sfondo \u00e8 diventato di blu meno lucente.\nFece la sua ultima apparizione in \"Amici x la morte\".\nIl secondo logo.\nQuesto logo \u00e8 apparso per la prima volta in \"Kiss Kiss Bang Bang\", uscito il 21 ottobre 2005, ed \u00e8 ancora quello attuale.\nSu sfondo nero, appaiono le fessure grigie di una versione ridisegnata del logo precedente, dando luce bianca. Ruotano e si allontanano, mentre diventano nere con nuvole, su sfondo bianco. Le nuvole scompaiono e i colori vengono scambiati.\nDal chip scende la parola bianca \"SILVER PICTURES\"; questa a volte non appare (stessa cosa anche per i loghi di RatPac Entertainment e Scott Free Productions). Come musica viene usato il tema di apertura del film.\nProduzioni.\nFilm co-prodotti con:"}
{"id": "2529723", "revid": "228587", "url": "https://it.wikipedia.org/wiki?curid=2529723", "title": "Bj\u00f6rk\u00f6", "text": ""}
{"id": "2529725", "revid": "110157", "url": "https://it.wikipedia.org/wiki?curid=2529725", "title": "Kungur (citt\u00e0)", "text": "Kungur () \u00e8 una citt\u00e0 della Russia di circa 70.000 abitanti, che si trova nel Kraj di Perm' lungo il corso dell'Iren', capoluogo del Kungurskij rajon."}
{"id": "2529727", "revid": "1216132", "url": "https://it.wikipedia.org/wiki?curid=2529727", "title": "Provincia di Juana Azurduy de Padilla", "text": "La provincia di Juana Azurduy de Padilla \u00e8 una delle 10 province del dipartimento di Chuquisaca nella Bolivia meridionale. Il capoluogo \u00e8 la citt\u00e0 di Azurduy. Prende il nome dalla rivoluzionaria Juana Azurduy de Padilla. \nAl censimento del 2012 possedeva una popolazione di 24.855 abitanti.\nSuddivisione amministrativa.\nLa provincia \u00e8 suddivisa in due comuni:"}
{"id": "2529730", "revid": "1605525", "url": "https://it.wikipedia.org/wiki?curid=2529730", "title": "Cadavere non identificato", "text": "Cadavere non identificato (\"Black Notice\") \u00e8 un romanzo della serie di Kay Scarpetta, scritto da Patricia Cornwell e pubblicato nel 1999. In Italia \u00e8 stato pubblicato da Arnoldo Mondadori Editore nel 2000.\nTrama.\nIl libro narra le vicende di Kay Scarpetta che viene coinvolta in un caso molto complicato che si delinea dopo il ritrovamento di un cadavere all'interno di un container. Kay sar\u00e0 coinvolta in un'indagine internazionale che li porter\u00e0 sulle tracce di un assassino dalle caratteristiche bestiali che si fa chiamare \"le Loup-Garou\" (il lupo mannaro). Costui si render\u00e0 poi responsabile dell'omicidio di altre due donne a Richmond: Kim Luong, una commessa di origini asiatiche e Diane Bray, una donna molto ambiziosa e arrogante, da poco nominata nuovo vicecomandante di polizia. Kay riuscir\u00e0, anche grazie all'aiuto dell'interpol, a dare finalmente un nome e un'identit\u00e0 all'assassino: Jean Baptiste Chandonne, un uomo affetto da ipertricosi e figlio di un potente boss mafioso parigino.\nSequel.\nLa trama di \"Cadavere non identificato\" subisce degli sviluppi nel libro \"L'ultimo distretto\"."}
{"id": "2529733", "revid": "628767", "url": "https://it.wikipedia.org/wiki?curid=2529733", "title": "Provincia di Jaime Zud\u00e1\u00f1ez", "text": "La provincia di Jaime Zud\u00e1\u00f1ez \u00e8 una delle 10 province del dipartimento di Chuquisaca nella Bolivia meridionale. Il capoluogo \u00e8 la citt\u00e0 di Zud\u00e1\u00f1ez. \nAl censimento del 2012 possedeva una popolazione di 39.009 abitanti.\nSuddivisione amministrativa.\nLa provincia \u00e8 suddivisa in 4 comuni:"}
{"id": "2529735", "revid": "1573940", "url": "https://it.wikipedia.org/wiki?curid=2529735", "title": "Satguru", "text": "Nella religione induista il Satguru (in sanscrito \u0938\u0926\u0917\u0941\u0930\u0942 ) \u00e8 il Rishi illuminato che inizia le anime dei discepoli verso l'illuminazione. \nKirpal Singh parla anche di \"Sant Satguru\", santi che indicano la morte come rinascita gioiosa\nEtimologia.\nSatguru significa \"vero precettore\", \"vero maestro\", dai termini sanscriti \"sat\" (\u0938\u0924), che ha i significati di \"essenza\", \"succo\", \"forza\", \"vitalit\u00e0\", \"vigore\", \"vero\", \"verit\u00e0\", e \"guru\" (\u0917\u0941\u0930) che significa \"maestro\", \"insegnante\", \"precettore\", \"mentore\", \"guida spirituale\". Secondo un'altra interpretazione Satguru significa \"maestro di perfezione\" o anche \"perfetto maestro\", facendo assumere il valore di \"perfezione\" al vocabolo \"sat\"."}
{"id": "2529741", "revid": "599013", "url": "https://it.wikipedia.org/wiki?curid=2529741", "title": "Pancayatana", "text": "Sono detti Pancayatana, o Cinque Culti, i culti principali dell'induismo rappresentati da altrettante vie di perfezionamento interiore, talora raffigurate nell'insieme da un simbolismo aniconico (pietre anzich\u00e9 immagini antropomorfiche).\nLe cinque vie sono:\nNon esiste un culto ed una via di Brahm\u0101, al quale difatti non sono mai dedicati templi, ma solo immagini."}
{"id": "2529742", "revid": "190647", "url": "https://it.wikipedia.org/wiki?curid=2529742", "title": "Intossicazione da mercurio", "text": ""}
{"id": "2529746", "revid": "287204", "url": "https://it.wikipedia.org/wiki?curid=2529746", "title": "S\u016brya", "text": "Surya (Devanagari: \u0938\u0942\u0930\u094d\u092f, \"la luce suprema\") \u00e8 una divinit\u00e0 induista che rappresenta, anche etimologicamente, la versione indiana dell'Elio greco-romano, cio\u00e8 il Sole.\nDi solito \u00e8 effigiato con un solo capo, talora con tre, in rapporto alle principali stazioni solari annuali e giornaliere. Veniva escluso il \"Quarto Passo\", che secondo le antiche credenze (teoria della terra piatta) avveniva agli Inferi (dal tramonto all'alba, oppure fra l'autunno e la primavera)."}
{"id": "2529754", "revid": "767487", "url": "https://it.wikipedia.org/wiki?curid=2529754", "title": "Christian Nerlinger", "text": "Carriera.\nClub.\nHa giocato come centrocampista. Cresciuto nel TSV Forstenried, nel 1986 viene acquistato dal che lo fa giocare per diverse stagioni nella propria formazione B e lo aggrega alla prima squadra nel 1992; con i bavaresi vincer\u00e0 due Bundesliga, una Coppa di Germania ed una Coppa UEFA. Nel 1998 si trasferisce al , squadra della sua citt\u00e0, dove rimarr\u00e0 per 3 stagioni. Tra il 2001 ed il 2004 milita con gli scozzesi del (vincendo due Coppe di Scozia ed un Campionato scozzese). Termina la sua carriera agonistica nei tedeschi del Kaiserslautern nel 2006.\nNazionale.\nDopo aver giocato con continuit\u00e0 nella Nazionale Under-21 di calcio della Germania, tra il 1998 ed il 1999 \u00e8 stato anche nel giro della Nazionale maggiore disputando 6 presenze e segnando una rete (precisamente al suo debutto con la selezione teutonica, avvenuta in amichevole contro la Romania).\nDirigente sportivo.\nDopo aver chiuso la carriera da calciatore ha studiato Commercio internazionale e poi nel 2008 \u00e8 diventato Team manager del , dal 2009 al 2012 \u00e8 invece stato Direttore Sportivo sempre del sodalizio bavarese."}
{"id": "2529758", "revid": "305523", "url": "https://it.wikipedia.org/wiki?curid=2529758", "title": "W. M. Keck Observatory", "text": ""}
{"id": "2529759", "revid": "163662", "url": "https://it.wikipedia.org/wiki?curid=2529759", "title": "Cassetta di sicurezza", "text": "Per cassetta di sicurezza si intende un servizio di custodia offerto dagli istituti di credito, . \nTale servizio consente ai titolari di una cassetta di sicurezza di custodirvi valori, documenti o oggetti preziosi con un'elevata privacy e con un elevato grado di sicurezza. Infatti l'accesso al servizio viene di norma effettuato in stanze blindate, a volte presenti nel \"caveau\" delle banche, all'interno delle quali il cliente viene lasciato solo per effettuare in piena privacy le operazioni di immissione o di estrazione di oggetti/valori dalla cassetta di sicurezza.\nCaratteristiche del servizio.\nIl cliente a seguito della sottoscrizione del contratto che regola il servizio, dovr\u00e0 depositare la firma autorizzata all'accesso, con la possibilit\u00e0 di delegare anche soggetti terzi, i quali ovviamente dovranno depositare anch'essi la propria firma. \nAl cliente verr\u00e0 consegnata una chiave numerata corrispondente alla cassetta di sicurezza assegnata, per accedervi bisogner\u00e0 trascrivere l'accesso su di un apposito registro, e si necessiter\u00e0 della presenza di un funzionario bancario addetto al predetto servizio che identifichi il cliente e verifichi la corrispondenza della firma autorizzata e conduca il cliente negli appositi locali. \nDi norma le serrature delle cassette di sicurezza hanno una doppia chiave, quella assegnata al cliente ed una universale in possesso della banca, entrambe necessarie per aprire la cassetta di sicurezza.\nTutela della privacy.\nIl cliente riesce attraverso a questo servizio ad ottenere un elevato grado di privacy, in quanto non \u00e8 tenuto a dichiarare il contenuto della cassetta, tuttavia per un discorso di copertura assicurativa (di norma associata al servizio di cassetta di sicurezza) dovr\u00e0 dichiarare l'importo massimo dei valori che depositer\u00e0 nella cassetta.\nProfilo economico.\nPer gli istituti di credito questo servizio non \u00e8 rilevante sotto il profilo economico, infatti il costo di una cassetta di sicurezza si aggira tra i 100 e i 500 euro a seconda delle dimensioni della cassetta di sicurezza e a seconda dell'istituto di credito.\nSpesso le banche utilizzano questo servizio per fidelizzare i clienti che hanno un discreto patrimonio, spesso riservando solo a questa categoria di clienti l'erogazione di tale servizio."}
{"id": "2529762", "revid": "174925", "url": "https://it.wikipedia.org/wiki?curid=2529762", "title": "Satya", "text": "Satya (devan\u0101gar\u012b \u0938\u0924\u094d\u092f, verit\u00e0, da \"sat\", \u0938\u0924\u094d, \"ci\u00f2 che \u00e8\") \u00e8 un termine sanscrito che possiede nell'ambito religioso hinduista tre precisi significati: \nIl suo significato di \"verit\u00e0\" relativa al sacro viene confermato per questo termine anche nel Buddhismo dove cos\u00ec vengono indicate le Quattro nobili verit\u00e0 a fondamento di questa religione: \u091a\u0924\u094d\u0935\u093e\u0930\u093f \u0906\u0930\u094d\u092f\u0938\u0924\u094d\u092f\u093e\u0928\u093f \"catv\u0101ri-\u0101rya-saty\u0101ni\"."}
{"id": "2529767", "revid": "729019", "url": "https://it.wikipedia.org/wiki?curid=2529767", "title": "Focke-Wulf Triebfl\u00fcgel", "text": "Il Focke-Wulf Fw \"Triebfl\u00fcgel, citato anche come Triebfl\u00fcgelj\u00e4ger\", tradotto letteralmente come \"ala potente\" o \"caccia mosso dalle ali\", fu un caccia intercettore sperimentale a decollo ed atterraggio verticale (VTOL) posacoda sviluppato dall'azienda tedesca Focke-Wulf Flugzeugbau GmbH negli anni quaranta, nelle fasi finali della seconda guerra mondiale, e rimasto al primo stadio di sviluppo.\nCaratterizzato da una serie di tecnologie innovative per l'epoca sviluppate nell'ambito del programma identificato come Wunderwaffe, bench\u00e9 il progetto fosse riuscito ad essere testato in galleria del vento e fosse stata avviata la costruzione di un prototipo (o un semplice mock-up), questo non venne mai completato per l'occupazione degli stabilimenti aziendali da parte delle truppe Alleate nelle ultime fasi del conflitto.\nStoria del progetto.\nNelle ultime fasi della seconda guerra mondiale i bombardamenti strategici effettuati dagli alleati sul territorio nazionale della Germania si fecero sempre pi\u00f9 intensi e la tecnologia a disposizione degli Stati Uniti d'America, che dall'agosto 1942 istitu\u00ec il VIII Bomber Command equipaggiato con i Boeing B-17 Flying Fortress ed i Consolidated B-24 Liberator, aveva prodotto dei caccia di scorta sempre pi\u00f9 efficienti nel contrastare gli attacchi provenienti dagli Jagdgeschwader (stormi da caccia) della Luftwaffe. Bench\u00e9 fino al termine del 1943 i modelli a disposizione dell'United States Army Air Forces (USAAF) fossero i Republic P-47 Thunderbolt, che i Messerschmitt Bf 109G ed i Focke-Wulf Fw 190D riuscivano ancora a contrastare, l'introduzione del North American P-51 Mustang cambi\u00f2 le sorti a favore degli statunitensi. In quest'ambito il Reichsluftfahrtministerium (RLM), il ministero che nella Germania del periodo aveva completo controllo dell'aviazione civile e militare tedesca, ordin\u00f2 di avviare lo sviluppo di velivoli ad alte prestazioni in grado di riconquistare la superiorit\u00e0 aerea sui cieli nazionali.\nPer rispondere a questa esigenza la Focke-Wulf Flugzeugbau avvi\u00f2 un progetto di un velivolo anticonvenzionale, un caccia intercettore che grazie alla configurazione posacoda in grado di effettuare le manovre di decollo ed atterraggio in posizione verticale, era inteso e disegnato per la difesa locale di importanti fabbriche o zone in cui non esistevano e piste aeroportuali o erano troppo piccole per permettere pesanti contrattacchi.\nIl velivolo, indicato come \"Triebfl\u00fcgel\", dall'azienda, era inoltre caratterizzato dalla inedita propulsione, basata su tre motori a razzo a combustibile liquido di costruzione Hellmuth Walter Kommanditgesellschaft (HWK) o due Walter HWK 109-509 in funzione di assistenza al lancio (sistema RATO), che permettevano la spinta verso l'alto pi\u00f9 tre statoreattori Pabst posizionati all'apice di altrettante superfici portanti che costituivano una sorta di grande elica in grado di contribuire al volo sia in senso verticale che orizzontale. L'armamento offensivo era basato su una coppia di cannoncini aeronautici MG 151/20 calibro 20 mm con 250 colpi a disposizione pi\u00f9 altri due cannoni automatici MK 103 calibro 30 mm.\nIl suo sviluppo venne avviato ma quando gli Alleati catturarono la struttura era solo in fase di studio alla galleria del vento. Non venne mai completato nemmeno il prototipo.\nIl Triebfl\u00fcgel nei media.\nIl Triebfl\u00fcgel compare nel film di supereroi del 2011 \"Captain America - Il primo Vendicatore\" quando il supercriminale Teschio Rosso compie la sua prima fuga a bordo di questo velivolo. La scena riproduce in modo accurato l'aspetto del modello, l'avvio dei motori e la fase iniziale del volo mentre il Triebfl\u00fcgel guadagnava quota. La tecnica CGI utilizzata per creare il velivolo nel film venne basata sugli autentici dati storici."}
{"id": "2529768", "revid": "1573940", "url": "https://it.wikipedia.org/wiki?curid=2529768", "title": "Jagadguru", "text": "Jagadguru (sanscrito \u091c\u0917\u0926\u094d\u0917\u0941\u0930\u0941, letteralmente \"guru del mondo\") \u00e8 un titolo usato nell'Induismo e tradizionalmente attribuito agli \"acharya\" (\"maestri\")appartenenti alla tradizione Ved\u0101nta e che hanno scritto commentari sul \"Brahma Sutra\", sulla \"Bhagavad Gita\" e sulle principali \"Upanishad\".\nStoria.\nIl compito dei Jagadguru \u00e8 complementare a quello degli Avatar. Circa questi ultimi bisogna precisare che ricorrono alla fine di ogni yuga. Il Manvantara \u00e8 composto di 10 cicli, per questo anche gli Avatara sono di pari numero. Oltre ai maggiori, comunque, ve ne sono dei minori che rientrano in maniera imprecisabile all'interno di ciascun ciclo. Si potrebbe dire che i primi svolgano la loro funzione segretamente, all'insaputa del mondo, i secondi alla luce del sole. Tali funzioni si richiamano leggendariamente a quelle della doppia dinastia riconosciuta nei miti indiani: la dinastia lunare e quella solare. La prima o Candravamsa fa capo a Soma (Luna), la seconda o Suryavamsa risale invece a Ikshvaku, il figlio di S\u016brya (Sole)."}
{"id": "2529770", "revid": "322321", "url": "https://it.wikipedia.org/wiki?curid=2529770", "title": "Pietro Parolin", "text": "Biografia.\nPietro Parolin \u00e8 nato il 17 gennaio 1955 a Schiavon, provincia e diocesi di Vicenza, in Veneto; \u00e8 figlio di un negoziante di ferramenta, Luigi Parolin, e di Ada Miotti, maestra elementare. Ad appena dieci anni \u00e8 rimasto orfano di padre, morto in un incidente stradale; la madre si \u00e8 occupata di lui e dei suoi due fratelli, Maria Rosa, ora insegnante, e Giovanni, oggi magistrato.\nFormazione e ministero sacerdotale.\nNel 1969, a quattordici anni, \u00e8 entrato nel Seminario vescovile di Vicenza, sentendo maturare la vocazione al sacerdozio. Ha ricevuto l'ordinazione sacerdotale il 27 aprile 1980 per imposizione delle mani di Arnoldo Onisto, vescovo di Vicenza; si \u00e8 incardinato, venticinquenne, come presbitero della medesima diocesi. Per due anni ha svolto il ruolo di viceparroco nella parrocchia della Santissima Trinit\u00e0 di Schio; in seguito, i suoi superiori hanno deciso di mandarlo a Roma per studiare alla Pontificia Universit\u00e0 Gregoriana con la prospettiva di farlo diventare un funzionario del tribunale diocesano. Qui la sua vita ha avuto una svolta: monsignor Onisto ha messo a disposizione della Santa Sede il giovane sacerdote, che nel 1983 \u00e8 entrato alla Pontificia Accademia Ecclesiastica, dove avviene la formazione di tutti i futuri diplomatici vaticani.\nIl 1\u00ba luglio 1986 ha conseguito la laurea in diritto canonico presso la Pontificia Universit\u00e0 Gregoriana con una tesi sul Sinodo dei vescovi.\nEntrato nel servizio diplomatico della Santa Sede, ha prestato la propria opera presso le nunziature di Nigeria, dal 1986 al 1989, e Messico, dal 1989 al 1992. Nel paese latinoamericano \u00e8 stato protagonista delle trattative che hanno portato al riconoscimento giuridico della Chiesa cattolica e all'allacciamento delle relazioni diplomatiche con la Santa Sede. Conclusasi felicemente la missione, \u00e8 tornato a Roma presso la seconda sezione della Segreteria di Stato. Vi \u00e8 rimasto otto anni, fino a quando nel 2000 \u00e8 passato alla sezione italiana come collaboratore del futuro cardinale Attilio Nicora. Si \u00e8 occupato di questioni riguardanti l'ordinariato militare e l'assistenza religiosa per i carcerati e per i degenti negli ospedali.\nA Roma, dal 1996 al 2000, \u00e8 stato direttore di Villa Nazareth, istituzione fondata nel dopoguerra dal cardinale Domenico Tardini per sostenere la formazione di ragazzi meritevoli ma privi di mezzi.\nIl 30 novembre 2002 papa Giovanni Paolo II lo ha nominato, quarantasettenne, sottosegretario della Sezione per i Rapporti con gli Stati della Segreteria di Stato, dove ha collaborato prima con il cardinale Angelo Sodano e poi con Tarcisio Bertone, occupandosi in particolare delle relazioni tra la Santa Sede ed i Paesi asiatici, su tutti Vietnam e Cina. Tra il 2005 e il 2007 si \u00e8 recato due volte a Pechino.\nHa fornito inoltre un fondamentale contributo all'adesione vaticana al Trattato di non proliferazione nucleare.\nMinistero episcopale.\nIl 17 agosto 2009 papa Benedetto XVI lo ha nominato, cinquantaquattrenne, nunzio apostolico in Venezuela, assegnandogli contestualmente la sede titolare di Acquapendente con dignit\u00e0 personale di arcivescovo titolare. La nomina \u00e8 avvenuta in un periodo molto difficile per i rapporti tra la Chiesa e le autorit\u00e0 politiche del Paese sudamericano, all'epoca guidato dal bolivariano Hugo Ch\u00e1vez.\nHa ricevuto la consacrazione episcopale il successivo 12 settembre, presso la Basilica di San Pietro in Vaticano, per imposizione delle mani dello stesso Pontefice, assistito dai co-consacranti cardinali Tarcisio Bertone, S.D.B., Segretario di Stato di Sua Santit\u00e0, e William Joseph Levada, prefetto della Congregazione per la dottrina della fede. Come suo motto episcopale il neo arcivescovo Parolin ha scelto \"Quis nos separabit a caritate Christi?\", che tradotto vuol dire \"Chi ci separer\u00e0 dall'amore di Cristo?\".\nSegretario di Stato e cardinale.\nIl 31 agosto 2013 papa Francesco lo ha nominato, cinquantottenne, segretario di Stato; \u00e8 succeduto al cardinale Tarcisio Bertone, dimissionario per raggiunti limiti d'et\u00e0. Ha preso possesso del suo nuovo ufficio il successivo 15 ottobre, con una breve cerimonia che lo ha visto per\u00f2 assente a causa di un piccolo intervento chirurgico. Al momento della nomina era il pi\u00f9 giovane segretario di Stato dai tempi di Eugenio Pacelli, che assunse la carica nel 1930 a un mese dal compimento dei 54 anni, nonch\u00e9 il secondo di origini venete dopo il cardinale Giambattista Rubini, in carica dal 1689 al 1691. In quanto segretario di Stato \u00e8 anche presidente della commissione interdicasteriale per le Chiese particolari, presidente della commissione interdicasteriale per le Chiese in Europa orientale e cardinale protettore della Pontificia accademia ecclesiastica.\nIl 12 gennaio 2014, durante l'Angelus, papa Francesco ha annunciato la sua creazione a cardinale nel concistoro del 22 febbraio seguente, primo nell'elenco. Durante la cerimonia, svoltasi nella Basilica di San Pietro in Vaticano, il Pontefice gli ha conferito la berretta, l'anello cardinalizio ed il titolo presbiterale dei Santi Simone e Giuda Taddeo a Torre Angela, istituito nello stesso concistoro con la bolla \"Purpuratis Patribus\". Ha preso possesso della sua chiesa titolare in una celebrazione svoltasi il 9 ottobre dello stesso anno alle ore 18:30. Fino al 5 ottobre 2019, giorno in cui \u00e8 stato creato cardinale Matteo Maria Zuppi, \u00e8 stato il pi\u00f9 giovane porporato italiano vivente.\nPapa Francesco lo ha nominato: membro della Congregazione per i vescovi, il 16 dicembre 2013; membro della commissione cardinalizia di vigilanza sullo I.O.R., il 15 gennaio 2014; membro della Congregazione per le Chiese orientali, il 19 febbraio 2014; membro della Congregazione per l'evangelizzazione dei popoli, il 22 maggio 2014; membro della Congregazione per la dottrina della fede, il 28 maggio 2014.\nDopo aver partecipato a diverse precedenti riunioni del Consiglio dei cardinali, organo istituito da papa Francesco per consigliarlo sulla riforma della Curia, dal 1\u00ba luglio 2014 ne \u00e8 divenuto membro a tutti gli effetti, portando da otto a nove il numero dei porporati coinvolti.\nIl 28 ottobre 2016 il Pontefice lo ha nominato membro della Congregazione per il culto divino e la disciplina dei sacramenti.\nIl 26 giugno 2018 lo stesso papa Francesco, derogando ai canoni 350 \u00a7\u00a7 1-2 e 352 \u00a7\u00a7 2-3 del Codice di diritto canonico, lo ha elevato all'ordine dei cardinali vescovi, con effetto dal 28 giugno successivo.\nIl 29 febbraio 2020 \u00e8 diventato presidente di Villa Nazareth.\nOltre all'italiano conosce il francese, l'inglese e lo spagnolo.\nPosizioni teologiche, morali, sociali e su temi politici.\nCelibato ecclesiastico.\nIn un'intervista al quotidiano venezuelano \"El Universal\" si \u00e8 dichiarato possibilista sulla revisione della norma che stabilisce l'obbligo del celibato per il clero di rito latino: \u00abIl celibato non \u00e8 un dogma della Chiesa\u00bb e \u00abpu\u00f2 essere discusso perch\u00e9 \u00e8 una tradizione ecclesiastica\u00bb. \u00ab\u00c8 possibile parlare e riflettere su quei temi che non sono definiti dalla fede, e pensare ad alcune modifiche, per\u00f2 sempre al servizio dell'unit\u00e0 e sempre secondo la volont\u00e0 di Dio\u00bb.\nDemocrazia nella Chiesa.\nSempre nella stessa intervista, ha trattato del tema della democrazia nella Chiesa: \u00abCertamente \u00e8 necessaria una maggiore democratizzazione nella Chiesa\u00bb. \u00ab\u00c8 stato sempre detto che la Chiesa non \u00e8 una democrazia. Per\u00f2 in questi tempi c'\u00e8 un maggior spirito democratico nel sentire comune che va ascoltato con attenzione, e credo che il Papa lo abbia indicato come un obiettivo del suo pontificato\u00bb.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2529771", "revid": "834", "url": "https://it.wikipedia.org/wiki?curid=2529771", "title": "Radiance (Keith Jarrett)", "text": "Radiance \u00e8 un album del pianista jazz Keith Jarrett pubblicato dall'etichetta ECM. \u00c8 composto da diciassette tracce di improvvisazione, registrate durante due concerti datati 2002. I primi 13 brani sono tratti dal concerto di Osaka del 27 ottobre, mentre gli ultimi 4 da quello di Tokyo del 30 ottobre. \nStruttura.\nA differenza di altri album di improvvisazione di Jarrett, questo disco ha un numero maggiore di brani brevi, rispetto a composizioni, lunghe anche decine di minuti, contenuti in altri album. L'album segue comunque una struttura piuttosto omogenea.\nIl critico musicale John Fordham ha definito la musicalit\u00e0 dell'album molto simile allo stile di Cecil Taylor."}
{"id": "2529773", "revid": "33689", "url": "https://it.wikipedia.org/wiki?curid=2529773", "title": "Macchina a stati", "text": ""}
{"id": "2529780", "revid": "1543377", "url": "https://it.wikipedia.org/wiki?curid=2529780", "title": "Georgia Guidestones", "text": "Il Georgia Guidestones \u00e8 un monumento in granito sito nella contea di Elbert, in Georgia, Stati Uniti d'America. Su otto delle superfici maggiori \u00e8 inciso un messaggio composto da dieci \"regole\", o consigli, in otto lingue moderne, una per ogni superficie.\nLa struttura, detta a volte \"la Stonehenge americana\", \u00e8 stata pi\u00f9 volte oggetto di polemiche in quanto secondo alcuni su di esse vi sarebbero iscritti i principi sui quali si fonderebbe la teoria del complotto del Nuovo ordine mondiale.\nStoria.\nNel giugno del 1979 uno sconosciuto sotto lo pseudonimo di R.C. Christian ingaggi\u00f2 la ditta \"Elberton Granite Finishing Company\" per realizzare la struttura. Un'ipotesi popolare \u00e8 che lo pseudonimo sia stato un tributo al leggendario fondatore del rosacrocianesimo, Christian Rosenkreuz, del XIV secolo. Il monumento venne inaugurato nel marzo 1980, alla presenza di 100 persone. Un altro resoconto specifica la data del 22 marzo e dice che assistettero 400 persone. All'inaugurazione del monumento, un sacerdote locale ha proclamato che il monumento \u00e8 \u00abper le cerimonie degli adoratori del Sole, per il culto del diavolo\u00bb. \nAlcuni gruppi cristiani hanno parlato dell'opera di un satanista mentre altri legano lo pseudonimo R.C. Christian al movimento dei Rosacroce.\nNel 2008 le pietre furono sfregiate da ignoti con vernice al poliuretano e segnate da slogans come \"Morte al Nuovo Ordine Mondiale\". La rivista statunitense \"Wired\" ha descritto lo sfregio come \u00abil primo serio atto di vandalismo nella storia delle Guidestones\u00bb. Nel giugno del 2010 il danno venne completamente riparato. La contea di Elbert decise di installare a tutela due telecamere di sorveglianza.\nGeografia.\nIl Georgia Guidestones si trova sulla sommit\u00e0 di una collina nella contea di Elbert in Georgia, circa 145 chilometri a est di Atlanta, 72 chilometri da Athens. Le pietre sono rizzate su un rilievo poco distante dall'autostrada 77 (Hartwell Highway), e sono visibili dalla strada.\nCi sono alcuni piccoli cartelli ai lati dell'autostrada recanti la scritta \"Guidestones Rd.\" indicano l'uscita per il monumento, che \u00e8 collocato a 220 metri dall'autostrada, nel punto pi\u00f9 elevato della contea.\nCaratteristiche.\nForma e dimensioni.\nIl monumento \u00e8 alto quasi 6 metri, ed \u00e8 realizzato con sei lastre di granito pesanti in tutto circa 107 tonnellate. Un pilastro a sezione rettangolare \u00e8 ritto al centro, con quattro lastre equidistanti disposte verticalmente attorno in forma di \"X\" slargata, mentre su tutte \u00e8 posta una lastra rettangolare di copertura, che si appoggia al centro sul pilastro e ai quattro vertici sulle lastre verticali. La struttura \u00e8 allineata astronomicamente. Su una lastra aggiuntiva, posta giacente al suolo a ovest, e a breve distanza dalla struttura principale, sono incise alcune note sulla storia e lo scopo del monumento.\nPrerogative astronomiche.\nLe quattro pietre maggiori sono orientate in base alla migrazione annuale del Sole. Nel pilastro centrale e ad altezza d'uomo c'\u00e8 un foro che ha un percorso obliquo verso l'alto, che punta alla Stella Polare. Pi\u00f9 in basso c'\u00e8 una fessura che \u00e8 allineata coi solstizi e gli equinozi solari. Uno spiraglio di 22 millimetri aperto nella pietra sommitale permette il passaggio, durante tutto l'anno, all'arrivo del mezzogiorno, di un raggio di luce che si proietta su un lato del pilastro centrale, in modo da indicare il giorno dell'anno.\nLa propriet\u00e0 del sito.\nLa propriet\u00e0 del sito non \u00e8 chiara. Secondo quanto afferma la \"Georgia Mountain Travel Association\", \"Le Georgia Guidestones sono nella fattoria di Mildred e Wayne Mullenix...\". Il sistema del registro informatico della Elbert County mostra poi che il terreno delle Guidestones \u00e8 stato acquistato il 1\u00ba ottobre 1979.\nLe iscrizioni.\nSulle lastre del Georgia Guidestones sono incisi tre gruppi di scritte. Uno \u00e8 il messaggio vero e proprio in dieci \"regole\", il secondo \u00e8 una breve esortazione ad applicare le regole suddette, e il terzo \u00e8 un insieme di informazioni sul monumento e il suo scopo.\nUn ulteriore messaggio, pi\u00f9 breve, \u00e8 inciso sui bordi della lastra di copertura della struttura, in quattro lingue antiche.\nPrimo gruppo.\nIl primo gruppo \u00e8 quello inciso sulle facciate dei quattro lastroni verticali. Consiste in dieci linee guida o direttive, espresse in otto lingue, una per ognuna delle otto superfici complessive. Girando attorno alla struttura in senso orario a partire dal Nord, i linguaggi sono: inglese, spagnolo, swahili, hindi, ebraico, arabo, cinese e russo.\nEccone il testo tradotto in italiano:\nSecondo gruppo.\nSui quattro bordi a vista della lastra di copertura della struttura, \u00e8 inciso un ulteriore breve messaggio nelle quattro lingue antiche: babilonese, greco antico, sanscrito, e geroglifici egiziani.\nTraduzione: \"Lascia che queste pietre-guida conducano a un'era della ragione.\"\nTerzo gruppo.\nIl terzo gruppo di messaggi \u00e8 inciso sulla \"Tavola esplicativa\". Poco discosto dal monumento, sul lato a ovest, una tavoletta di granito incassata a livello del suolo identifica la struttura e le lingue dell'iscrizione, ne riporta lo schema, ne elenca le dimensioni, il peso, l'orientamento astronomico, la data della posa in opera e gli sponsor del progetto. L'iscrizione parla anche del seppellimento di una capsula del tempo sotto la tavoletta, ma gli spazi riservati sulla lastra per la data del suo seppellimento e del giorno in cui dovr\u00e0 essere riportata alla luce sono stati lasciati vuoti, cos\u00ec non \u00e8 chiaro se la capsula del tempo sia mai stata davvero sepolta. I lati della tavola sono orientati ai quattro punti cardinali, e l'iscrizione inizia dal lato rivolto al nord. Il testo completo di questa tavola \u00e8 riportato pi\u00f9 sotto, ma \u00e8 forse importante notare che vi \u00e8 qualche errore di punteggiatura e ortografia (come \"pseudonyn\" invece di \"pseudonym\"), che potrebbero far pensare a un autore non di madrelingua inglese, oppure semplicemente a inaccuratezza nella realizzazione. L'ortografia, la punteggiatura e la disposizione del testo sono riportate tal quali.\nAi quattro bordi della lastra, in un piccolo circolo, c'\u00e8 una lettera indicante il punto cardinale (N, S, E, O).\nAlla sommit\u00e0 \u00e8 scritto:\nTraduzione: \"Le pietre-guida della Georgia. Il blocco centrale \u00e8 stato eretto il 22 marzo 1980.\"\nSubito sotto \u00e8 inciso un quadrato, lungo i cui bordi sono allineati i nomi di quattro lingue antiche, una per lato. A partire dall'alto e in senso orario, esse sono: babilonese cuneiforme, greco classico, sanscrito, geroglifici egiziani. All'interno del quadrato \u00e8 scritto:\nTraduzione: \"Che queste pietre-guida conducano a un'era della ragione.\"\nSul lato sinistro della lastra c'\u00e8 la seguente colonna di testo:\nTraduzione: \"Caratteristiche astronomiche: 1. Il canale che attraversa la pietra indica il polo celeste. 2. La fessura orizzontale indica il percorso annuale del sole. 3. Il raggio di sole che attraversa la pietra sommitale segna il mezzogiorno durante l'anno. - Autore: R.C. Christian (pseudonimo). - Sponsors: Un piccolo gruppo di americani che cercano l'Era della Ragione. - Capsula del tempo: Posta sei piedi [circa 1,8 metri] sotto questo punto, il ..., da aprire il ...\"\nSotto il titolo \"Capsula del tempo\" le parole appaiono proprio cos\u00ec, senza date incise.\nSul lato destro della lastra c'\u00e8 la seguente colonna di testo:\nTraduzione:\n\"Dati fisici - 1. Altezza totale 5,9 metri. - 2. Peso totale 107 tonnellate. - 3. Le quattro pietre pi\u00f9 grandi sono alte 5 metri, ognuna pesa mediamente 19,25 tonnellate. - 4. La pietra centrale \u00e8 alta 5 metri, e pesa 9,5 tonnellate. - 5. La pietra sommitale \u00e8 lunga 2,9 metri, larga 1,95 metri, spessa 17 centimetri, pesa 11 tonnellate. - 6. Le pietre di appoggio (basi) sono lunghe 2,2 metri, larghe 61 centimetri, spesse 10 centimetri e pesano mediamente 2,2 tonnellate. - 7. La pietra di appoggio (base) \u00e8 lunga 1,27 metri, larga 66 centimetri, spessa 45 centimetri e pesa 1,27 tonnellate. - 8. 26,9 metri cubici di granito. - 9. Granito estratto dalle cave della piramide situata 4,8 chilometri a ovest di Elberton, Georgia.\"\nDopo queste due colonne di testo, sotto il titolo centrale, \"Guidestone languages\" (lingue della Pietra-guida), c'\u00e8 una piantina del monumento. Lungo gli otto lati delle grandi pietre verticali c'\u00e8 il nome delle otto lingue moderne usate, cominciando dal nord e in senso orario, esse sono: inglese, spagnolo, swahili, hindi, ebraico, arabo, cinese, russo.\nIn basso al centro della tavola c'\u00e8 il seguente testo:\nTraduzione: \"Maggiori informazioni [sono] disponibili presso l'Elberton Granite Museum, College Avenue, Georgia.\"\nLe critiche ed il dibattito.\nL'artista Y\u014dko Ono e altri hanno elogiato il messaggio delle Guidestones, mentre gruppi cristiani ne parlano come de \"i Dieci Comandamenti dell'Anticristo\". Inoltre molti, vedono nell'invito a mantenere la popolazione mondiale al di sotto dei 500 milioni di abitanti, una vera e propria apologia al genocidio perch\u00e9 la vita umana viene posta in secondo posto rispetto alla natura.\nLe guidestones sono diventate oggetto di interesse per coloro che colgono i segni dei tempi, come una prossima fine del mondo. Uno di essi di nome Mark Dice, ha chiesto che le Guidestones \u00absiano frantumate in un milione di pezzi, e che le macerie siano usate per una costruzione\u00bb, sostenendo che le Guidestones sono \"di origine profondamente satanica\", dato il loro contenuto che esorta al genocidio e che R.C. Christian appartiene a \"una societ\u00e0 segreta Luciferiana\" correlata al Nuovo ordine mondiale.\nL'interpretazione che ha riscosso il maggior consenso \u00e8 quella secondo cui le pietre descrivono i concetti basilari su cui fondare la ricostruzione di una civilt\u00e0 devastata. Brad Meltzer ha notato che le pietre furono erette nel 1979, al picco della Guerra Fredda, e avrebbero potuto essere destinate a eventuali sopravvissuti della Terza Guerra Mondiale. Il suggerimento di mantenere la popolazione al di sotto dei 500 milioni di abitanti potrebbe essere stato dato assumendo che i sopravvissuti a tale conflitto sarebbero gi\u00e0 stati ridotti al di sotto di tale numero."}
{"id": "2529781", "revid": "38120", "url": "https://it.wikipedia.org/wiki?curid=2529781", "title": "Rip it up/Jailhouse rock", "text": ""}
{"id": "2529783", "revid": "38120", "url": "https://it.wikipedia.org/wiki?curid=2529783", "title": "Man smart/I love you baby", "text": ""}
{"id": "2529784", "revid": "712828", "url": "https://it.wikipedia.org/wiki?curid=2529784", "title": "Francesco De Pinedo", "text": ""}
{"id": "2529785", "revid": "124985813", "url": "https://it.wikipedia.org/wiki?curid=2529785", "title": "Gremio dei carradori", "text": "Il gremio dei carradori era un'antica maestranza della citt\u00e0 di Sassari.\nStoria.\nIl nome \u201cCarradori\u201d si pu\u00f2 tradurre in italiano con la parola carrettieri ed erano coloro che trasportavano con mezzi trainati da animali.\nCon la divisione dei lavoratori che utilizzavano come traino i cavalli al posto dei buoi.\nNei suoi studi sia in documenti del 1531 che in un memoriale della fine del XVII secolo, Enrico Costa ritrov\u00f2 il nome Carradores nell'ordine di ingresso degli otto gremi con candeliere a Santa Maria.\nSu questo punto vi \u00e8 per\u00f2 una sorta di disaccordo con la relazione storica dell'Arcigremio della Mercede che invece fa notare come il gremio non compare nell'unico voto riconosciuto dal comune, cio\u00e8 quello sciolto nel 1652.\nAttinenze tra Carradori e Mercede.\nRecentemente, nelle loro relazioni, i gremianti dell'Arcigremio della Mercede hanno posto in essere una serie di ipotesi che li vedrebbe essere una emanazione del gremio dei Carradori e dunque di aver diritto a partecipare alla discesa, proprio con il candeliere dei carradori (avente patrona in comune).\nQueste informazioni, pur importanti per ricostruire la storia dei Carradori, risultano comunque frammentarie in quanto lo statuto dei gremio \u00e8 andato perduto.\n\u00c8 da notare come i Viandanti anche se distaccamento dei Carradori non hanno ne bandiera ne patrona in comune con questi.\nScioglimento.\nIl gremio dei Carradori oggi \u00e8 estinto, come per altri gremi l'evoluzione del mondo del lavoro le fu fatale. Il suo candeliere, sequestrato per insolvenze finanziarie, come gi\u00e0 ampiamente accennato venne consegnato dalla commissione per le arti popolari al gremio dei Viandanti che poi ne far\u00e0 costruire un altro ex novo che alterner\u00e0 a quello originario dei carradori."}
{"id": "2529786", "revid": "59338", "url": "https://it.wikipedia.org/wiki?curid=2529786", "title": "American Stonehenge", "text": ""}
{"id": "2529789", "revid": "59338", "url": "https://it.wikipedia.org/wiki?curid=2529789", "title": "Stonehenge americana", "text": ""}
{"id": "2529791", "revid": "253269", "url": "https://it.wikipedia.org/wiki?curid=2529791", "title": "Paul Benedict", "text": "Ha fatto numerose apparizioni in produzioni televisive e cinematografiche a partire dal 1960. \u00c8 conosciuto soprattutto per il ruolo di \"Mad Painter\" nella serie per bambini \"Sesamo apriti\" della Public Broadcasting Service e per aver interpretato il personaggio di Harry Bentley nella sitcom della CBS \"I Jefferson\".\nBiografia.\nBenedict nacque a Silver City (Nuovo Messico) dalla giornalista Alma Marie Loring e dal medico Mitchell M. Benedict. Si trasfer\u00ec in seguito in Massachusetts. Da ragazzo soffr\u00ec di acromegalia, un disturbo dell'ipofisi che colpisce gli arti e le ossa acrali e che spiega come la sua mascella e il suo naso fossero leggermente ingrossati.\nIl primo dicembre 2008 fu trovato morto nella sua casa di Martha's Vineyard, Massachusetts, a causa di un'emorragia cerebrale. Aveva 70 anni.\nTelevisione.\nBenedict \u00e8 conosciuto soprattutto per il ruolo di Harry Bentley nel programma televisivo \"I Jefferson\". Lo interpret\u00f2 dall'inizio della serie nel 1975 fino al 1981, e dal 1983 fino alla fine della serie nel 1985. Il suo personaggio era un inglese che viveva accanto all'appartamento di George e Louise Jefferson, lavorava alle Nazioni Unite come traduttore e, nonostante l'et\u00e0, era scapolo. Sin dall'inizio Harry Bentley era amato da tutti gli altri personaggi eccetto che da George Jefferson, che lo riteneva noioso; tuttavia i due, con l'avanzare della serie, diventarono molto amici. La particolarit\u00e0 del personaggio di Harry era quella di raccontare spesso storie lunghe e seccanti circa il suo passato, in particolare sulla sua infanzia e sui suoi parenti in Inghilterra.\nCinema.\nNel 1972 interpret\u00f2 quello che forse \u00e8 il suo ruolo cinematografico pi\u00f9 famoso, quello del reverendo Lundquist nel film \"Corvo rosso non avrai il mio scalpo\" di Sydney Pollack. Nel 1975 fu il mercante di schiavi Brownlee nel film \"Mandingo\", prodotto da Dino De Laurentiis.\nNel 1977 Benedict interpret\u00f2 il direttore di scena in una produzione di \"Riccardo III\", nel film \"Goodbye amore mio!\", con protagonista Richard Dreyfuss. Nel 1984 apparve in una piccola scena nel mockumentary \"This Is Spinal Tap\". Nel 1990 nel film \"Il boss e la matricola\" con Marlon Brando, interpret\u00f2 un professore di cinema dell'Universit\u00e0 di New York, insegnante del protagonista, interpretato da Matthew Broderick. Nel 1996 partecip\u00f2 ad un altro mockumentary, \"Sognando Broadway\", film la cui lavorazione coinvolse molti degli sceneggiatori e degli attori di \"This Is Spinal Tap\".\nTeatro.\nOltre a vari ruoli per la televisione e il cinema, Benedict fu anche un valente e proficuo attore teatrale e partecip\u00f2 a numerose produzioni di Broadway: da ricordare \"Hughie\" (1996) di Eugene Gladstone O'Neill, in cui fu protagonista assieme ad Al Pacino, e nel musical \"The Music Man\" (2000-2001) di Meredith Willson.\nNel 2007 interpret\u00f2 Hirst nel dramma \"No Man's Land\" di Harold Pinter, all'American Repertory Theater a Cambridge, Massachusetts.\nCome regista Benedict diresse a Broadway \"Any Given Day\" di Frank D. Gilroy. Per l'Off Broadway diresse la commedia originale di Terrence McNally \"Frankie and Johnny in the Claire de Lune\", e \"The Kathy and Mo Show\" di Kathy Najimy e Mo Gaffney, per il quale vinse un Obie Award.\nPremi e riconoscimenti.\nOltre all'Obi Award gli \u00e8 stato assegnato nel 2009 l'Elliot Norton Award, premio postumo assegnato dalla Boston Theater Critics Association. Il riconoscimento \u00e8 stato ritirato da un amico di Paul: Al Pacino."}
{"id": "2529794", "revid": "287204", "url": "https://it.wikipedia.org/wiki?curid=2529794", "title": "Formula Truck", "text": ""}
{"id": "2529797", "revid": "71433", "url": "https://it.wikipedia.org/wiki?curid=2529797", "title": "Richie Rich - il pi\u00f9 ricco del mondo", "text": ""}
{"id": "2529798", "revid": "729019", "url": "https://it.wikipedia.org/wiki?curid=2529798", "title": "Parco archeologico del Castellammare", "text": "Il parco archeologico del Castellammare \u00e8 un sito verde del quartiere la Loggia, situato a nord del porto di Palermo.\nL'area si estende all'interno ed attorno al Castello a Mare, quasi completamente distrutto dopo l'unificazione italiana e include una necropoli islamica che \u00e8 stata risistemata e posta in sicurezza.\nStoria.\nInaugurato nel 2009, i lavori per la creazione del parco sono iniziati nel 2006 per riportare alla luce i resti di un insediamento arabo e riqualificare i resti del Castello a Mare.\nLa realizzazione del parco ha previsto lo svuotamento del fossato delle fortificazioni, che \u00e8 diventato una cavea naturale, atta ad ospitare eventi culturali."}
{"id": "2529801", "revid": "1543377", "url": "https://it.wikipedia.org/wiki?curid=2529801", "title": "Debt agency", "text": "Una Debt agency o in italiano societ\u00e0 di consulenza del debito \u00e8 una struttura specializzata nella consulenza ai soggetti indebitati , finalizzata all'assistenza nell'adempimento delle obbligazioni contratte, al superamento del fenomeno del sovraindebitamento, e pi\u00f9 in generale all'educazione finanziaria della clientela. L'operativit\u00e0 \u00e8 basata principalmente sul raggiungimento di accordi stragiudiziali con i creditori.\nStoria.\nL'attivit\u00e0 delle debt agency (dette anche \"credit counseling agency\") \u00e8 molto conosciuta specialmente nei paesi anglosassoni/USA.\nLe prime debt agency vennero create nel 1951 negli Stati Uniti, quando i principali enti eroganti il credito, crearono la \"\"Fondazione Nazionale per il Credit Counseling\", o NFCC. Secondo Patrick W. Boisclair, presidente del consiglio di fondazione NFCC : \"La NFCC inizialmente controller\u00e0 l'iter legislativo e normativo per le attivit\u00e0 di credito al dettaglio\" e \"condurr\u00e0 campagne di sensibilizzazione del pubblico sul credito\". Il loro obiettivo dichiarato era promuovere l'alfabetizzazione e l'educazione finanziaria dei consumatori contribuendo ad evitare il fallimento, senza per\u00f2 svolgere funzione di recupero crediti. Le prime debt agency in franchising nacquero nel 1960, offrendo educazione e consulenza direttamente ai consumatori.\nNel 1993, venne fondata l\"'Association of Independent Consumer Credit Counseling Agencies\", o AICCCA, sull'onda di un accresciuto bisogno di raggiungimento di uno standard industriale e di un'eccellenza etica. Nacque di fatto una competizione con la NFCC. L'AICCCA era formata da un gruppo di consulenti che teorizzavano la consulenza telefonica finalizzata alla redazione dei \"debt management programs\" . La NFCC fu, in un primo momento, fermamente opposta a questa metodologia operativa a distanza, preferendo, come soluzione pi\u00f9 efficace, la consulenza faccia a faccia. Alla fine, tutte e due le organizzazioni praticarono entrambi i metodi, mentre alcune agenzie usarono grossi call center in inbound guidati da campagne pubblicitarie sui mass-media.\nLa pi\u00f9 grande associazione di categoria degli Stati Uniti \u00e8 l\"'American Association of Debt Management Organizations\", o AADMO. Comunque, non tutte le debt agency fanno capo ad un'associazione di categoria, e non \u00e8 requisito necessario per operare. Nel 2012 negli Stati Uniti vi erano pi\u00f9 di mille \"debt agency\" operanti.\nNel 2005, dopo l'emissione del governo del \"Bankruptcy Abuse Prevention and Consumer Protection Act\" divenne obbligatorio negli Stati Uniti ricorrere ad una debt agency prima di poter aprire una pratica di fallimento personale. Al fine di soddisfare questo requisito, nel periodo di 180 giorni che prece il deposito di fallimento, il debitore deve compilare un programma con una debt agency no-profit. Tale programma pu\u00f2 comprendere una sessione di consulenza per telefono o via Internet. Inoltre \u00e8 necessario aderire ad un programma post - fallimento perch\u00e9 la pratica vada a buon fine e i debiti siano completamente rimessi.\nLe debt agency sono servizi in crescita anche in Europa, sia per quanto riguarda i settori profit che il no-profit. In Gran Bretagna ha sede la pi\u00f9 grande agenzia di consulenza no-profit d'Europa. \nL'operativit\u00e0.\nL'operativit\u00e0 classica delle debt agency \u00e8 basata sui Piani di Gestione del Debito o DMP . Svariati sono i vantaggi che scaturiscono dall'adesione ad un DMP:\n- Consolidamento debiti, ossia la possibilit\u00e0 di inglobare due o pi\u00f9 prestiti in un unico finanziamento, pagando in sostanza un unico debito con un'unica rata al mese.\n- Riduzione del carico di interessi e spese da parte dei creditori. Negli USA un debitore in possesso di carte di credito o conti in default, paga interessi che si avvicinano ad un tasso del 30%. Tramite accordi fra i creditori principali e le debt agency questi si riducono spesso al 5-10%. Grazie a questi accordi i tempi di rientro dall'esposizione debitoria si riducono drasticamente, a tutto vantaggio del debitore, ma anche del creditore, che talora riesce a recuperare il credito vantato.\n- \"Cura\" della \"credit history\" del cliente. Effettuando una serie di pagamenti regolari, in linea con il DMP stilato, il cliente potra effettuare un percorso di uscita dall'esposizione debitoria, in equilibrio e senza drammi. Certamente l'adesione ad un DMP non cancella la posizione debitoria riportata dai credit bureau, ma \u00e8 propedeutica al reinserimento del soggetto nel mercato del credito.\nUltimo vantaggio, ma non per importanza, \u00e8 l'assistenza psicologica che viene fornita al debitore durante tutto il periodo in cui \u00e8 cliente dell'agenzia. Non scordiamoci che talora gli effetti dello stress sui debitori sono drammatici, fino alle estreme conseguenze. Uno dei compiti delle debt agencies \u00e8 cercare di gestire anche questo delicato aspetto della consulenza, fornendo ai loro clienti la forza per compiere il percorso necessario ad uscire dal debito.\nUsualmente, le debt agency percepiscono un compenso mensile in provvigione percentuale sul pagamento effettuato dal cliente ai propri creditori. Esistono comunque debt agency no-profit e/o pubbliche che possono non percepire alcun compenso o percepirlo assai ridotto."}
{"id": "2529811", "revid": "174925", "url": "https://it.wikipedia.org/wiki?curid=2529811", "title": "Annunciata di Palermo", "text": "L'Annunciata di Palermo \u00e8 un dipinto a olio su tavola (45x34,5\u00a0cm) di Antonello da Messina, realizzato intorno al 1475 e conservato a Palazzo Abatellis a Palermo.\nMaria \u00e8 colta nell'attimo in cui l'immaginario interlocutore le \u00e8 davanti, e la sua mano destra sembra volerlo infrenare; dalla sagoma dalla geometria essenziale del manto emerge il perfetto ovale del volto della Vergine. Un asse - forse casuale - della composizione \u00e8 dato dalla piega del manto sulla fronte, gi\u00f9 fino all'angolo del leggio; al contrario, il lento girare della figura e il gesto della mano danno naturalezza alla composizione. Un'interpretazione intravede i diversi momenti di un racconto presenti nell'espressivit\u00e0 delle mani, dello sguardo e delle labbra. \nLa posa devia appena dalla perfetta frontalit\u00e0, lo sfondo scuro e la rappresentazione essenziale derivano dai modelli fiamminghi, in particolare da Petrus Christus che forse Antonello conobbe direttamente in Italia. La luce \u00e8 radente ed illumina il volto quasi facendo emergere gradualmente i lineamenti e la verit\u00e0 del personaggio. L'uso dei colori a olio permette poi un'attenta qualit\u00e0 della luce, con morbidissimi accostamenti che riescono a restituire la diversa consistenza dei materiali, legno, carta, tessuto, incarnato.\nA differenza delle opere fiamminghe per\u00f2, Antonello ha una salda impostazione volumetrica della figura, con semplificazione dello stile \"epidermico\" dei fiamminghi che permette di concentrarsi su altri aspetti, quali il dato fisionomico individuale e la componente psicologica, nonch\u00e9 il pi\u00f9 avanzato realismo.\nL'opera rappresenta uno dei traguardi fondamentali della pittura rinascimentale italiana. La purezza formale, lo sguardo magnetico e la mano sospesa in una dimensione astratta ne fanno un capolavoro assoluto.\nUna pubblicazione di Salvatore Lentini evidenzia i vari interventi di restauro che ne hanno modificato l'aspetto. Nel 1942 fu rimossa, oltre all'aureola, la sigla-firma (A-L) del restauratore ottocentesco Aloisio Luigi Pizzillo. L'attribuzione ad Antonello fatta da Enrico Brunelli nel 1906, e da allora condivisa, andrebbe accompagnata a\nulteriori analisi di laboratorio, ad esempio una datazione del legno della tavoletta e una comparazione dei pigmenti con opere certe di Antonello."}
{"id": "2529812", "revid": "198277", "url": "https://it.wikipedia.org/wiki?curid=2529812", "title": "Mauro Zironelli", "text": "Carriera.\nGiocatore.\nLa sua prima squadra professionistica \u00e8 stata il dove gioca in Serie C1, bagnando l'esordio in biancorosso con un gol contro il l'11 ottobre 1987. Rimane in veneto fino al 1989, quando viene acquistato dalla che gli fa disputare diverse partite in Serie A e in Coppa UEFA, giocando in maglia viola anche uno spezzone nella finale persa contro la nel maggio 1990.\nIn seguito gioca una stagione al , in Serie B, e poi una ancora a Vicenza in Serie C1. Nel 1992 torna di nuovo a Pescara collezionando 10 partite in Serie A, mentre nella stagione successiva fa ritorno a Firenze, stavolta in cadetteria dove gioca 20 incontri segnando un gol.\nNella Serie B 1994-1995 gioca nel , mentre l'anno seguente viene venduto al , dove dopo tre stagioni di cadetteria conquista nuovamente la promozione in Serie A (in massima serie scender\u00e0 in campo 6 volte).\nNel 1999 fa poi ritorno a Chievo dove milita per due stagioni di Serie B.\nNel 2001 \u00e8 nel che domina il campionato di Serie C1 e vince pure la Supercoppa di Serie C. L'anno seguente vince il suo quinto campionato in carriera, che arriva a conclusione nella sua Thiene, in Serie C2, e nel Montecchio.\nAllenatore.\nAppese le scarpette al chiodo, inizia a lavorare nei settori giovanili dapprima del e poi del .\nNel novembre 2012 diventa l'allenatore dell', nel campionato veneto di Eccellenza, subentrando a Filippo Maniero. Al termine del campionato passa ad allenare la , terminando la prima stagione in Serie D al terzo posto. Nel febbraio 2015, all'indomani della sconfitta casalinga contro il (1-2), rassegnato le dimissioni da tecnico dei friulani.\nNell'estate seguente diventa l'allenatore dell'AltoVicentino, subentrando a Diego Zanin, e piazzandosi secondo al termine della stagione. L'anno successivo diviene l'allenatore del che il 23 aprile 2017, con due giornate di anticipo, conduce alla promozione in Serie C.\nNel luglio 2018 \u00e8 inizialmente chiamato ad allenare il , militante in Serie B subentrando a Fabio Grosso. Tuttavia dopo pochi giorni dall'inizio del ritiro precampionato e senza aver ancora ratificato un contratto con la societ\u00e0 presieduta da Cosmo Giancaspro, la sopraggiunta esclusione del club pugliese dal campionato (seguita dopo alcuni mesi dal fallimento) lascia libero Zironelli; sicch\u00e9 il successivo 15 agosto il tecnico si accorda con la per allenare la neonata , la seconda squadra bianconera militante nel campionato di C, guidandola alla salvezza nella stagione 2018-2019.\nFrattanto il 3 ottobre 2018 ottiene inoltre l'abilitazione ad allenatore di Prima Categoria.\nIl 18 giugno 2019, dopo essersi svincolato dalla societ\u00e0 juventina, si accorda con il , club dove aveva militato tra il 2001 e il 2002, e ripescato in Serie C. Tuttavia rimane in Emilia solo pochi mesi, poich\u00e9 il successivo 25 novembre, con la formazione giallobl\u00f9 impantanata a centro classifica, viene esonerato e sostituito da Michele Mignani.\nIl 28 ottobre 2020 subentra sulla panchina della , nel campionato di C, rilevando l'esonerato Paolo Montero. L'8 febbraio 2021, all'indomani del pareggio interno contro il , rassegna le proprie dimissioni, con la squadra al quinto posto in classifica. Il 21 giugno dello stesso anno viene ingaggiato dal . Il successivo 25 novembre, dopo alcuni risultati deludenti, risolve consensualmente il contratto con la societ\u00e0 bluceleste.\nStatistiche.\nStatistiche da allenatore.\n\"Statistiche aggiornate al 21 novembre 2021.\""}
{"id": "2529836", "revid": "767487", "url": "https://it.wikipedia.org/wiki?curid=2529836", "title": "Sant'Agostino (Antonello da Messina)", "text": "Sant'Agostino \u00e8 un dipinto a tempera grassa su tavola trasportato su tela (46x35,5\u00a0cm) di Antonello da Messina, databile al 1472-1473 e conservato nella Galleria regionale di Palazzo Abatellis di Palermo.\nStoria.\nLe tre tavole dei \"Dottori della Chiesa\" del museo palermitano dovevano fare da cuspidi di un polittico oggi smembrato, assieme a un \"San Girolamo e il San Gregorio Magno\". Alcuni hanno ipotizzato che fosse il cosiddetto \"Polittico dei Dottori della Chiesa\", con gli scomparti principali agli Uffizi e alla Pinacoteca del Castello Sforzesco di Milano (con cui condivide il trattamento dello sfondo a racemi vegetali incisi), o il \"Polittico di San Gregorio\", anche se si tratterebbe di una disposizione piuttosto originale, non simmetrica.\nPi\u00f9 probabile \u00e8 che le cuspidi fossero inizialmente quattro, con un \"Sant'Ambrogio\" perduto e voltato verso sinistra, che stessero sopra un polittico a cinque scomparti, non conosciuto, magari con al centro una \"Crocifissione\" o un altro tema.\nDescrizione e stile.\nSant'Agostino \u00e8 ritratto di tre quarti, voltato a sinistra e colto durante la lettura di un libro, presumibilmente un suo scritto o la Sacra Scrittura. Indossa una mitria vescovile (\u00e8 stato infatti vescovo di Ippona) e un mantello rosso, che avvolge un corpo un po' sottodimensionato.\nChiara \u00e8 la tendenza geometrizzante nelle fattezze del santo, con un volto tondeggiante, con una barba resa con sottilissime pennellate, che danno un effetto particolarmente soffice e sfumato. Alla scuola fiamminga appartiene invece la resa dei dettagli come i gioielli sul copricapo, caratterizzati da bagliori che restituiscono appieno la lucidit\u00e0 e lo splendore dei materiali preziosi.\nAlcune incertezze nella realizzazione delle figure hanno fatto parlare di aiuti di bottega, ma \u00e8 anche possibile che si tratti di opere interamente autografe, risalenti alla delicata fase di passaggio dalla pittura a tempera a quella a olio."}
{"id": "2529838", "revid": "339392", "url": "https://it.wikipedia.org/wiki?curid=2529838", "title": "Annunziata (Antonello da Messina)", "text": ""}
{"id": "2529842", "revid": "36426", "url": "https://it.wikipedia.org/wiki?curid=2529842", "title": "Concattedrale di Santa Maria Assunta (Cervia)", "text": "La chiesa di Santa Maria Assunta \u00e8 il duomo di Cervia e concattedrale dell'arcidiocesi di Ravenna-Cervia.\nStoria e descrizione.\nLa costruzione della cattedrale cominci\u00f2 nel 1699 e fu terminata nel 1702, a un paio di anni dall'inizio dell'edificazione della nuova citt\u00e0 di Cervia. Fu il vescovo Francesco Riccamonti a posare la prima pietra, dedicandola a Santa Maria Assunta e la prima messa fu celebrata l'8 giugno 1702.\nSi nota subito la mancanza di assialit\u00e0 con il Palazzo Comunale e la terza porta della citt\u00e0 che la fronteggiano, e anche la facciata della chiesa \u00e8 rimasta incompleta.\nDi scuola romana, la chiesa \u00e8 ad asse longitudinale con pianta a croce latina, navata centrale larga e breve, marcata da tre campate a dare luogo a sei cappelle laterali, tre per parte. La parte superiore \u00e8 delimitata da un soffitto con volte a botte e arcate a tutto sesto mentre il presbiterio o altare, rialzato e separato dall'aula da una balaustra marmorea, si presenta di forma rettangolare, della stessa ampiezza della navata centrale. Gli altari, compreso il maggiore, sono in totale cinque, dedicati rispettivamente al Santissimo Sacramento con il quadro della Madonna Assunta di Giovanni Barbiani, a San Giuseppe, al Sacro Cuore, all'Addolorata ed alla Madonna del Buon Consiglio o della neve. In particolare, \u00e8 notevole l'altare del Santissimo Sacramento, che proviene dalla chiesa di San Giacomo Apostolo dei Domenicani di Forl\u00ec.\nSei dipinti, opere di pittori quali Francesco Longhi, Camillo Procaccini, Bernardino Guarini e Simone Cantarini, nonch\u00e9 di anonimi romagnoli del XVIII secolo, quattro opere scultoree, assieme a soggetti floreali riconducibili al '700 e all\"800, rappresentano il ragguardevole patrimonio artistico della chiesa.\nLa torre campanaria, posta sul retro del lato sud, e il Palazzo Vescovile, allineato alla sinistra della facciata, completano la struttura religiosa, che domina uno dei lati principali della Piazza Garibaldi, la piazza principale di Cervia."}
{"id": "2529846", "revid": "2130303", "url": "https://it.wikipedia.org/wiki?curid=2529846", "title": "Chiesa di Santa Maria del Suffragio (Cervia)", "text": "La chiesa di Santa Maria del Suffragio \u00e8 un edificio religioso di Cervia.\nStoria.\nQuesta chiesa, situata nel cuore cittadino a pochi passi dalla Cattedrale \u00e8 una delle pi\u00f9 antiche di Cervia essendo sorta fra il 1717 e il 1722; presenta la tipologia degli edifici sacri a pianta centrale allungata, uno degli schemi fondamentali dell'architettura barocca.\nDescrizione.\nInglobato nella struttura cittadina del centrale Corso Mazzini, questo antico luogo di culto evidenzia esternamente la sola facciata. Di linea sobria ed essenziale, il frontale incontra, nella continuit\u00e0 della cornice marcapiano degli edifici attigui, una limitazione al senso di verticalit\u00e0 che il frontone sopraelevato avrebbe dovuto conferirgli. La cornice della gronda che segue la forma ovoidale dell'apertura \u00e8 l'unico elemento curvilineo dell'architettura. La struttura interna \u00e8 caratterizzata verticalmente da lesene pi\u00f9 o meno profonde, con capitelli corinzi sopra i quali corre la trabeazione orizzontale ininterrotta.\nL'aula \u00e8 di forma ellittica con due cappelle laterali ed un presbiterio poligonale delimitato da balaustra marmorea. Il richiamo artistico di maggior pregio \u00e8 senza dubbio il crocifisso, una scultura lignea di difficile attribuzione, da ascrivere al \"gotico doloroso\", sorto in Renania all'inizio del '300, espressione di un'arte attenta al mutamento della religiosit\u00e0 diffuso fra gli ordini monastici. Proveniente dalla Chiesa dei frati minori Conventuali, unica opera d'arte rimasta a Cervia Vecchia, il crocifisso offre uno strano effetto ottico per un sapiente e suggestivo gioco di chiaroscuri: da lontano gli occhi di Cristo appaiono socchiusi e rivolti verso il basso, mente in effetti sono aperti e rivolti verso l'alto. Vuole la leggenda che il crocifisso sia venuto dal mare in tempesta a protezione dei pescatori. Molto venerato dai cervesi, ogni anno il 4 febbraio veniva portato fino a Forl\u00ec in processione a piedi dai salinari, per onorare la Madonna del Fuoco loro patrona.\nChiesetta non ricca di opere d'arte ospita tuttavia un'Apparizione della Vergine del XVIII secolo ed una effigie marmorea della Madonna in vesti regali. Sopra la bussola d'ingresso campeggia un pregiatissimo organo del famoso artefice veneziano Gaetano Callido, gi\u00e0 autore di capolavori del genere in San Marco a Venezia. Nel periodo natalizio \u00e8 sede di un rinomato presepe meccanico, attrazione di migliaia di visitatori.\nAttualmente \u00e8 in fase di restauro."}
{"id": "2529847", "revid": "1305772", "url": "https://it.wikipedia.org/wiki?curid=2529847", "title": "Calcio Como 2008-2009", "text": "Questa voce raccoglie le informazioni riguardanti il Calcio Como nelle competizioni ufficiali della stagione 2008-2009.\nStagione.\nNella stagione 2008-2009 il ha concorso in due competizioni ufficiali:\nMaglie e sponsor.\nLo sponsor tecnico per la stagione 2008-2009 \u00e8 Hawk, mentre lo sponsor ufficiale \u00e8 UnionCaf\u00e9. La prima divisa \u00e8 una maglia azzurra mentre la divisa di riserva \u00e8 bianca.\nOrganigramma societario.\nArea direttiva\nArea organizzativa\nArea comunicazione\nArea tecnica\nArea sanitaria\nStatistiche.\nStatistiche dei giocatori.\nSono in \"corsivo\" i calciatori che hanno lasciato la societ\u00e0 durante la stagione."}
{"id": "2529849", "revid": "122489721", "url": "https://it.wikipedia.org/wiki?curid=2529849", "title": "Chiesa di Sant'Antonio da Padova (Cervia)", "text": "La chiesa di Sant'Antonio da Padova \u00e8 un luogo di culto cattolico di Cervia.\nConcepita nel contesto dell'insediamento conventuale dei Padri Francescani Osservanti in Cervia Nuova, la chiesa di Sant'Antonio di Padova, costruita fra il 1704 e il 1741 al di fuori del perimetro urbano \u00e8 il terzo edificio sacro della nuova edificazione cittadina.\nRealizzato grazie all'utilizzo della ormai abbandonata Osteria del Pino, opera probabilmente dell'architetto Antonio Farini, l'edificio, di stile tardo barocco e Rococ\u00f2, ha una pianta a navata unica longitudinale di limitate dimensioni, ancora pi\u00f9 ridotta, visivamente, da due rientranze posizionate simmetricamente nella parte mediana. Di facciata riconducibile agli elementi architettonici classici, colonna, trabeazione e frontone, successivamente sviluppati nel periodo neoclassico, alla chiesa \u00e8 stato in seguito aggiunto un campanile di 20 m di altezza.\nAll'aula, suddivisa in tre campate con arcate poggianti su semplici modanature decorate, fa sfondo ad un presbiterio quadrato con al centro un altare marmoreo, nella cui nicchia c'\u00e8 una statua lignea di S. Antonio del '700. Una madonna con Bambino di Cesare Pronti, San Luigi Gonzaga e Santa Caterina da Bologna di Andrea Barbiani ed un Ovale della Nativit\u00e0 della vergine, che alcuni critici ritengono attribuibile a Giuseppe Milani o a Carlo Cignani, ma forse opera di anonimo romagnolo del XVIII secolo, rappresentano in tre pregi artistici sulle pareti.\nTestimonianze dell'operosit\u00e0 dei frati francescani sono la trasformazione in Lazzaretto del Convento in occasione dell'epidemia di colera che colp\u00ec la citt\u00e0 nel 1727 e la cura del cimitero annesso al convento, una volta abbandonato quello a fianco della cattedrale ove oggi sorge il Giardino \"Papa Innocenzo XII\"."}
{"id": "2529850", "revid": "767487", "url": "https://it.wikipedia.org/wiki?curid=2529850", "title": "Segretario di Stato per il Galles", "text": "Il Segretario di Stato principale di Sua Maest\u00e0 per il Galles (in inglese: \"Her Majesty's Principal Secretary of State for Wales\"; in gallese: \"Ysgrifennydd Gwladol Cymru\") \u00e8 il ministro principale del Governo di Sua Maest\u00e0 nel Regno Unito con responsabilit\u00e0 sul Galles. Il ministro fa parte del Gabinetto del Regno Unito ed \u00e8 a capo dell'Ufficio per il Galles (\"Wales Office\"). Il compito \u00e8 quello di assicurare che gli interessi del Galles siano presi opportunamente in considerazione dal Governo nazionale, rappresentando anche il governo all'interno del Galles e supervisionando l'approvazione delle leggi che riguardano il solo Galles. L'attuale Segretario di Stato per il Galles \u00e8 Simon Hart.\nCreazione.\nNella prima met\u00e0 del XX secolo diversi politici sostennero la creazione della carica di Segretario di Stato per il Galles, come passo in avanti verso l'Home rule per la nazione. Nel 1951 venne creata la carica di Ministro per gli Affari gallesi, che si trovava subordinata al Segretari di Stato per gli affari interni e fu promossa al grado di Ministro di Stato nel 1954.\nIl Partito Laburista propose la creazione dell'Ufficio per il Galles gestito da un Segretario di Stato per il Galles nell'ambito del manifesto per le elezioni generali nel Regno Unito del 1959; quando il partito giunse al potere nel 1964 la proposta fu messa in pratica.\nLa posizione di Segretario di Stato per il Galles fu creata il 18 ottobre 1964; il primo a ricoprirla fu Jim Griffiths, deputato per il collegio di Llanelli; la carica comprendeva la responsabilit\u00e0 sul Galles, e alcuni poteri di spesa su servizi pubblici furono delegati dal Parlamento del Regno Unito. Nell'aprile 1965 l'amministrazione degli affari gallesi, che era stata in precedenza divisa tra diversi dipartimenti governativi, venne riunita nell'Ufficio per il Galles, con il Segretario di Stato per il Galles come capo; il Segretario gallese divenne responsabile dell'istruzione e della salute, del commercio e dell'industria, dell'ambiente, dei trasporti e dell'agricoltura nel Galles.\nStoria.\nDurante gli anni '80 e '90, quando il numero di parlamentari conservatori per i collegi elettorali gallesi si ridusse quasi a zero, l'ufficio cadde in discredito. Nicholas Edwards, deputato del Pembrokeshire, ha ricoperto la carica per otto anni. Alla sua partenza, il governo ha smesso di guardare all'interno del Galles per il Segretario di Stato, e il posto era sempre pi\u00f9 utilizzato come mezzo per far entrare nel Gabinetto dei giovani studenti di alto livello. John Redwood in particolare ha causato imbarazzo quando ha pubblicamente dimostrato la sua incapacit\u00e0 di cantare Hen Wlad Fy Nhadau\", l'inno nazionale gallese, in una conferenza.\nL'introduzione dell'Assemblea nazionale per il Galles e il governo gallese, dopo il referendum sulla devoluzione del 1997, fu l'inizio di una nuova era. Il 1\u00ba luglio 1999 la maggior parte delle funzioni del Welsh Office \u00e8 stato trasferito alla nuova assemblea. L'ufficio gallese fu sciolto, ma il posto di Segretario di Stato per il Galles fu mantenuto, come capo del nuovo ufficio del Galles.\nDal 1999 ci sono state richieste per l'ufficio del Segretario del Galles di essere demolito o fuso con i posti di Segretario di Stato per la Scozia e Segretario di Stato per l'Irlanda del Nord, per riflettere i poteri minori del ruolo dal momento del decentramento."}
{"id": "2529852", "revid": "599013", "url": "https://it.wikipedia.org/wiki?curid=2529852", "title": "Daniel Ruiz", "text": ""}
{"id": "2529853", "revid": "1543377", "url": "https://it.wikipedia.org/wiki?curid=2529853", "title": "Ariete di bronzo", "text": "L'Ariete in bronzo \u00e8 una scultura bronzea, unica superstite di una coppia, di provenienza siracusana databile ai primi decenni del III secolo a.C. e custodito nella \"sala dei bronzi\" al museo archeologico Salinas di Palermo. La scultura viene attribuita alla cerchia di Lisippo. La tecnica realizzativa \u00e8 quella della fusione a cera persa e raffigura un ariete accovacciato probabilmente pronto allo scatto.\nStoria.\nI due arieti.\nLe statue risalgono ai primi decenni del III sec. a.C. Si pensa che i due Arieti decorassero la reggia di Agatocle a Siracusa.\nSecondo un'altra tradizione due arieti in bronzo \"furono portati da Costantinopoli a Siracusa, dall'ammiraglio bizantino Giorgio Maniace e posti ad ornamento della fortezza da lui costruita in quella citt\u00e0\", tuttavia tale tradizione pare piuttosto dubbia se confrontata con le strategie di conquista di Maniace della Sicilia: un'altra ipotesi vuole infatti che gli arieti siano stati rinvenuti in scavi occasionali nella stessa citt\u00e0 aretusea. \nQuando tra il 1233 e il 1240 venne rieretto il Castello Maniace sulla estrema punta sud dell'Isola di Ortigia, su volere di re Federico per il progetto di Riccardo da Lentini, l'architetto previde per la facciata un ampio portale gotico strombato in frammenti di marmo, ai cui lati apr\u00ec due finestre archiacute e tra esse ed il portale posizion\u00f2 due alte mensole su cui furono posizionati i due arieti in bronzo di scuola greca. Quale che fosse la loro origine appare significativo che essi furono posti a bella mostra sulla faccia del castello, nell'ottica di gusto \"classicista\" dell'imperatore Federico II.\nL'asportazione dei due arieti si deve alla regina Maria, moglie di Alfonso V d'Aragona, la quale, nel 1443, ne fece dono al marchese Giovanni Ventimiglia per la sua prova di fedelt\u00e0 per aver soffocato la rivolta siracusana. Pare infatti che il condottiero invit\u00f2 alcuni nobili siciliani, sospetti di tradimento alla corona, a un sontuoso banchetto, per poi farli uccidere tutti. Giovanni Ventimiglia condusse con s\u00e9 nel suo castello a Castelbuono i due reperti, che dal figlio Antonio furono successivamente (1475) apposti sul suo sepolcro. \nQuando i Ventimiglia, marchesi di Geraci, si ribellarono ai sovrani del Regno, e furono esiliati nel 1485, gli arieti furono confiscati vicer\u00e9 Gaspare de Spes e posti nel palazzo Steri a Palermo. In seguito furono collocati per decorazione del Castello a mare, dove rimasero fino al 1556, anno in cui il vicer\u00e9 trasfer\u00ec la propria residenza a Napoli. \nTornate le due statue a Palermo, nel XVIII secolo Jean-Pierre Hou\u00ebl ha modo di vedere entrambi gli arieti a Palazzo Reale e raffigurarli nel suo \"Voyage Pitoresque\". Nell'occasione Houel riporta una tradizione - frutto di leggende popolari - che vuole la coppia facente parte di un quartetto di arieti bronzei, posti su alte colonne nella direzione dei quattro venti principali, cos\u00ec che quando avessero soffiato le statue avrebbero prodotto un suono simile ad un belato e tale ingegnosa opera sarebbe stata opera di Archimede.\nAnche l'archeologo inglese Richard Payne Knight vedendo pochi anni dopo Hou\u00ebl gli arieti ne espresse parole di apprezzamento:\nLa perdita di un ariete.\nAntonino Salinas, presentando l'opera, scrisse nel 1875 che \"si conservavano due di questi arieti nel palazzo Reale; durante la rivoluzione siciliana del 1848 uno fu fatto in pezzi e fuso, e quest'altro ebbe rotte alcune parti pi\u00f9 sporgenti, come la coda, il ginocchio dritto, la gamba destra posteriore e un'orecchia\"\nSecondo altre fonti nel 1820 durante i moti di quell'anno a Palermo vennero defenestrati, e di essi uno solo fu fatto salvo. \nNel 1866, per volere di re Vittorio Emanuele II, la statua superstite, restaurata, fu donata al \"Real Museo Archeologico\" di Palermo.\nOggi.\nNel 2005 \u00e8 iniziata una campagna di restauro dell'ariete minacciato dalla corrosione per umidit\u00e0 atmosferica - che ha visto gi\u00e0 la separazione della zampa posteriore sinistra - da parte di Anna Maria Carruba e sotto la direzione della direttrice del museo Salinas, Agata Villa. Il restauro ha seguito diverse fasi, tra cui la pulitura delle superfici tramite microsabbiatrice ad emissione di microsfere di vetro per togliere lo strato di atacamite, rifinitura con bisturi e spazzolini di setola montati su microtrapano dentistico, stabilizzazione dei prodotti di corrosione con benzotriazolo al 5% applicato a pennello, copertura delle superfici con una delicata pellicola di resina acrilica (Polaroid B72); infine per il riavvicinamento e il bloccaggio della zampa distaccata \u00e8 stato usato un supporto meccanico in acciaio e resina epossidica. \nDel 2011 \u00e8 invece la notizia del prestito dell'ariete in bronzo alla citt\u00e0 di Castelbuono, in occasione di un ciclo di studi dedicato al manufatto.\nL'ariete, dal 15 settembre al 9 dicembre 2012, \u00e8 stata una delle centosessanta opere scelte dalla Royal Academy of Arts di Londra per la mostra \"Bronze\", in rappresentanza di seimila anni di civilt\u00e0 artistica mondiale.\nDal 6 aprile 2016 l\"'Ariete\" originale \u00e8 tornato nella sua sede, al museo archeologico Salinas di Palermo.\nLe copie.\nNel corso del restauro \u00e8 stata sfruttata una matrice di stampo realizzata dalla Fonderia Storica Chiurazzi di Napoli nel XIX secolo, ancora vergine, con la quale, mediante l'uso delle tecniche della fusione a cera persa, si sono potute riprodurre due copie fedeli all'originale esposto. \nLe opere sono state dunque condotte al Castello Maniace di Siracusa, sede definitiva, esposte in uno degli ambienti del maniero a ricordo dell'antica collocazione delle due statue, in attesa di essere posizionate sulle mensole della facciata."}
{"id": "2529854", "revid": "125356330", "url": "https://it.wikipedia.org/wiki?curid=2529854", "title": "Chiesa di Stella Maris (Milano Marittima)", "text": "La chiesa di Stella Maris \u00e8 il principale luogo di culto cattolico di Milano Marittima, frazione di Cervia.\nStoria.\nNel 1938, in seguito alle richieste di alcuni abitanti del luogo in occasione di una sua visita a Milano Marittima, Benito Mussolini assegn\u00f2 un appezzamento di terreno al confine con la pineta ai frati francescani per la costruzione della chiesa di \"Santa Maria della Vittoria\", per celebrare la vittoria di Addis Abeba nel 1936 con cui Mussolini fond\u00f2 l\u2019impero; i frati vi edificarono una piccola cappella. Nel 1944 i francescani ottennero il possesso del terreno, di 19.580 metri quadri, al prezzo di una lira al metro quadro, dopo una trattativa con il comune, non pi\u00f9 amministrato dal fascismo.\nTra il 1947 e il 1948 padre Giacobazzi port\u00f2 a termine lavori di ampliamento della cappella, che venne dedicata non pi\u00f9 a \" Santa Maria della Vittoria\" ma a \"Maria Stella Maris\". La cappella era costituita da 2 piccole stanze: nella prima c'era l'altare, nella seconda, a fianco, l'abitazione monolocale di un frate. Successivamente, a pi\u00f9 riprese, fu impostato il convento e, sotto la spinta di Padre Geremia Ronconi, furono costruite abitazioni per i frati ed un albergo.\nNell'agosto 1956 fu posta la prima pietra della nuova chiesa, ad opera dell'architetto Carmelo Bordone. Il nuovo edificio si rendeva necessario per venire incontro alle esigenze dell'enorme espansione turistica di Milano Marittima nel secondo dopoguerra e, come molti di Cervia e del forese, si riconduceva al culto mariano, molto radicato nella tradizione popolare, con la statua della Madonna Stella Maris che, gi\u00e0 dal 1954, veniva annualmente portata in processione fino alle rive del mare. \nL'edificio si presenta come una struttura moderna e maestosa ove balza in evidenza l'elemento vetrato, sia negli ingressi, che contrassegnano l'intera ampiezza della facciata, sia nella parte retrostante l'altare. Nel progetto originale era previsto un alto campanile, nella parte retrostante la chiesa e in asse con questa, che non venne realizzato a causa di problemi finanziari.\nI lavori vennero terminati definitivamente solo nel 1970, nonostante la chiesa fosse quasi ultimata gi\u00e0 nel 1959, con l'inaugurazione del nuovo organo e poi con la consacrazione, avvenuta il 25 luglio.\nIl 21 maggio 2016 la struttura sub\u00ec il crollo di una porzione del tetto, venendo quindi dichiarata inagibile e chiusa al culto per l'estate 2016. I lavori si sono protratti per vari mesi e la chiesa \u00e8 stata riaperta il 12 febbraio 2017.\nDescrizione.\nArchitettura.\nDi taglio maestoso e moderno, il grande edificio, come molti di Cervia e del forese, si riconduce a quel culto mariano molto radicato nella tradizione popolare. \nAd ampia navata unica, la costruzione si allarga, appena all'altezza dell'ingresso, in due cappelle simmetricamente contrapposte, dedicate rispettivamente alla Vergine e a S. Antonio da Padova. L'aula \u00e8 rimarcata da cinque ampie arcate in cemento che nelle linee architettoniche sembrano dissolversi verso il cielo. Le pareti laterali e la controfacciata sono segnate superiormente da una teoria ininterrotta di finestre e dalla cantoria. La sobriet\u00e0 delle linee \u00e8 arricchita da 14 pannelli della Via crucis, realizzati in mogano scolpito dallo scultore Umberto Bortolo. Il presbiterio rialzato dalla navata, ospita un tabernacolo in vetro di Murano dalla croce stilizzata, opera dell'architetto Giuseppe Corazza mentre sullo sfondo delle vetrate multicromatiche dell'altare, si colloca un pregiato crocifisso ligneo, sempre opera dello scultore Bortolo.\nOrgano a canne.\nL'organo a canne della chiesa \u00e8 stato inaugurato nella primavera del 1970 ed \u00e8 opera del Cav. Giuseppe Zanin e figlio Franz di Camino al Tagliamento (UD).\nLo strumento, a trasmissione integralmente elettrica, ha 2859 canne per un totale di 44 registri distribuiti fra le tre tastiere, di 61 note ciascuna, e la pedaliera concavo-radiale di 32 note. Il materiale fonico \u00e8 interamente alloggiato nella cantoria in controfacciata, con mostra informale, ad eccezione della sezione \"Corale Espressivo\", appartenente alla prima tastiera, che si trova, invece, nei pressi del presbiterio alle spalle della consolle; alla sinistra dell'altare maggiore si trova la consolle mobile indipendente. La consolle conta ben 73 placchette a bilico di cui 44 per i registri, 2 per l'accensione dei mantici (Organo grande e Organo corale), 6 per le unioni ( I-P, II-P, III-P, III-I, III-II, I-II ), 10 per le Superottave e le Subottave e 9 per gli annullatori. Troviamo anche 17 pedaletti, 6 per le unioni, 5 per le combinazioni aggiustabili generali, 4 per i Ripieni, Ance e Tiratutti; inoltre Crescendo ed espressivo per la prima tastiera corale e per la terza.\nI \"Venerd\u00ec a Stella Maris\", concerti d'organo tenuti da famosi musicisti, alternati a serate culturali, sono uno degli appuntamenti estivi che fanno di questo luogo di culto un punto d'incontro per appassionati di musica organistica e sacra."}
{"id": "2529859", "revid": "188668", "url": "https://it.wikipedia.org/wiki?curid=2529859", "title": "Chancellor of the Duchy of Lancaster", "text": ""}
{"id": "2529860", "revid": "110157", "url": "https://it.wikipedia.org/wiki?curid=2529860", "title": "Santuario della Madonna del Pino", "text": "Il santuario della Madonna del Pino \u00e8 un santuario cattolico di Cervia.\nIl Santuario, inaugurato nel 1498 sorge sulla base di un'edicola, opera del frate carmelitano Girolamo Lambertini, sorta nel 1455 nel luogo in cui, secondo la leggenda, l'immagine della Vergine, collocata su un tronco di pino, sia apparsa prodigiosamente a raccoglitori di legna della pineta e che, addirittura, questo tronco sia racchiuso nel muro interno della cappella. Per questo divenne l'edificio religioso di Cervia maggiormente oggetto, nel corso della storia, del culto mariano. \nIl santuario, che sorge a circa 2 km dal centro cittadino, trova molto vicino alla statale Adriatica e a ridosso della vasta pineta ove sorge il rione Terme, \u00e8 di modeste dimensioni, in stile tardo romanico. L'edificio consta in un'unica navata, di una cappella dedicata alla Madonna, sorta probabilmente in data precedente, e dell'abside a forma quadrata nella facciata sud. \nSono presenti due gli ingressi, uno architettonicamente meno significativo verso nord, ed uno, verso est, in asse con la cappella, con un portale in pietra d'Istria donato nel 1557 dalla comunit\u00e0 cervese in puro stile rinascimentale. L'altare \u00e8 costituito da un sarcofago paleocristiano sopra il quale campeggia un Crocifisso ligneo opera del tardo '600.\nEsteriormente l'edificio si presenta con mattoni a vista, ha un campaniletto a vela che si eleva sopra l'abside ed un tetto coronato, con applicazioni di cotto e di creta e terra rossa, sormontato da pinnacoli rotondi in cotto.\nAll'interno sono presenti due affreschi cinquecenteschi ridotti in pessime condizioni: quello della Madonna con Bambino, a sinistra, e quello raffigurante san Rocco sulla parete di fronte e due dipinti: la Madonna del Pino, xilografia pi\u00f9 tarda dell'originale andato perso e la Madonna con Bambino, risalente al seicento e tratta da una icona bizantina. Sulla parte sinistra della cappella della Vergine appare un fregio sopra il quale si intuisce un affresco a fondo blu che doveva ricoprire tutta la cappella.\nL'edificio \u00e8 da tempo al centro di lunghi ed accesi dibattiti ed iniziative per la sua messa in sicurezza strutturale, minata costantemente dal traffico della statale Adriatica che la sfiora letteralmente, e per il recupero artistico di affreschi di valore che tempo ed incuria hanno ormai danneggiato in maniera quasi irrimediabile. Meta, la prima domenica di ottobre, della processione del Volto, una tradizionale e sentitissimo pellegrinaggio della popolazione cervese, anche a causa della posizione disagiata la fruibilit\u00e0 del santuario per le messe domenicali pomeridiane \u00e8 diventata difficoltosa."}
{"id": "2529861", "revid": "253269", "url": "https://it.wikipedia.org/wiki?curid=2529861", "title": "Stephen McHattie", "text": "Biografia.\nNato Stephen McHattie Smith, si \u00e8 laureato all'Accademia americana di arti drammatiche. \u00c8 apparso in molti film e serie televisive, tra le quali ', ', \"Highlander\" e \"X-Files\". Ha preso parte, tra gli altri, ai film \"Beverly Hills Cop III - Un piedipiatti a Beverly Hills III\", \"Secretary\", \"A History of Violence\", \"The Fountain - L'albero della vita\", \"300\", \"Shoot 'Em Up - Spara o muori!\" e \"Watchmen\". \u00c8 anche apparso in \"Maurice Richard\", nella parte del leggendario allenatore Dick Irvin.\nDoppiatori italiani.\nNelle versioni in italiano delle opere in cui ha recitato, Stephen McHattie \u00e8 stato doppiato da:"}
{"id": "2529866", "revid": "122489601", "url": "https://it.wikipedia.org/wiki?curid=2529866", "title": "Pieve di Santo Stefano (Pisignano)", "text": "La pieve di Santo Stefano \u00e8 una chiesa di Pisignano, frazione del comune di Cervia.\nStoria.\n\u00c8 l'edificio sacro pi\u00f9 antico dell'attuale territorio cervese, menzionata gi\u00e0 nel X secolo; . Riedificata dalle fondamenta nel 1521, sulle rovine della pieve preesistente, gravemente danneggiata da orde di soldatesche sbandate dopo la battaglia di Ravenna, ebbe la consacrazione a santo Stefano nel 1527, e si erge solitaria nel verde campestre.\nDescrizione.\nL'edificio \u00e8 in stile protoromanico, esteriormente spoglio, costruito completamente in cotto con frammenti lapidari e marmorei nelle murature a vivacizzare il disegno, rompendone la monotonia. La facciata, scandita da due lesene angolari e due centrali a segnare le navate, \u00e8 caratterizzato nella parte superiore da un rosone in perfetto asse sull'ingresso, sopra il quale \u00e8 collocata una lapide commemorativa della riedificazione.\nAi lati dell'ingresso, incastonati nella parete ci sono due capitelli in marmo bianco scolpito di stile bizantino-ravennate ed una mano benedicente, reperti della vecchia pieve.\nL'interno \u00e8 in stile basilicale a tre navate, divise in quattro archi a tutto sesto, poggianti su tre caratteristici pilastri a \"T\". \nLe navate laterali ospitano un crocifisso ligneo del XVII secolo e, uno di fronte all'altro nella parte mediana, i due dipinti di maggior pregio: nella navata destra una tela raffigurante \"Santa Maddalena con i santi Onofrio e Otmario\", attribuita a Lattanzio da Rimini, e in quella sinistra un significativo lavoro pittorico cinquecentesco, riemerso a seguito delle recenti opere di restauro raffigurante sant'Andrea Apostolo con un altro santo dal volto irriconoscibile e con il pastorale.\nL'abside semicircolare che fa da sfondo alla navata centrale e che ospita all'altezza della prima arcata l'altare maggiore forgiato a calice, nella sua direzione canonica rivolta ad oriente, tipica delle chiese romaniche, simboleggia nel sorgere del sole la venuta di Cristo nel mondo. La copertura della navata centrale consta di due capriate lignee il cui motivo continua negli elementi d'unione delle prime due arcate.\nLa costruzione nel corso del '700 sub\u00ec diversi adattamenti baroccheggianti e che solo i restauri del 1912 e del 1982 riportarono all'impronta originale. Illustrata da pregevoli affreschi del 1500, l'abside evidenzia nella parte centrale una \"Madonna con Bambino affiancata dai santi Stefano e Lucia\", da attribuirsi al ravennate Luca Longhi e, nel soffitto, una raffigurazione divina su uno sfondo di cielo stellato.\nUn crocifisso ligneo ed una Madonna del Rosario, opera dello scultore gardenese Giuseppe Rungaldier risalenti alla prima met\u00e0 del '900, completano il patrimonio artistico di questa chiesa, meta, da anni di numerose visite guidate."}
{"id": "2529867", "revid": "363629", "url": "https://it.wikipedia.org/wiki?curid=2529867", "title": "Festivalbar 2005 (compilation)", "text": "Festivalbar 2005 \u00e8 una compilation di brani musicali famosi nel 2005, pubblicata nell'estate di quell'anno in concomitanza con l'edizione omonima del Festivalbar.\nLa raccolta, in realt\u00e0 divisa in due diverse pubblicazioni e differenziata con copertine \"rossa\" e \"blu\", \u00e8 composta da quattro cd da 17 tracce l'uno, e i dischi sono equamente divisi, due nella \"rossa\" e due nella \"blu\". La versione blu \u00e8 stata pubblicata dall'etichetta RCA, mentre la rossa dalla Universal."}
{"id": "2529868", "revid": "1573940", "url": "https://it.wikipedia.org/wiki?curid=2529868", "title": "Chiesa di Sant'Antonio Abate (Castiglione di Cervia)", "text": "La chiesa di Sant'Antonio Abate \u00e8 un edificio di culto di Castiglione di Cervia.\nSorta nel 1902, in luogo di un preesistente edificio sacro gravemente danneggiato dall'incendio del 1875, questa chiesa manifesta di primo acchito il suo aspetto neo-classicheggiante.\nLa facciata \u00e8 contrassegnata da lesene a separarla in tre moduli, di cui i due laterali, pi\u00f9 ristretti, offrono collocazione a nicchie completamente spoglie. Un frontone di foggia triangolare orna l'intera larghezza dell'edificio ed identico motivo \u00e8 ripreso a rimarcare l'ingresso, posizionato in maniera contrapposta ai dettami canonici che vogliono la parte pi\u00f9 sacra rivolta a ponente e a oriente. La chiesa, ad una sola navata di notevole luminosit\u00e0, grazie a sei finestre a lunetta per lato, \u00e8 segnata da lesene in mattoni a vista e si apre, nella parte mediana, in due cappelle con altare, dedicate rispettivamente alla Vergine e a S. Giuseppe con Bambino. Pi\u00f9 oltre, in posizione quasi prospiciente il presbiterio, una cappelletta del S.S. Sacramento, sperata per\u00f2 da una porta dal corpo dell'aula ove \u00e8 possibile ammirare un crocifisso del XVI secolo. L'abside di forma semicircolare, completamente in mattoni a vista, ospita sullo sfondo la nicchia con la statua del Santo cui la chiesa \u00e8 dedicata e trae ampia luce da due finestre rettangolari.\nLa controfacciata \u00e8 impreziosita, nella parte superiore da un organo di pregevole fattura datato 1640 proveniente dalla chiesa di S. Maria in Vado di Ferrara, con coro a balcone, cui si accede attraverso una minuscola scala a chiocciola nascosta da una bussola. La torre campanaria, di modesta altezza, nel corpo della quale spicca un'ampia apertura circolare, \u00e8 in mattoni a vista e alla sommit\u00e0 di essa svetta un terminale a cupola."}
{"id": "2529869", "revid": "628767", "url": "https://it.wikipedia.org/wiki?curid=2529869", "title": "Provincia di Tomina", "text": "La provincia di Tomina \u00e8 una delle 10 province del dipartimento di Chuquisaca nella Bolivia meridionale. Il capoluogo \u00e8 la citt\u00e0 di Padilla. \nAl censimento del 2001 possedeva una popolazione di 37.482 abitanti.\nSuddivisione amministrativa.\nLa provincia \u00e8 suddivisa in 5 comuni:"}
{"id": "2529871", "revid": "628767", "url": "https://it.wikipedia.org/wiki?curid=2529871", "title": "Provincia di Hernando Siles", "text": "La provincia di Hernando Siles \u00e8 una delle 10 province del dipartimento di Chuquisaca nella Bolivia meridionale. Il capoluogo \u00e8 la citt\u00e0 di Monteagudo. \nAl censimento del 2001 possedeva una popolazione di 36.511 abitanti.\nSuddivisione amministrativa.\nLa provincia \u00e8 suddivisa in due comuni:"}
{"id": "2529873", "revid": "628767", "url": "https://it.wikipedia.org/wiki?curid=2529873", "title": "Provincia di Yampar\u00e1ez", "text": "La provincia di Yampar\u00e1ez \u00e8 una delle 10 province del dipartimento di Chuquisaca nella Bolivia meridionale. Il capoluogo \u00e8 la citt\u00e0 di Tarabuco. \nAl censimento del 2001 possedeva una popolazione di 29.567 abitanti.\nSuddivisione amministrativa.\nLa provincia \u00e8 suddivisa in due comuni:"}
{"id": "2529874", "revid": "287204", "url": "https://it.wikipedia.org/wiki?curid=2529874", "title": "Provincia di Yamparaez", "text": ""}
{"id": "2529875", "revid": "1573940", "url": "https://it.wikipedia.org/wiki?curid=2529875", "title": "Chiesa della Madonna degli Angeli (Cannuzzo)", "text": "Descrizione.\nLa chiesa della Madonna degli Angeli \u00e8 un edificio di culto di Cannuzzo, nel comune di Cervia.\nQuesta chiesa \u00e8 un altro edificio sacro che, nella dedicazione, testimonia la profonda ed autentica vocazione mariana della popolazione cervese fin dai tempi antichi. Da un'immagine della \"Madonna con il Figlio contornata da due angeli\", contenuta nella celletta di uno dei due antichi oratori presenti nelle tre distinte borgate, destinate a dar luogo al paese di Cannuzzo, prende il nome l'attuale chiesa che, sorta nel 1828, rappresenta la continuit\u00e0 di un culto gi\u00e0 molto vivo fin dagli inizi del '600.\nLa pianta dell'edificio consta di una sola navata molto estesa in altezza, con due cappelle laterali in prossimit\u00e0 dell'abside, in cui, in quella di destra, trov\u00f2 collocazione nel 1930 la statua del \"Sacro Cuore di Ges\u00f9\". Separato dal corpo principale, il campanile a base quadrata \u00e8 di costruzione successiva alla edificazione della chiesa. Realizzato completamente in mattoni, faccia a vista, il solido aspetto esterno dell'edificio, rotto soltanto da quattro piccole finestre circolari, \u00e8 espresso da una facciata rimarcata da quattro paraste, tipiche del periodo rinascimentale, a suddividerla in tre moduli uguali.\nLa campata esterna con l'ingresso ed il rosone, \u00e8 contraddistinta da un fronto poggiante su proprie cornici e modanature in laterizio che corrono, esternamente lungo tutti il perimetro longitudinale dell'edificio. La navata, sovrastata da nove capriate il legno in sistema composto, \u00e8 illuminata da quattro finestre, due per parte, posizionate in ordine simmetrico, nella parte mediana, sopra le cappelle laterali. Sotto il profilo architettonico il presbiterio, rimarcato da paraste e l'abside semicircolare con volta a botte, a differenza della navata dal disegno estremamente sobrio, si caratterizzano per la ricca decorazione interna, fatta di cornici e modanature orizzontali continue e sporgenti in prossimit\u00e0 dell'imposta della volta.\nLa navata e la controfacciata appaiono oggi affrescate da numerose immagini collocate, senza soluzione di continuit\u00e0, a decoro della parte superiore delle pareti, opera che la memoria popolare vuole realizzate proprio da un viandante. \u00c8 da alcuni attribuibile al pittore romagnolo Girolamo Marchesi, detto il \"Cotignola\", la gi\u00e0 citata \"Madonna con gli angeli\", un dipinto di indubbio valore artistico \u00e8 messo in secondo piano dal forte sentimento di una venerazione di cui \u00e8 oggetto; culto particolarmente radicato nell'antica gente di quei luoghi se, durante i lavori di restauro compiuti attorno alla met\u00e0 del secolo scorso, per staccare l'affresco e metterlo su tela, \u00e8 emersa una precedente \"Madonna con Bambino\". Due pregevoli angeli ceroferari lignei arricchiscono l'ingresso del presbiterio e fanno da cornice all'altare maggiore."}
{"id": "2529876", "revid": "1272592", "url": "https://it.wikipedia.org/wiki?curid=2529876", "title": "Chiesa della Madonna degli Angeli", "text": ""}
{"id": "2529878", "revid": "628767", "url": "https://it.wikipedia.org/wiki?curid=2529878", "title": "Provincia di Nor Cinti", "text": "La provincia di Nor Cinti \u00e8 una delle 10 province del dipartimento di Chuquisaca nella Bolivia meridionale. Il capoluogo \u00e8 la citt\u00e0 di Camargo. \nAl censimento del 2001 possedeva una popolazione di 69.512 abitanti.\nSuddivisione amministrativa.\nLa provincia \u00e8 suddivisa in 4 comuni:"}
{"id": "2529880", "revid": "628767", "url": "https://it.wikipedia.org/wiki?curid=2529880", "title": "Provincia di Sud Cinti", "text": "La provincia di Sud Cinti \u00e8 una delle 10 province del dipartimento di Chuquisaca nella Bolivia meridionale. Il capoluogo \u00e8 la citt\u00e0 di Camataqui. \nAl censimento del 2001 possedeva una popolazione di 24.321 abitanti.\nSuddivisione amministrativa.\nLa provincia \u00e8 suddivisa in 3 comuni:"}
{"id": "2529881", "revid": "1573940", "url": "https://it.wikipedia.org/wiki?curid=2529881", "title": "Chiesa di San Severo Vescovo", "text": "La chiesa di San Severo Vescovo \u00e8 un edificio di culto di Cervia.\n\u00c8 la chiesa pi\u00f9 settentrionale del territorio cervese, edificata nel 1955 e consacrata il 19 marzo dell'anno successivo, allorch\u00e9 dapprima la fiumana del Savio del 1939 e poi gli eventi bellici, con il bombardamento dell'ottobre 1944 avevano da pochi anni distrutto il sacro edificio lungo il fiume, preesistente dal 1831 ed, a sua volta, gi\u00e0 erede, nel nome, di un'altra antica basilica andata completamente distrutta sul finire del XVIII secolo: quella di San Severo in Classe.\nOpera dell'architetto Minardi, ravennate, questo edificio evidenzia nella sua facciata dalle linee essenziali, due lesene in mattoni a vista, motivo ripreso inoltre nelle paraste interne. La pianta a navata unica, si apre sulla destra tramite aperture ad architrave in tre distinte cappelle con altari marmorei. La prima \u00e8 consacrata alla Madonna, effigiata in una statua salvata dalla vecchia chiesa, la seconda al crocifisso di cui fa bella mostra un'opera lignea di autentica scuola gardenese. La terza ospita invece un dipinto dell'artista bolognese Stella Angelini, su tele appositamente filate da donne romagnole, raffiguranti i tragici eventi della fiumana e della guerra, posti sotto l'occhio protettivo della Vergine, nonch\u00e9 un bassorilievo in pietra vulcanica con effigiato il battesimo di Ges\u00f9.\nL'intero perimetro superiore dell'edificio \u00e8 contrassegnato da una lunga serie di finestre ad illuminare la navata, mentre sulla parete sinistra trova collocazione una tela di anonimo del XVIII secolo, avente probabilmente a soggetto il beato Pasquale Bayl\u00f3n. Un'ampia apertura ad architrave si immette nell'abside a foggia strombata, dove, sullo sfondo di un altare marmoreo proveniente dalla distrutta chiesa ravennate di San Gerolamo, campeggia l'opera pittorica di maggior pregio dell'intero edificio sacro: l\"'Investitura del vescovo Severo\" da parte della Madonna e sant'Apollinare al cospetto del beato Guido Strambati, abate di Classe e di Pomposa, tela settecentesca di Andrea Barbiani, unico elemento risalente alla preesistente chiesa distrutta dalla piena del Savio.\nDegno di menzione che ad Erfurt, la cittadina tedesca che Cervia ha recentemente unito a s\u00e9 nel gemellaggio floreale di \"Giardini in Fiore\", siano custodite le reliquie di questo santo che la storia vuole cos\u00ec legato al territorio romagnolo.\nLa parrocchia comprende porzioni sia del comune cervese, sul quale \u00e8 situata la chiesa, sia del confinante comune di Ravenna. Ad essa fanno riferimento anche le chiese delle frazioni ravennati di Lido di Classe e Lido di Savio, costruite tra la fine degli anni sessanta e gli anni settanta."}
{"id": "2529882", "revid": "247933", "url": "https://it.wikipedia.org/wiki?curid=2529882", "title": "Provincia di Sur Cinti", "text": ""}
{"id": "2529883", "revid": "628767", "url": "https://it.wikipedia.org/wiki?curid=2529883", "title": "Provincia di Belisario Boeto", "text": "La provincia di Belisario Boeto \u00e8 una delle 10 province del dipartimento di Chuquisaca nella Bolivia meridionale. Il capoluogo \u00e8 la citt\u00e0 di Villa Serrano. \nAl censimento del 2001 possedeva una popolazione di 12.277 abitanti.\nSuddivisione amministrativa.\nLa provincia \u00e8 formata dal comune di Villa Serrano "}
{"id": "2529885", "revid": "1573940", "url": "https://it.wikipedia.org/wiki?curid=2529885", "title": "Chiesa di Sant'Andrea Apostolo (Villa Inferno)", "text": "La chiesa di Sant'Andrea Apostolo \u00e8 un edificio di culto di Villa Inferno, nel comune di Cervia.\nEsempio originalissimo di Parrocchia che non si identifica esclusivamente nell'edificio sacro di cui porta il nome, contando infatti, il territorio, su un altro luogo di culto di pari dignit\u00e0 come la Chiesa di San Giorgio a Montaletto.\nSorta attorno al 1680, a perpetuare la memoria di un'antica Pieve di cui gi\u00e0 si fa menzione nel XII secolo, la chiesa di Sant'Andrea \u00e8 chiara espressione dello stile neoclassico. La facciata \u00e8 contrassegnata da lesene, a separarla in tre moduli distinti, di cui quello di mezzo, a rimarcare la navata centrale ha alla sommit\u00e0 un frontone a forma triangolare, il cui motivo \u00e8 ripreso ad ornamento anche dell'ingresso. La parte mediana dell'edificio \u00e8 segnata da una cornice, interrotta centralmente da un'ampia finestra a evidenziarne l'intero corpo orizzontale. Originariamente a navata unica, la chiesa si presenta attualmente con due ampliamenti laterali seguiti ad interventi risalenti ai primi decenni del secolo scorso. Tre aperture ad architrave separano la navata centrale da quella laterale di destra, mentre la sinistra \u00e8 tutt'una con l'aula.\nIn prossimit\u00e0 del presbiterio si aprono due cappelle con archi a tutto sesto, dedicate rispettivamente alla Vergine ed al S.S. Sacramento. L'abside \u00e8 separata dalla navata centrale da un'ampia arcata a tutto sesto, sopra la quale \u00e8 collocato, in posizione a dir il vero infelice, un Crocifisso dipinto su legno di notevole pregio, che le prossime ristrutturazioni si ripromettono di porre in pi\u00f9 consona evidenza. Lo sfondo dell'abside \u00e8 illustrato da un mosaico di forma quadrata raffigurante l'apostolo sant'Andrea, cui la chiesa \u00e8 dedicata. Aperture a mezzaluna sulle pareti laterali danno luce all'aula, il cui soffitto \u00e8 caratterizzato da una copertura a capriate in legno, secondo moduli scanditi da lesene esterne.\nIl campanile, risalente al 1920, danneggiato alla sommit\u00e0 prima da un fulmine e poi dagli eventi bellici, \u00e8 stato oggetto, in tempi recenti, di opere di recupero che ne hanno alterato la parte terminale che si presenta ora con un decoro merlato."}
{"id": "2529886", "revid": "1880836", "url": "https://it.wikipedia.org/wiki?curid=2529886", "title": "Corno alpino", "text": "Il corno alpino (conosciuto anche come corno delle Alpi o corno svizzero, in tedesco \"alphorn\" o \"alpenhorn\", in francese \"cor des alpes\") \u00e8 uno strumento aerofono di origine antichissima. Fa parte della famiglia dei labiofoni e consiste in un corno naturale di legno dalla sezione conica, con un'imboccatura di legno a forma di coppa, usato dagli abitanti delle Alpi, ed in particolare in Svizzera. Corni di legno simili erano usati per comunicare in molte regioni montuose dell'Europa, dalle Alpi Francesi ai Carpazi, passando dalle Alpi Italiane. \nStoria.\nA lungo gli studiosi hanno creduto che il corno alpino fosse derivato dalla buccina (detta anche \"lituus\") di origine Etrusco-Romana a causa di alcune somiglianze nella forma, e anche dal momento che la parola \"liti\" indica il corno alpino nel dialetto di Obwalden. Non ci sono prove documentate a supporto di questa teoria, comunque, e la parola \"liti\", probabilmente presa in prestito dal latino tra il XVI e XVIII secolo, indica vari strumenti a fiato, come il corno, il cromorno, o la cornetta.\nIl naturalista svizzero Conrad Gessner ha usato il termine \"lituum alpinum\" per la prima descrizione dettagliata del corno delle alpi nel suo \"De raris et admirandis herbis\" nel 1555. Il pi\u00f9 antico documento conosciuto ad utilizzare il termine tedesco \"Alphorn\" \u00e8 una pagina di un registro contabile del 1527 dell'antica abbazia dell'ordine cistercense di Sant'Urbano presso Pfaffnau che menziona il pagamento di due Batzen per un suonatore itinerante di corno delle Alpi proveniente da Valais.\nRaccolte dal XVII al XIX secolo di miti e legende alpine suggeriscono che strumenti simili al corno delle Alpi erano usati di frequente come strumenti di segnalazione tra le comunit\u00e0 dei vari villaggi sin dai tempi medievali se non prima, compensando spesso l'assenza delle campane delle chiese. Alcuni reperti, datati attorno al 1400 d.C., comprendono labiofoni di legno di forma allungata, come corni delle Alpi, assieme a versioni a spirale, come il\"B\u00fcchel\" e l' \"Allg\u00e4uisches Waldhorn\" o anche l' \"Ackerhorn\". \nLe origini esatte del corno delle Alpi rimangono comunque incerte, e l'ampia diffusione di strumenti a forma di corno usati per segnalazioni nelle valli di tutta l'Europa potrebbero indicate una lunga storia di influenze incrociate circa la loro costruzione ed il loro utilizzo. \nL'attuale corno alpino, dall'analisi di testimonianze pittoriche e materiali, risulta essere l'evoluzione di uno strumento pastorale, utilizzato essenzialmente per il richiamo degli animali al pascolo e per la comunicazione di messaggi sonori codificati, ampliato in lunghezza ed estensione durante il XIX secolo, per l'esecuzione di melodie articolate utili all'uso folkloristico. \nGrande importanza per la ricostruzione dell'utilizzo storico di questo genere di corni riveste un dipinto murale interno alla chiesa di San Lorenzo nel comune di Berzo Inferiore in Val Camonica.\nIl dipinto testimonia in Val Camonica alla met\u00e0 del Quattrocento l'uso da parte dei pastori, rappresentati in questo caso dal santo eremita e pastore Glisente, di un grande corno pastorale in legno, formato dalle due met\u00e0 di un tronco di abete scavato e assemblato con colla e lacci. Il dipinto, opera del peculiare pittore denominato Maestro di Berzo, rappresenta una delle pi\u00f9 antiche raffigurazioni europee dell'uso pastorale dei corni naturali in legno; solo un'altra rappresentazione di uno strumento simile a quello di Berzo, datata al 1410 circa, risulta conservata in Germania, opera di Meister der St. Lambrechter Votivtafel. \nAttraverso la comparazione delle dimensioni del corno con quelle della figura del pastore \u00e8 stato possibile a Andrea Passoni e Walter Biella ricostruire una copia dello strumento comunemente detto Corno di San Glisente. Il corno viene utilizzato ora nelle rievocazioni storiche e nelle manifestazioni culturali dei comuni della Vallegrigna. La riproduzione dell'affresco e del corno sono visibili nel museo civico di Berzo Inferiore, dove \u00e8 allestita una sala espositiva dedicata ai corni naturali e agli strumenti musicali pastorali. Una copia dello strumento \u00e8 esposta nel museo etnografico di Balingen in Germania (Hous der volkskunst). Nel giugno 2016 all'interno del secondo Festival Internazionale dei Suoni Pastorali \u00e8 stata presentata la prima pubblicazione italiana dedicata a Storia, tradizione e costruzione dei corni naturali: \"Al Suono del Corno\" di Giovanni Mocchi con contributi di Andrea Passoni, Walter Biella, Pietro Castelnovi. \nStruttura.\nStrutturalmente \u00e8 un lungo tubo conico in legno di larice o abete, senza fori n\u00e9 chiavi; gli strumenti moderni possono essere smontati per il trasporto. La tonalit\u00e0 dello strumento dipende dalla sua lunghezza, che pu\u00f2 variare dai 2,45 ai 4,13 metri.\nEssendo un corno naturale, pu\u00f2 emettere un limitato numero di note, ossia i soli armonici. Questo strumento ha un notevole sviluppo di suono, che pu\u00f2 essere udito per alcuni chilometri intorno; difatti la sua funzione originaria, fra i pastori, era di segnalazione."}
{"id": "2529887", "revid": "181059", "url": "https://it.wikipedia.org/wiki?curid=2529887", "title": "Tempio funerario di Micerino", "text": ""}
{"id": "2529888", "revid": "628767", "url": "https://it.wikipedia.org/wiki?curid=2529888", "title": "Provincia di Luis Calvo", "text": "La provincia di Luis Calvo \u00e8 una delle 10 province del dipartimento di Chuquisaca nella Bolivia meridionale. Il capoluogo \u00e8 la citt\u00e0 di Villa Vaca Guzm\u00e1n. \nAl censimento del 2001 possedeva una popolazione di 20.479 abitanti.\nSuddivisione amministrativa.\nLa provincia \u00e8 suddivisa in 3 comuni:"}
{"id": "2529889", "revid": "729019", "url": "https://it.wikipedia.org/wiki?curid=2529889", "title": "Ky\u016bsh\u016b MXY-6", "text": "Il Ky\u016bsh\u016b MXY-6 era un aliante sperimentale realizzato dall'azienda giapponese Ky\u016bsh\u016b Hik\u014dk Kabushiki Kaisha nella prima parte degli anni quaranta.\nCaratterizzato da un aspetto anticonvenzionale, adottava una configurazione alare canard, venne realizzato per poter testare le caratteristiche di volo di una simile configurazione che sfoceranno nella costruzione del caccia intercettore Ky\u016bsh\u016b J7W1 \"Shinden\"."}
{"id": "2529890", "revid": "628767", "url": "https://it.wikipedia.org/wiki?curid=2529890", "title": "Distretto di Qarmaq\u0161y", "text": "Il distretto di Qarmaq\u0161y (in kazako: \u049a\u0430\u0440\u043c\u0430\u049b\u0448\u044b \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo \u017dosaly."}
{"id": "2529891", "revid": "1573940", "url": "https://it.wikipedia.org/wiki?curid=2529891", "title": "Chiesa di San Giorgio (Montaletto)", "text": "La chiesa di San Giorgio \u00e8 un edificio di culto di Montaletto, nel comune di Cervia.\nSecondo edificio sacro della Parrocchia di S. Andrea, questa chiesa evidenzia all'interno peculiarit\u00e0 che la fanno ritenere opera del XVIII secolo, ove invece elementi su base semicircolare esterni, come l'abside poligonale, richiamano chiaramente i primi del 1500.\nLa Chiesa \u00e8 di propriet\u00e0 privata, ma gravata di servit\u00f9 di uso pubblico, tale da renderla idonea al regolare esercizio di culto. La facciata \u00e8 caratterizzata da paraste laterali e da un frontone triangolare, i cui motivi architettonici sono ripresi a rimarcare l'ingresso. Internamente l'edificio evidenzia, nella variet\u00e0 di elementi decorativi, peculiarit\u00e0 tipiche del periodo barocco e tardo barocco. A navata unica allungata, \u00e8 segnato da una duplice cornice orizzontale lungo l'intero perimetro spezzata soltanto in prossimit\u00e0 dell'abside, che, dietro l'altare presenta una nicchia con Madonna e Bambino contornata da ornati a stucco, opere del XVII secolo. Verticalmente quattro lesene decorate a creare tre moduli di eguale ampiezza, di cui quello centrale, grazie ad un ulteriore cornice, sembra creare la sensazione di una cappella. Il soffitto \u00e8 a volta unica con finestre laterali a dare luce, mentre all'esterno, sopra l'abside si staglia un piccolo campanile a vela."}
{"id": "2529895", "revid": "110157", "url": "https://it.wikipedia.org/wiki?curid=2529895", "title": "The Carnegie Hall Concert", "text": "The Carnegie Hall Concert \u00e8 un album del pianista jazz Keith Jarrett pubblicato dall'etichetta ECM. \u00c8 composto da quindici tracce, di cui dieci di improvvisazione e cinque composizioni (tutte di Jarrett, eccetto l'ultima, \"Time on My Hands\"). Lo schema dei brani riprende l'esecuzione di vari brani di breve durata gi\u00e0 utilizzata in \"Radiance\", pi\u00f9 le ultime composizioni eseguite come encores."}
{"id": "2529899", "revid": "47767", "url": "https://it.wikipedia.org/wiki?curid=2529899", "title": "Moschea di Palermo", "text": "La moschea di Palermo \u00e8 una moschea sunnita tunisina che si trova nel centro storico di Palermo, nel quartiere del Capo.\nLa moschea \u00e8 stata ricavata nella chiesa sconsacrata di San Paolino dei giardinieri in via del Celso, ceduta alla Regione Siciliana dalla Curia di Palermo (su iniziativa del cardinale Salvatore Pappalardo) e scelta per il suo orientamento verso la Mecca.\nLa ristrutturazione, diretta dall'architetto Salvo Lo Nardo, \u00e8 costata circa 250.000 euro, e si \u00e8 conclusa nel 1990.\nLa gestione \u00e8 esercitata direttamente dal governo tunisino attraverso il corrispettivo consolato a Palermo e l'Associazione culturale islamica.\nLa moschea raccoglie la comunit\u00e0 di una settantina di tunisini praticanti di Palermo e provincia, e fa riferimento ai circa 5.000 membri della comunit\u00e0 musulmana presenti nel territorio provinciale.\nStoria.\nLa corporazione degli ortolani, costituita prevalentemente da liguri, abbandona la chiesa di San Giorgio e costituisce la confraternita nel 1587 ponendola sotto la protezione di San Paolino di Nola. "}
{"id": "2529905", "revid": "1543377", "url": "https://it.wikipedia.org/wiki?curid=2529905", "title": "Letteratura bahai", "text": "La letteratura bah\u00e1'\u00ed \u00e8 costituita dall'insieme delle opere letterarie correlate alla Fede bahai, la rinnovata visione della religione insegnata da Bah\u00e1'u'll\u00e1h.\nLe opere bah\u00e1'\u00ed possono essere di diversa natura, si va dai \"Testi sacri\" veri e propri alle raccolte di lettere dei personaggi fondamentali della fede, ai testi a carattere divulgativo, storico, esegetico o apologetico. \nLe opere bah\u00e1'\u00ed e specialmente i testi sacri, hanno un grande valore per la comunit\u00e0 bah\u00e1'\u00ed\nAlcune lettere dei Fondatori della Fede bah\u00e1'\u00ed chiamate anche tavole, sono ora raccolte in specifici volumi che hanno una grande importanza teologica\nLa Casa Universale di Giustizia usa tuttora delle lettere come mezzo di comunicazione sia con la Comunit\u00e0 mondiale bah\u00e1'\u00ed che non.\nTesti sacri e testi vincolanti.\nSecondo la Religione bah\u00e1'\u00ed il B\u00e1b e Bah\u00e1'u'll\u00e1h hanno ricevuto da Dio la loro Rivelazione e pertanto le Loro opere sono ritenute diretta ispirazione divina e quindi divine esse stesse.\n'Abdu'l-Bah\u00e1 fu nominato da Bah\u00e1'u'll\u00e1h come suo successore e interprete dei Suoi testi rivelati.\nLe opere di `Abdu'l-Bah\u00e1 non fanno parte della Rivelazione, ma la Sua interpretazione autorizzata da Bah\u00e1'u'll\u00e1h \u00e8 del tutto autorevole per i Bah\u00e1'\u00ed e quindi costituiscono parte integrante degli Scritti sacri bah\u00e1'\u00ed.\n`Abdu'l-Bah\u00e1 viene pertanto considerato, seppur distintamente dal rango del B\u00e1b e di Bah\u00e1'u'll\u00e1h, una delle figure centrali della Fede bah\u00e1'\u00ed.\nSimilmente gli scritti di Shoghi Effendi sono ritenuti sempre autorevoli anche se con un grado di importanza inferiore relativamente ai testi Rivelati e a quelli di `Abdu'l-Bah\u00e1 ai quali fanno spesso riferimento..\nPer quanto riguarda la Casa Universale di Giustizia essa non interviene su quanto sia gi\u00e0 chiaro nelle opere dei Fondatori o in quelle di `Abdu'l-Bah\u00e1 o di Shoghi Effendi, ma si occupa delle questioni non presenti o di quelle che le sono state specificamente attribuite.\nLe opere del B\u00e1b, di Bah\u00e1'u'll\u00e1h, di `Abdu'l-Bah\u00e1, di Shoghi Effendi e della Casa Universale di Giustizia costituiscono secondo la loro specifica valenza il Corpo dei testi canonici bahai.\nUna raccolta di Scritti speciali sono i testi di preghiera delle Figure Centrali della Fede bahai, spesso spedite in origine a dei credenti come lettere. Tali compilazioni, come ad esempio \"Preghiere e meditazioni di Bah\u00e1'u'll\u00e1h\", sono molto importanti per i Bahai e sono molto usate dato il legame spirituale con un livello superiore che viene attribuito alla preghiera, alla meditazione e allo studio del contenuto dei testi sacri.\nTesti storici e biografici.\nIl libro \"God Passes By\" di Shoghi Effendi \u00e8 un testo di riferimento sulla storia della Religione bahai dal 1844 al 1944. \nIl testo \"Dawn Breakers\" di Nabil-Zarandi narra il periodo storico della Fede che va dal B\u00e1b fino all'esilio dalla Persia di Bah\u00e1'u'll\u00e1h, 1853.\nIl testo \"Ministry of the Custodians\" di R\u00fah\u00edyyih Khanum illustra la fase di transizione nella leadership baha'i dopo il trapasso di Shoghi Effendi dal 1957 fino all'elezione della Casa Universale di Giustizia del 1963.\nEsistono scritti di parecchi autori sui primi periodi della fede, alcuni anche con significativi dati biografici e storici. In particolare le opere di H. M. Balyuzi e di A. Taherzadeh sulla storia e le biografie delle figure centrali della religione bahai.\nTesti divulgativi e di studio.\nUno dei testi bahai a carattere divulgativo pi\u00f9 utilizzati \u00e8 \"Bah\u00e1'u'll\u00e1h e la nuova era\" di John Esslemont pubblicato in inglese nel 1923.\nIl testo di Esslemont \u00e8 stato riedito diverse volte ed \u00e8 tuttora molto adatto per un'introduzione ai temi della Fede bahai.\nAltri testi divulgativi sono: \"The Bah\u00e1'\u00ed Faith, The Emerging Global Religion\" di Hatcher e Martin o il \"A Short Introduction to the Bah\u00e1'\u00ed Faith\" di Momen e il \"The Bah\u00e1'\u00ed Religion\" di Smith\nAltrettanto importanti sono le pubblicazioni nate in varie parti del mondo a cura delle locali comunit\u00e0 bahai.\nTesti apologetici.\nAlcune opere di Bah\u00e1'u'll\u00e1h sono classificate come apologetiche oltre ad essere importanti lavori dottrinali come il \"Kit\u00e1b-i-\u00cdq\u00e1n\" o la \"Lettera al figlio del Lupo\", anche se inizialmente destinate perlopi\u00f9 alla cultura islamica.\nNab\u00edl-i-Akbar e M\u00edrz\u00e1 Abu'l-Fadl Gulp\u00e1yg\u00e1n\u00ed, importanti discepoli provenienti dall'Islam, accettarono la rivelazione di Bah\u00e1'u'll\u00e1h e scrissero testi a carattere apologetico, il pi\u00f9 noto dei quali \u00e8 \"The Brilliant Proof\" di \nM\u00edrz\u00e1 Abu'l-Fadl. \nGeorge Townshend scrisse \"Christ and Bah\u00e1'u'll\u00e1h\", un testo apologetico, in risposta a vari quesiti cristiani.\nTesti 'minori' sono stati pubblicati in varie parti del mondo da Bahai che hanno voluto rendere testimonianza della propria fede con dei loro scritti.\nLingua.\nLa maggior parte delle Opere bahai, comprese quelle di Bah\u00e1'u'll\u00e1h, sono state scritte sia in persiano che in arabo.\nLe traduzioni in inglese utilizzano la traslitterazione tipica dell'ortografia bahai sviluppata da Shoghi Effendi, che fra l'altro fu designato da 'Abdu'l-Bah\u00e1 come interprete degli Scritti sacri della Fede. \nL'ortografia sviluppata da Shoghi Effendi rappresenta uno standard ed \u00e8 usata comunemente per la traduzione e traslitterazione dei nomi, ad eccezione di diverse esigenze tipografiche.\nAutenticit\u00e0.\nI Bahai danno molta importanza agli Scritti di quei personaggi che hanno avuto contatti diretti con le figure centrali della fede, o ai quali siano state indirizzate delle Tavole, ponendo cos\u00ec il problema dell'autenticit\u00e0 dei relativi scritti.. \nSu questo problema vigila e decide la Casa Universale di Giustizia che attraverso il proprio Dipartimento di Ricerca e la Biblioteca bahai raccoglie, cataloga, valuta, e traduce i testi in questione.\nVari pellegrini e coloro che, ebbero contatti diretti con Bah\u00e1'u'll\u00e1h o `Abdu'l-Bah\u00e1 lasciarono parecchie testimonianze, e le loro parole e il loro pensiero possono essere validi documenti di studio una volta che ne sia stata accertata l'autenticit\u00e0 e la fedelt\u00e0 di rapporto, pur non costituendo dei testi di valenza assoluta. \nAlcune raccolte dei discorsi di `Abdu'l-Bah\u00e1, come \"`Abdu'l-Bah\u00e1 in London\", \"Paris Talks\", e \"The Promulgation of Universal Peace\" rientrano in tale categoria.\nOpere bahai.\nMolte delle opere, redatte in inglese, sono qui riportate suddivise per autore. \n`Abdu'l-Bah\u00e1.\nMolte delle opere elencate sono delle raccolte, si stima tuttavia che esistano circa 15.000 pezzi archiviati per oltre circa 30.000 scritti\nFigure centrali.\nLa Casa Universale di Giustizia ha preparato diverse raccolte di estratti dalle opere delle Figure centrali bahai e di Shoghi Effendi.\nCasa Universale di Giustizia.\nLa Casa Universale di Giustizia, direttamente o attraverso le proprie agenzie, ha pubblicato diverse opere.\nMoojan Momen.\nRe-issued in 2008 as"}
{"id": "2529909", "revid": "628767", "url": "https://it.wikipedia.org/wiki?curid=2529909", "title": "Distretto di Qazaly", "text": "Il distretto di Qazaly (in kazako: \u049a\u0430\u0437\u0430\u043b\u044b \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Qazaly."}
{"id": "2529921", "revid": "1546219", "url": "https://it.wikipedia.org/wiki?curid=2529921", "title": "Aulo Manlio Vulsone (console 474 a.C.)", "text": "Biografia.\nAulo Manlio apparteneva alla nobile \"gens Manlia\", una delle pi\u00f9 antiche e conosciute \"gens\" patrizie dell'antica Roma, i cui \"cognomen\" pi\u00f9 diffusi durante la Repubblica erano Capitolino, Torquato e Vulsone; il \"nomen\" \"Manlio\" viene frequentemente confuso con \"Manio\" o con \"Manilio\".\nAulo Manlio, eletto console nel 474 a.C. insieme a Lucio Furio Medullino, era il padre di Aulo Manlio Vulsone, decemviro nel 451 a.C..\nLa sorte gli affid\u00f2 il comando dell'esercito nella guerra ordinata dal Senato contro Veio; ben presto la citt\u00e0 etrusca, assediata e a corto di provviste, chiese la fine delle ostilit\u00e0, che venne accordata per quarant'anni, in cambio di denaro e frumento.\nManlio, che aveva ottenuto quasi subito dagli ambasciatori un'indennit\u00e0 di un anno di paga per i suoi soldati e provviste per due mesi (mentre la tregua quarantennale venne concordata dai Veienti direttamente col Senato) ricevette, al suo ritorno a Roma, un'ovazione per aver posto termine alla guerra. Nello stesso anno, dopo che la pace era stata ristabilita, si svolse il censimento della popolazione che fu valutata in circa 103 000 cittadini.\nL'anno successivo il tribuno della plebe Gneo Genucio lo cit\u00f2 in giudizio col suo vecchio collega Lucio Furio, per avere mancato di procedere alla distribuzione di terre ai cittadini poveri promessa dal Senato. Ma il giorno fissato per lo svolgimento del processo il tribuno fu trovato morto in casa, senza che sul cadavere vi fossero segno evidenti di violenza; la sua assenza imped\u00ec lo svolgimento del processo, che fu di fatto annullato."}
{"id": "2529925", "revid": "25152", "url": "https://it.wikipedia.org/wiki?curid=2529925", "title": "Letteratura bah\u00e1'\u00ed", "text": ""}
{"id": "2529930", "revid": "628767", "url": "https://it.wikipedia.org/wiki?curid=2529930", "title": "Distretto di \u0160iel\u00ed", "text": "Il distretto di \u0160iel\u00ed (in kazako: \u0428\u0438\u0435\u043b\u0456 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo \u0160iel\u00ed."}
{"id": "2529932", "revid": "305330", "url": "https://it.wikipedia.org/wiki?curid=2529932", "title": "Gaio Manlio Vulsone", "text": ""}
{"id": "2529933", "revid": "628767", "url": "https://it.wikipedia.org/wiki?curid=2529933", "title": "Distretto di Syrdari\u00e2", "text": "Il distretto di Syrdari\u00e2 (in kazako: \u0421\u044b\u0440\u0434\u0430\u0440\u0438\u044f \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Tere\u0144\u00f6zek."}
{"id": "2529935", "revid": "125846285", "url": "https://it.wikipedia.org/wiki?curid=2529935", "title": "Basilica di Nostra Signora della Candelaria", "text": "La basilica e real santuario mariano di Nostra Signora della Candelaria (in spagnolo \"Bas\u00edlica y Real Santuario Mariano de Nuestra Se\u00f1ora de la Candelaria\") \u00e8 il primo tempio mariano delle isole Canarie. Si trova nell'isola di Tenerife, nel municipio di Candelaria. Situata a 20 kilometri a sud del capoluogo dell'isola, Santa Cruz de Tenerife, la basilica a sua volta si trova nella parte meridionale di Candelaria, lungo il mare.\nLa basilica di Nostra Signora della Candelaria \u00e8 il pi\u00f9 visitato santuario delle isole Canarie e uno dei pi\u00f9 visitati in Spagna, con oltre 2,5 milioni di visitatori ogni anno.\nOgni 2 febbraio e 14 e 15 agosto la basilica accoglie le migliaia di pellegrini che vogliono passare nella citt\u00e0 mariana il giorno della sua festa principale. La basilica della Candelaria \u00e8 stata dichiarata dal governo regionale delle Canarie bene di interesse culturale. L'edificio \u00e8 opera dell'architetto Jos\u00e9 Enrique Marrero Regalado.\nAnche il nome del municipio dove si trova la basilica deriva dalla Madonna della Candelaria, patrona delle Canarie. A fianco della basilica e unita a essa si trova il convento dei domenicani, l'ordine religioso a cui \u00e8 affidato il santuario. Il convento ospita il Museo di arte sacra. Oltre all'immagine della Vergine, un altro elemento notevole dell'interno della basilica sono le pitture murali. Sono pure famose le sculture dei nove \"mencey\" di Tenerife, situate nella piazza che affianca la basilica.\nCulto.\nLa basilica \u00e8 dedicata a Nostra Signora della Candelaria, patrona principale dell'arcipelago canario, e sindaco onorario di tutti i comuni di Tenerife. Qui i cattolici delle isole Canarie pregano davanti all'immagine per la quale sentono una grande devozione e chiamano affettuosamente con il soprannome di \"Morenita\", ma curiosamente anche alcuni ind\u00f9 si recano in questo tempio per venerare la Vergine Nera. I cattolici attribuiscono all'apparizione della Vergine un ruolo nell'evangelizzazione delle isole.\nLa statua della Candelaria \u00e8 una Madonna nera, si trova nella parte alta di un altare a camerino, al quale i fedeli possono accedere alcune volte al giorno alla fine delle messe. La statua porta Ges\u00f9 Bambino sul braccio destro e una candela nella mano sinistra. La Madonna della Candelaria sta su un trono ligneo con motivi vegetali dorati e circondata da due angeli, ai piedi ha una mezzaluna che allude ad Apocalisse . L'effigie della Madonna, che non \u00e8 una statua a tutto tondo, ma ha scolpite solo il volto e le mani, viene rivestita con manti di differenti colori, secondo il calendario liturgico. Nelle date prossime al 2 febbraio e al 15 agosto (le feste principali), la statua \u00e8 calata segretamente dal camerino per collocarla su un trono processionale rivestito in argento a sbalzo.\nNel 1559 papa Clemente VIII dichiar\u00f2 la Madonna della Candelaria patrona delle Canarie.\nIl 7 novembre 1826, l'effigie originaria della Candelaria fu perduta in un forte temporale, cosicch\u00e9 i domenicani commissionarono una nuova statua allo scultore Fernando Est\u00e9vez de Salas. Nel 1830 la nuova effigie fu benedetta.\nIl 12 dicembre 1867, papa Pio IX dichiar\u00f2 la Madonna della Candelaria patrona principale dell'arcipelago canario. Il 13 ottobre 1889 l'immagine \u00e8 incoronata canonicamente - quinta immagine mariana di Spagna - dal vescovo di Tenerife Ram\u00f3n Torrijos.\nIn un primo momento la Vergine \u00e8 stata venerata dai Guanci nella cosiddetta \"Cueva de Achbinico\", che si trova dietro l'attuale basilica. Questa grotta ha ospitato anche un cimitero per i devoti cristiani della Vergine. Successive cappelle e chiese sono state costruite in onore della Vergine. Nel 1672 \u00e8 stato costruito un grande tempio che fu distrutto da un incendio il 15 febbraio 1789. La basilica attuale fu costruito tra il 1949 e il 1959, e fu consacrata il 1\u00ba febbraio 1959, in una cerimonia presieduta dal nunzio apostolico in Spagna, monsignor Ildebrando Antoniutti e il vescovo di Tenerife, don Domingo P\u00e9rez C\u00e1ceres.\nIl tempio \u00e8 stato elevato da papa Benedetto XVI al rango di basilica minore il 24 gennaio 2011 e solennemente consacrato il 2 febbraio dello stesso anno, in coincidenza con la festa della Candelaria.\nDescrizione.\nLa basilica della Candelaria \u00e8 una chiesa di grandi dimensioni che pu\u00f2 ospitare fino a 5.000 persone. La facciata \u00e8 dominata da due campanili alti 35 metri, mentre il campanile laterale \u00e8 alto 45 metri. Ha due porte di accesso, quella laterale che si apre sulla piazza e quella principale sul dirupo della \"Magdalena\", dove sorge la fontana dei Pellegrini, opera di Alfredo Reyes Darias, decorata con un grande mosaico che rappresenta uno dei miracoli attribuiti alla Candelaria. La fontana \u00e8 composta di sette vasche a forma di conchiglia (simbolo del pellegrinaggio) con sette delfini.\nLa facciata principale di pietra nobile \u00e8 affiancata da pilastri con capitelli dorici che sostengono un frontone diviso. Spicca il corpo centrale di forma triangolare che culmina in una croce latina. Fra i pilastri si trova un arco in rilievo, la cui chiave di volta \u00e8 decorata da un medaglione con un bassorilievo vegetale al centro, circondato da una corona di conchiglie in rilievo. Sulla facciata laterale, il rivestimento \u00e8 in pietra, diviso in tre sezioni separate da pilastri dello stesso materiale, sormontati da pinnacoli gemelli e da tre finestre.\nLa decorazione interna \u00e8 di ordine dorico con una policromia simbolica che allude ai toni dei manti della Vergine. Il tamburo \u00e8 di grande ampiezza e luminosit\u00e0 e vi sono raffigurati gli scudi delle sette isole. Il tetto imita lo stile \"mud\u00e9jar\" e mostra caratteri simbolici nella sua policromia. Nell'abside si trova l'altar maggiore. Su un lato dell'altare principale vi \u00e8 la bandiera della Citt\u00e0 del Vaticano, riferendosi alla stretta relazione del santuario con il Papa a causa del suo \"status\" di basilica minore.\nAll'interno, in un secondo vestibolo realizzato nel 1974, si trova un piccolo museo con donazioni alla Vergine. Adornano le pareti due dipinti a olio di Dimas Coello e un \"Cristo\" di Ruano. Nella navata laterale destra si trova la cappella del Santissimo Sacramento. Incorniciato da un arco a tutto sesto in pietra \u00e8 esposto uno degli affreschi del pittore di origine cubana Jos\u00e9 Aguiar che rappresenta l'Ultima Cena. Le porte delle sacrestia sono affiancate da colonnette doppie. Le vetrate laterali raffigurano l'incontro dell'effigie con i pastori e il trasporto dei pastori verso il \"mencey\". Sono opera del pittore Carlos Chevilly. Sovrasta l'architrave della porta un arco in rilievo entro cui si ammira un affresco con San Pedro de Bethencourt, opera di Aguiar.\nUn'altra delle cappelle della basilica \u00e8 la cappella del Santo Cristo della Riconciliazione; la cappella \u00e8 dedicata alle confessioni e si distingue perch\u00e9 ospita una scultura imponente del Cristo crocifisso eseguito nel 1936 dallo scultore Ricardo Rivera Mart\u00ednez. Questo Cristo si basa sulla Sindone di Torino (Italia) a causa della collocazione di tutti i chiodi nei polsi della scultura. Anche nella basilica chiamata \"sala de las Velas\", luogo dove i fedeli portano fiori, accendono candele e fanno richieste.\nLa navata sinistra \u00e8 interrotta quasi all'altezza del transetto dalla porta laterale del tempio. Al fondo della navata si trova la porta che d\u00e0 accesso al camerino della Vergine. Come per la porta della Sacristia si trova un angelo sull'architrave e l'affresco del padre San Jos\u00e9 de Anchieta fra i due archi, anch'esso opera di Aguiar. Due rampe di salita convergono per culminare in un'ultima rampa. Da qui si arriva a un vestibolo con un altro affresco di questo pittore, con il tema biblico della moltiplicazione dei pani e dei pesci.\nNell'altar maggiore la mensa \u00e8 di marmo. Sulle pareti laterali si trova una struttura articolata in gradini successivi di porta, finestra e balconata. La nicchia del camerino \u00e8 incorniciata da un arco a tutto sesto di pietra che riposa su pilastri con capitello dorico. Il monumentale affresco del presbiterio, che ricopre il fondo della basilica, \u00e8 sempre opera di Aguiar. Presenta due piani, uno terrestre e l'altro celeste, entrambi con grandi figure allegoriche e reali. Il lato sinistro mostra nella sua parte inferiore nove domenicani guidati dal vescovo P\u00e9rez C\u00e1ceres. Lo corona come asse centrale lo Spirito Santo in forma di colomba, diciannove figure in atteggiamento devozionale supplicano clemenza.\nGli affreschi denunciano un'estetica propagandistica con un simbolismo magniloquente con risvolti espressionisti. Il fondo delle due navate laterali \u00e8 decorato con pitture a olio di Manuel Mart\u00edn Gonz\u00e1lez: la \"Terra di Chinguaro\" e la \"Spiaggia de Chimisay\", che plasmano il paesaggio arido del sud dell'isola.\nL'esterno della basilica fu progettato nel 1958 dall'ingegner Juan de la Roche: un'ampia spianata. Sul lungomare le vecchie statue dei \"mencey\" su plinti di basalto sono state sostituite recentemente con altre di Jos\u00e9 Abad, pi\u00f9 monumentali e realistiche.\nAccanto alla basilica, nel lato posteriore verso il mare, si trova il convento domenicano, restaurato negli anni sessanta del XX secolo in stile \"neocanario\" e articolato intorno a un chiostro di pianta quadrata, su cui si aprono le diverse sale conventuali (museo, sala conferenze, biblioteche, sala per le visite, sala riunioni). Al piano superiore sono ubicate le camere dei frati, l'oratorio, la biblioteca, la cucina e il refettorio. Come elemento architettonico di spicco si nota la porta laterale di pietra, di struttura architravata, che riposa su semicolonne corinzie."}
{"id": "2529940", "revid": "628767", "url": "https://it.wikipedia.org/wiki?curid=2529940", "title": "Distretto di \u017dala\u01e7a\u0161", "text": "Il distretto di \u017dala\u01e7a\u0161 (in kazako: \u0416\u0430\u043b\u0430\u0493\u0430\u0448 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo \u017dala\u01e7a\u0161."}
{"id": "2529941", "revid": "647919", "url": "https://it.wikipedia.org/wiki?curid=2529941", "title": "Musca Borealis (costellazione)", "text": ""}
{"id": "2529943", "revid": "628767", "url": "https://it.wikipedia.org/wiki?curid=2529943", "title": "Distretto di \u017da\u0144aqor\u01e7an", "text": "Il distretto di \u017da\u0144aqor\u01e7an (in kazako: \u0416\u0430\u04a3\u0430\u049b\u043e\u0440\u0493\u0430\u043d \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo \u017da\u0144aqor\u01e7an."}
{"id": "2529951", "revid": "125997129", "url": "https://it.wikipedia.org/wiki?curid=2529951", "title": "Codice Genesi", "text": "Codice Genesi (\"The Book of Eli\") \u00e8 un film post apocalittico del 2010 diretto dai fratelli Hughes. Il film \u00e8 interpretato da Denzel Washington, Gary Oldman e Mila Kunis.\nIl film \u00e8 stato distribuito nelle sale cinematografiche statunitensi il 15 gennaio 2010. In Italia \u00e8 stato distribuito il 26 febbraio 2010 da 01 Distribution.\nTrama.\nNel 2043, trent'anni dopo una guerra nucleare che ha stravolto gran parte del clima terrestre, vive Eli, un uomo misterioso che si dirige verso la costa occidentale a piedi. Durante il cammino, Eli dimostra di possedere grandi abilit\u00e0 nel combattimento quando affronta e uccide da solo dei pirati della strada che lo avevano attaccato. Bisognoso di trovare dell'acqua, Eli giunge in una citt\u00e0 fatiscente costruita con la supervisione del signore del crimine Carnegie che aspira a poter erigere altre citt\u00e0 e avere il controllo totale usando un certo libro che sta disperatamente cercando sul suo desolato territorio con i suoi uomini.\nIn un locale Eli viene attaccato da una gang di motociclisti, ma riesce brutalmente a sconfiggerli da solo. Rendendosi conto che Eli \u00e8 un uomo colto come lui, Carnegie decide di ospitarlo, anche se \u00e8 chiaro che l'offerta non \u00e8 negoziabile. Dopo che Claudia, la compagna affetta da cecit\u00e0 di Carnegie, ha rifornito Eli di cibo e acqua, Carnegie ordina a sua figlia Solara di invaghire l'ospite. La seduzione per\u00f2 fallisce ed Eli le offre invece di condividere il suo pasto. Prima di mangiare, Eli fa recitare a Solara una preghiera insieme a lui, e Solara nota che egli porta con s\u00e9 un libro particolare. L'indomani Carnegie viene a sapere da Solara sia della preghiera sia del libro di Eli e intuisce che si tratti proprio del libro che sta cercando ovunque: la Bibbia. Di sera Eli si reca a riprendere il lettore musicale che aveva chiesto di ricaricare e subito dopo viene assalito dai cecchini di Carnegie. Gli uomini rimangono stupefatti nel vedere che i proiettili non uccidono Eli, il quale risponde all'attacco e uccide i cecchini, per poi sparare un colpo di fucile alla gamba di Carnegie.\nImpressionata dal misterioso straniero, Solara segue Eli e lo conduce alla riserva d'acqua della citt\u00e0, sperando di poter seguire Eli nel suo pellegrinaggio. Eli invece, volendo proseguire il viaggio da solo, la rinchiude l\u00ec. Solara riesce a liberarsi, ma viene assalita da due stupratori, da cui tempestivamente Eli la salva abbattendo i due malviventi. Mentre continuano a viaggiare insieme, Eli spiega alla ragazza di possedere quella che lui crede sia l'ultima copia rimasta della Bibbia, siccome le altre sono state intenzionalmente distrutte durante la guerra per via della maggioranza di sopravvissuti che la consideravano la vera causa del conflitto. Per questo Carnegie \u00e8 alla ricerca di essa, credendo di poterla utilizzare per mettere il popolo in ginocchio come una specie di moderno Conquistador. Eli cos\u00ec intende portare questa Bibbia sopravvissuta in un \"posto sicuro\" e afferma che sia stata la sua fede a guidarlo per tutti quegli anni.\nDurante il viaggio la coppia s'imbatte nella dimora di George e Martha, due anziani cannibali che li invitano a prendere un t\u00e8. Proprio in quel momento sopraggiungono Carnegie e i suoi sgherri e nello scontro a fuoco che segue George, Martha e alcuni uomini del criminale muoiono. Al termine della sparatoria Eli e Solara vengono catturati e Carnegie minaccia di ucciderli se non gli consegnano la Bibbia. Tuttavia, dopo essersi impossessato del libro, Carnegie spara a Eli, ferendolo e abbandonandolo l\u00ec con le ultime forze, per poi tornare in citt\u00e0 insieme a Solara e il resto dei suoi uomini.\nSolara riesce a liberarsi e a impossessarsi di una macchina per poi andare a soccorrere Eli, mentre Carnegie e i suoi uomini rinunciano a inseguirla per via del poco carburante rimasto nel loro veicolo. Solara raggiunge Eli, che recuperate le forze ha ripreso il suo cammino. Arrivano infine all'ovest, attraversando il Golden Gate Bridge e raggiungendo in barca a remi l'isola di Alcatraz, dove un gruppo di sopravvissuti civilizzati ha eretto una fortezza protettiva e preserva la cultura umana. Nel frattempo Carnegie torna a casa sua e, dopo anni di ricerca, apre finalmente la copia della Bibbia, scoprendo per\u00f2 con orrore che \u00e8 un'edizione in braille. Dopo che Claudia finge di non saperla leggere, Carnegie viene afflitto dai dolori della ferita infetta provocata dal colpo di Eli. Il criminale vede anche il suo impero andare a pezzi, visto che sta scoppiando una rissa tra i cittadini e un'altra banda criminale. Carnegie \u00e8 cos\u00ec condannato a una lenta e dolorosa fine.\nNel frattempo Eli, con le ultime forze che gli rimangono, recita tutti i versetti della Bibbia che conosce ormai a memoria dopo tante letture negli anni. I versetti vengono trascritti da Lombardi, il leader dei sopravvissuti, che poi archivia la nuova Bibbia di re Giacomo insieme con la Torah, la Tanakh e il Corano. Il film termina con la morte di Eli, che pu\u00f2 finalmente riposare in pace dopo aver compiuto la sua missione, mentre a Solara viene offerto di restare con i civilizzati. La ragazza per\u00f2 rifiuta l'offerta e torna al villaggio da sua madre, portando con s\u00e9 gli effetti appartenuti a Eli.\nProduzione.\nNel maggio del 2007 la Warner Bros. mette sotto contratto i fratelli Hughes per dirigere il film \"The Book of Eli\", basato su una sceneggiatura di Gary Whitta. Nel settembre 2008, dopo una trattativa, l'attore Denzel Washington ottiene il ruolo da protagonista, mentre a ottobre si unisce al cast Gary Oldman.\nCon un budget di 80 milioni di dollari, le riprese incominciano ufficialmente nel febbraio 2009 nel Nuovo Messico. Il film \u00e8 una co-produzione tra Alcon Entertainment e Silver Pictures.\nDistribuzione.\nIl film \u00e8 stato distribuito nel 15 gennaio 2010 negli Stati Uniti e in Canada dalla Warner Bros., mentre in Australia, Asia, America Latina e molti paesi dell'Europa \u00e8 stato distribuito dalla Sony Pictures. Il primo trailer del film \u00e8 stato mostrato in anteprima al Comic-Con il 23 luglio 2009 e successivamente diffuso in internet.\nIn Italia il film \u00e8 stato acquistato dalla 01 Distribution, che lo ha distribuito il 26 febbraio 2010."}
{"id": "2529962", "revid": "1356", "url": "https://it.wikipedia.org/wiki?curid=2529962", "title": "Leponti", "text": ""}
{"id": "2529973", "revid": "1305772", "url": "https://it.wikipedia.org/wiki?curid=2529973", "title": "Distretto di \u017dambyl", "text": "Per Distretto di \u017dambyl si possono intendere tre entit\u00e0 amministrative entrambe site in Kazakistan:"}
{"id": "2529978", "revid": "126257", "url": "https://it.wikipedia.org/wiki?curid=2529978", "title": "Tagliaerbe", "text": ""}
{"id": "2529981", "revid": "61051", "url": "https://it.wikipedia.org/wiki?curid=2529981", "title": "Parrocchie della diocesi di Adria-Rovigo", "text": "Le parrocchie della diocesi di Adria-Rovigo sono 109, raggruppate in 8 vicariati distribuiti nell'alto e medio Polesine; il territorio della diocesi include anche la frazione Lusia del comune di Barbona, in provincia di Padova.\nVicariati.\nVicariato di Adria-Ariano.\nComprende le parrocchie dei comuni di Adria, Ariano nel Polesine, Corbola e Papozze; non vi sono comprese le parrocchie delle frazioni Ca' Emo, Fasana e Mazzorno Sinistro di Adria (diocesi di Chioggia). La popolazione del territorio ammonta a 27.898 unit\u00e0.\nVicariato di Castelmassa.\nComprende le parrocchie dei comuni di Bergantino, Calto, Castelmassa, Castelnovo Bariano, Ceneselli e Melara. La popolazione del territorio ammonta a unit\u00e0.\nVicariato di Crespino-Polesella.\nComprende le parrocchie dei comuni di Arqu\u00e0 Polesine, Bosaro, Crespino, Frassinelle Polesine, Gavello, Guarda Veneta, Polesella, Pontecchio Polesine e Villanova Marchesana. La popolazione del territorio ammonta a 18.235 unit\u00e0.\nVicariato di Lendinara-San Bellino.\nComprende le parrocchie dei comuni di Canda, Castelguglielmo, Costa di Rovigo, Fratta Polesine, Lendinara, Lusia, Pincara, San Bellino, Villamarzana e Villanova del Ghebbo; alla parrocchia di Lusia appartiene anche l'omonima frazione in comune di Barbona, in provincia di Padova. La popolazione del territorio ammonta a 29.000 unit\u00e0.\nVicariato di Rovigo.\nComprende le parrocchie del comune di Rovigo. La popolazione del territorio ammonta a 54.149 unit\u00e0.\nVicariato di Stienta.\nComprende le parrocchie dei comuni di Canaro, Ficarolo, Fiesso Umbertiano, Gaiba, Occhiobello e Stienta. La popolazione del territorio ammonta a 26.914 unit\u00e0.\nVicariato di Badia-Trecenta.\nComprende le parrocchie dei comuni di Badia Polesine, Bagnolo di Po, Canda, Giacciano con Baruchella, Salara e Trecenta; non vi appartiene la parrocchia della frazione Villa d'Adige di Badia Polesine (diocesi di Verona). La popolazione del territorio ammonta a unit\u00e0.\nVicariato di Villadose.\nComprende le parrocchie dei comuni di Ceregnano, San Martino di Venezze e Villadose. La popolazione del territorio ammonta a 13.587 unit\u00e0."}
{"id": "2529987", "revid": "307923", "url": "https://it.wikipedia.org/wiki?curid=2529987", "title": "Distretto di Talas", "text": ""}
{"id": "2529989", "revid": "1272592", "url": "https://it.wikipedia.org/wiki?curid=2529989", "title": "Bosco Camerine", "text": "Bosco Camerine \u00e8 una frazione del comune italiano di Albanella (provincia di Salerno).\nGeografia fisica.\nTerritorio.\nSituata a circa 4\u00a0km a nord-est dal centro abitato di Albanella, prende il nome dall'omonimo bosco che ne occupa circa cento ettari al confine con il territorio dei comuni di Castelcivita e Roccadaspide.\nClima.\nLa stazione meteorologica pi\u00f9 vicina \u00e8 quella di Capaccio-Paestum.\nAree naturali.\nOasi naturale \"Bosco Camerine\".\nDopo secoli di deforestazione, operata da contadini e pastori, il residuo polmone verde di Albanella \u00e8 stata salvato grazie all'istituzione nel 1995 dell'Oasi naturalistica \"Bosco Camerine\" gestita dal settembre 1999 al 2015 dal WWF in convenzione con il comune di Albanella.\nL'Oasi, inserita tra le aree contigue del Parco Nazionale del Cilento e Vallo di Diano, protegge 111 ettari di bosco che si sviluppano lungo il fianco scosceso di una collina per un'altezza sul livello del mare compresa tra i 130 e i 390 metri.\nL'Oasi \u00e8 aperta tutto l'anno e sia nel centro storico di Albanella che all'ingresso dell'area protetta sono presenti dei Centri visita. Per gli appassionati vi sono diversi sentieri che attraversano il bosco, arricchiti da pannelli illustrativi sulla fauna e sulla flora residente.\nNei pressi dell'ingresso \"ovest\" la Comunit\u00e0 Montana ha realizzato una torre di avvistamento in legno, aperta a tutti, che permette di avere una splendida visuale su tutta l'area protetta.\nAll'interno dell'area protetta trovano rifugio diverse specie di animali selvatici tra cui la volpe, il tasso, la donnola, la faina, la biscia dal collare, il tritone meridionale e tra gli uccelli il cardellino, il cuculo, la ghiandaia ed il verzellino."}
{"id": "2529991", "revid": "260676", "url": "https://it.wikipedia.org/wiki?curid=2529991", "title": "Gomorra (romanzo)", "text": "Gomorra. Viaggio nell'impero economico e nel sogno di dominio della camorra \u00e8 il primo romanzo di Roberto Saviano, pubblicato nel 2006 dalla casa editrice Mondadori.\nIl romanzo ha venduto oltre 2.250.000 copie nella sola Italia e 10 milioni nel mondo, ed \u00e8 stato tradotto in 52 lingue. \u00c8 presente nelle classifiche di best seller in Germania, dove l'opera \u00e8 saltata subito in cima alla classifica del settimanale \"Der Spiegel\", e si \u00e8 diffuso anche in altri paesi, tra cui Paesi Bassi, Belgio, Spagna, Francia, Svezia, Finlandia e Lituania.\nDa \"Gomorra\" \u00e8 stato tratto un film diretto da Matteo Garrone dal titolo omonimo, uscito nelle sale italiane il 16 maggio 2008, e nel 2014 ne \u00e8 stata tratta anche una serie televisiva prodotta da Sky Italia, \"Gomorra - La serie\", da cui a sua volta nel 2019 \u00e8 stato tratto come spin-off il film \"L'immortale\".\nIl quotidiano statunitense \"New York Times\" l'ha inserito nella classifica dei 100 libri pi\u00f9 importanti del 2007.\nIndice.\nPrima parte:\nSeconda parte:\nTrama.\nIl libro \u00e8 un viaggio nel mondo affaristico e criminale della camorra e dei luoghi dove questa \u00e8 nata e vive: la Campania, Napoli, Casal di Principe, San Cipriano d'Aversa, Casapesenna, Mondragone, Giugliano, luoghi dove l'autore \u00e8 cresciuto e dei quali fa conoscere al lettore un'inedita realt\u00e0.\nUna realt\u00e0 fatta di ville sfarzose di boss malavitosi create a copia di quelle di Hollywood, fatta di una popolazione che non solo \u00e8 connivente con questa criminalit\u00e0 organizzata, ma addirittura la protegge e ne approva l'operato; l'autore racconta di un Sistema (questo il vero nome usato per riferirsi alla camorra) che adesca nuove reclute non ancora adolescenti, facendogli credere che la loro sia l'unica scelta di vita possibile, di bambini boss convinti che l'unico modo di morire come un uomo vero sia quello di morire ammazzati e di un fenomeno criminale influenzato dalla spettacolarizzazione mediatica, in cui i boss si ispirano negli abiti e nelle movenze ai divi del cinema.\nSaviano, basandosi sugli atti processuali e sulle indagini di polizia, descrive una realt\u00e0 fatta di terre dove finiscono quasi tutti i rifiuti sfuggiti ai controlli legali, pari ad una massa grande il doppio del Monte Everest (ogni anno, secondo una stima di Legambiente, sono quattordici milioni le tonnellate di rifiuti smaltiti illegalmente), di una terra infetta, quella della Campania, dove i morti di tumore sono cresciuti del 21% rispetto al resto dell'Italia. Ci parla di montagne gravide di rifiuti tossici, campagne pregne di sostanze mortali che individui senza alcuna morale hanno sparso vendendo fertilizzanti misti a rifiuti tossici. Tutto questo con il benestare di funzionari pubblici compiacenti e delle aziende stesse che, facendo finta o non volendo sapere dove i propri rifiuti andassero a finire, hanno affidato alla camorra quella che ormai \u00e8 diventata merce di un traffico di centinaia di miliardi di euro ogni anno, valore inferiore solo a quello del traffico della cocaina.\nIl libro, la sua storia ed il film che ha ispirato, hanno ricevuto critiche da parte del Presidente del Consiglio allora in carica Silvio Berlusconi riguardo alla capacit\u00e0 del libro di avere dato troppa pubblicit\u00e0 alla mafia danneggiando l'immagine internazionale dell'Italia. A queste critiche si sono aggiunte quelle dell'allora direttore del TG4, Emilio Fede, il quale afferm\u00f2 che Saviano avrebbe ottenuto una visibilit\u00e0 eccessiva rispetto ai suoi meriti. Nonostante ci\u00f2 Roberto Saviano \u00e8 stato ricevuto dall'allora Presidente della Camera dei deputati, Gianfranco Fini, che nel mese di maggio 2010 ha assicurato all'autore napoletano la piena collaborazione e vicinanza delle istituzioni alla causa che \"Gomorra\" sosteneva, in relazione alla lotta alla criminalit\u00e0 organizzata.\nPremi e riconoscimenti.\nSaviano ha vinto anche la prima edizione del \"Premio Nazionale Enzo Biagi\".\nDa \"Gomorra\" \u00e8 stato tratto uno spettacolo teatrale scritto da Saviano e Mario Gelardi che \u00e8 valso agli autori il Premio E.T.I. Gli Olimpici del teatro come migliori autori di novit\u00e0 italiana.\nIl 18 ottobre 2008 Gomorra viene insignito del Hessische Filmpreis per il miglior adattamento cinematografico di un'opera letteraria. \u00c8 la prima volta che il premio, sponsorizzato dalla \"Fiera internazionale del libro\" di Francoforte viene diviso tra l'autore del copione e il regista di un film. Juergen Book, direttore della Buchmesse, ha cos\u00ec spiegato i motivi della scelta della giuria: \u00abLa forza del racconto nel film \"Gomorra\" \u00e8 pari a quella della sua fonte letteraria, in maniera autentica e non sentimentale, e questo lo rende ancora pi\u00f9 avvincente\u00bb."}
{"id": "2529992", "revid": "287204", "url": "https://it.wikipedia.org/wiki?curid=2529992", "title": "Lo strano caso di John Kingman", "text": "Lo strano caso di John Kingman (\"The Best of Murray Leinster\") \u00e8 un'antologia di racconti di fantascienza dello scrittore Murray Leinster.\nVenne pubblicato in italiano per la prima volta nel 1978. L'anno successivo uno dei racconti qui inclusi, \"Primo contatto\", fu adattato per la televisione italiana all'interno della miniserie \"Racconti di fantascienza\"."}
{"id": "2530003", "revid": "287204", "url": "https://it.wikipedia.org/wiki?curid=2530003", "title": "Mencey", "text": "Mencey \u00e8 un monarca o re dei Guanci di Tenerife, che era a capo di un territorio detto menceyato. L'equivalente a Gran Canaria prende il nome di guanarteme.\nA Tenerife, l'ultimo grande \"mencey\", fu Tinerfe il Grande, figlio del \"mencey\" Sunta, che teneva corte a Adeje (cent'anni prima della conquista) e governava tutta l'isola. Ebbe nove figli legittimi e uno illegittimo, che successivamente si ribellarono e divisero l'isola in nove \"menceyatos\":\nInoltre esisteva un piccolo territorio per il figlio illegittimo che successivamente si chiamer\u00e0 \"Punta del Hidalgo Pobre\" (oggi Punta del Hidalgo).\nI \"mencey\" avevano un luogo per riunirsi chiamato Tagoror. Nel 1502, anni dopo la conquista ufficiale dell'isola, si riunific\u00f2 il menceyato di Adeje sotto il comando del \"mencey\" Ichasagua. Un altro \"mencey\" singolare fu il cosiddetto \"Mencey Loco\" (mencey pazzo)."}
{"id": "2530020", "revid": "2176804", "url": "https://it.wikipedia.org/wiki?curid=2530020", "title": "Corte costituzionale (Italia)", "text": "La Corte costituzionale, nell'ordinamento italiano, \u00e8 il pi\u00f9 importante organo di garanzia costituzionale. \nI suoi compiti sono di:\nLa Corte \u00e8 costituita da quindici giudici, la cui elezione spetta a diversi organi: cinque sono scelti dal Parlamento, cinque dal Presidente della Repubblica e cinque da tre collegi di cui fanno parte le pi\u00f9 importanti magistrature. Inizialmente il loro mandato durava dodici anni, oggi ridotti a nove. I giudici della Corte eleggono uno di loro Presidente della Corte costituzionale, con funzioni di coordinamento e mandato triennale. Dal 29 gennaio 2022, il Presidente \u00e8 Giuliano Amato.\nSebbene prevista dalla Costituzione italiana del 1948, la Corte era stata oggetto di dubbi da parte di diversi membri della Costituente, perplessi davanti alla capacit\u00e0 di un ristretto collegio di cassare leggi gi\u00e0 emesse in Parlamento; la Costituzione lasciava dunque spazio a leggi ordinarie successive che determinassero il funzionamento della Corte. Queste vennero emesse nel 1953. Un ulteriore ritardo alla sua inaugurazione fu dovuto all'alto \"quorum\" richiesto per l'elezione dei cinque giudici scelti dal Parlamento, cos\u00ec che la Corte costituzionale trov\u00f2 attuazione solo nel 1955 e tenne la sua prima udienza nel 1956.\n\u00c8 nota anche con il nome informale di \"Consulta\" a causa della sua sede, il palazzo della Consulta, a Roma.\nCompetenze.\nIn base all'articolo 134 della Costituzione, modificato dalla legge costituzionale n.1/1989, la Corte:\nComposizione.\nL' comma 1 della Costituzione afferma che la Corte costituzionale \u00e8 composta di quindici giudici nominati:\nQuesta struttura mista \u00e8 finalizzata a conferire equilibrio alla Corte costituzionale: per favorire tale equilibrio il costituente associa, nella composizione dell'organo, l'elevata preparazione tecnico-giuridica e la necessaria sensibilit\u00e0 politica.\nLa nomina da parte del capo dello Stato \u00e8 un atto presidenziale in senso stretto per il quale \u00e8 prevista la controfirma del Presidente del Consiglio dei ministri, che pu\u00f2 essere negata nel caso di mancanza dei requisiti nei candidati o per gravi ragioni di opportunit\u00e0. Quindi, il contenuto del decreto \u00e8 deciso autonomamente dal presidente della Repubblica e la controfirma ha solo lo scopo di certificare la regolarit\u00e0 del procedimento seguito.\nL'elezione a opera del Parlamento in seduta comune avviene a scrutinio segreto e con la maggioranza dei due terzi dei componenti dell'assemblea. Per gli scrutini successivi al terzo \u00e8 sufficiente la maggioranza dei tre quinti. L'alto \"quorum\" ha spesso determinato ritardi (oltre il termine di un mese previsto da norma costituzionale) nell'elezione dei giudici, pericolosi perch\u00e9 la Corte per funzionare necessita di almeno undici giudici, tanto che nel 2002, per la prima volta, la Corte ha rinviato la discussione su una delle cause in ruolo per mancato raggiungimento del \"quorum\" di undici giudici.\nL'elezione da parte della magistratura avviene con una maggioranza assoluta dei componenti del collegio e, in mancanza di questa, in seconda votazione a maggioranza relativa con ballottaggio fra i candidati, in numero doppio di quelli da eleggere, pi\u00f9 votati.\nI giudici sono scelti tra magistrati anche a riposo delle giurisdizioni superiori ordinarie e amministrative, i professori ordinari di universit\u00e0 in materie giuridiche e gli avvocati con pi\u00f9 di venti anni di attivit\u00e0 professionale forense. Nel momento in cui il soggetto diventa giudice della Corte deve interrompere l'eventuale attivit\u00e0 di membro del Parlamento o di un Consiglio regionale, di avvocato e di ogni carica e ufficio stabiliti dalla legge.\nIn relazione a questa componente elettiva si \u00e8 posto il problema di stabilire che cosa si debba intendere per suprema magistratura: la tesi che ha prevalso \u00e8 di ritenere che il soggetto debba possedere requisiti sia formali (cio\u00e8 l'essere magistrato) sia sostanziali (cio\u00e8 esercitare effettivamente le funzioni).\nIl giudice cos\u00ec nominato resta in carica nove anni, decorrenti dal giuramento, alla scadenza dei quali cessa dalla carica e dall'esercizio delle funzioni. Il mandato non pu\u00f2 essere rinnovato.\nNon \u00e8 possibile la \"prorogatio\" del giudice con mandato scaduto, in attesa della nomina e dell'entrata nelle funzioni del nuovo giudice. Ci\u00f2 potrebbe comportare qualche problema, per il fatto che non sempre il termine di un mese per la nomina di un nuovo giudice viene rispettato.\nI membri della Corte costituzionale godono dell'immunit\u00e0 politica e penale simile a quella prevista dall'articolo 68. Al 29 gennaio 2022 sono:\nAccanto alla composizione ordinaria la Corte conosce una composizione integrata, che si ha ogni volta che la Corte \u00e8 chiamata a giudicare dei reati presidenziali di alto tradimento e di attentato alla costituzione, previa messa in stato di accusa del Capo dello Stato dal Parlamento in seduta comune a maggioranza assoluta dei suoi membri.\nIn tal caso la Corte \u00e8 integrata con 16 membri tratti a sorte da un elenco di 45 cittadini eleggibili a senatore che il Parlamento compila ogni nove anni mediante l'elezione con le stesse modalit\u00e0 stabilite per la nomina dei giudici ordinari.\nIn tal caso la Corte deve essere composta da almeno 21 giudici e quelli aggregati devono essere la maggioranza.\nIl presidente della Corte costituzionale.\nAi sensi del combinato disposto dell'articolo 6 della l. n. 87 dell'11 marzo 1953 e dell'articolo 7 del \"Regolamento Generale della Corte costituzionale\", \u00abla Corte elegge a scrutinio segreto sotto la presidenza del giudice pi\u00f9 anziano di carica [e] a maggioranza dei suoi componenti il Presidente\u00bb. Nel caso in cui nessuno ottenga la maggioranza si procede a una nuova votazione e, dopo di questa, eventualmente, alla votazione di ballottaggio tra i candidati che hanno ottenuto il maggior numero di voti e si proclama eletto chi abbia riportato la maggioranza. In caso di parit\u00e0 \u00e8 proclamato presidente il pi\u00f9 anziano di carica e, in mancanza, il pi\u00f9 anziano di et\u00e0.\nDopo l'elezione, il presidente della Corte deve comunicare immediatamente la sua nomina al presidente della Repubblica, al presidente della Camera dei deputati, al presidente del Senato della Repubblica e al presidente del Consiglio dei ministri.\nIl presidente, in ossequio al disposto dell', comma 5, della Costituzione, \u00abrimane in carica per un triennio, ed \u00e8 rieleggibile, fermi in ogni caso i termini di scadenza dall'ufficio di giudice\u00bb.\nFino alla modifica dell'art. 135, avvenuta nel 1967, il presidente durava in carica quattro anni ed era rieleggibile.\nIl presidente della Corte, che \u00e8 la quinta carica dello Stato, \u00e8 scelto per una prassi invalsa fra i giudici che stanno concludendo il mandato, in modo da garantire una certa mobilit\u00e0 della carica. Durante l'elezione del presidente, per evitare che le preferenze espresse dai giudici siano conosciute all'esterno, le schede di voto vengono bruciate subito dopo la votazione nel caminetto della Camera di Consiglio.\nIl presidente della Corte costituzionale svolge svariate funzioni fra le quali risaltano:\nLe attribuzioni conferite dalla legge e dai regolamenti al presidente della Corte, se formalmente lo pongono come \"primus inter pares\" rispetto agli altri giudici, sostanzialmente lo pongono in una posizione di effettiva preminenza, seppur non assoluta, ma tale da consentirgli di assolvere a una funzione d'impulso e di coordinamento dei lavori della Corte, oltre che d'influenzare i giudizi di legittimit\u00e0 costituzionale, pur nell'osservanza del principio di collegialit\u00e0 cui s'informa l'attivit\u00e0 della Consulta.\nIl vicepresidente della Corte costituzionale.\nAi sensi dell'articolo 6, comma 4, della l. 87/1953, \u00abil Presidente, subito dopo l'insediamento nella carica, designa un giudice destinato a sostituirlo per il tempo necessario in caso di impedimento\u00bb. Dal 1971 questo giudice assume formalmente il titolo di vicepresidente.\nInoltre dal 1996, al giudice pi\u00f9 anziano che presiede la Corte in caso di assenza del presidente e del vicepresidente, pu\u00f2 essere conferito dalla Corte il titolo di vicepresidente.\nGli elementi del giudizio costituzionale.\nIl parametro.\nIn via del tutto astratta, qualsiasi norma prodotta da fonte costituzionale (sia essa contenuta nella Costituzione o in leggi costituzionali) \u00e8 idonea a svolgere la funzione di \"parametro\" in un giudizio di fronte alla Corte costituzionale. Pi\u00f9 concretamente, l'estensione del parametro varia a seconda del tipo di giudizio, nonch\u00e9 dell'oggetto dello stesso.\nCos\u00ec, se per i giudizi in via incidentale e in via principale esso consiste nelle \u00abdisposizioni della Costituzione o delle leggi costituzionali che si assumono violate\u00bb, in caso di conflitti tra poteri dello Stato o tra Stato e Regioni esso \u00e8, rispettivamente, individuato dalla sfera di \u00abattribuzioni determinata tra i vari poteri da norme costituzionali\u00bb e dalla \u00absfera di competenza costituzionale\u00bb.\nInoltre, il parametro pu\u00f2 essere costituito sia da norme ricavabili da disposizioni espresse, sia da norme implicite, derivanti da combinati disposti, da principi o consuetudini costituzionali, nonch\u00e9 da consuetudini internazionali (immesse nel nostro ordinamento dalla clausola di adeguamento contenuta nell'art. 10 della Costituzione italiana).\nUn ultimo cenno merita la cosiddetta \u00abelasticit\u00e0\u00bb del parametro che innanzitutto \u00e8 composto non solo da elementi di natura normativa, ma anche da elementi di natura fattuale (si pensi alle questioni di fatto che influenzano - per la loro apertura strutturale - i principi costituzionali; ma si pensi anche al giudizio di ragionevolezza, che consiste in un giudizio sulla congruit\u00e0 delle norme rispetto ai fatti), elementi di natura fattuale che possono essere efficacemente sintetizzati con l'espressione, originariamente adottata dalla dottrina costituzionalistica francese, di \u00abblocco di costituzionalit\u00e0\u00bb. Ma \u00e8 anche da sottolineare come, in relazione ad alcuni particolari oggetti, e per la peculiare natura della fonte o per la materia trattata, il parametro di costituzionalit\u00e0 possa \u00abstringersi\u00bb o \u00aballungarsi\u00bb. Cos\u00ec, in relazione ai giudizi concernenti le leggi costituzionali e di revisione costituzionale, le norme concordatarie (contenute nei Patti Lateranensi, cui fa espresso riferimento l'art. 7 della Costituzione) e le norme comunitarie (immesse nell'ordinamento nazionale in base al disposto dell'art. 11 della Costituzione) esso si riduce ai soli \u00abprincipi fondamentali dell'ordinamento costituzionale\u00bb. Al contrario, in relazione ai decreti legislativi, il parametro si amplia, secondo lo schema della \"norma interposta\", anche alla legge di delegazione, la quale (pur rimanendo fonte \"pleno iure\" primaria) si pone cos\u00ec, rispetto al decreto legislativo, su di un gradino intermedio tra piano costituzionale e piano legislativo, \u00abdegradando\u00bb, nel reciproco rapporto, il decreto legislativo stesso a fonte subprimaria.\nInterpretazione costituzionalmente orientata.\nQuella concepita dalla Corte - quando attinge alla valenza manipolativa dell\u2019interpretazione adeguatrice - \u00e8 una interpretazione che \u00abnon deriva dalla stessa \"ratio legis\", ma dalla \"ratio constitutionis\", ed intende rimodellare la legge per adeguarla al parametro costituzionale\u00bb: in tal modo, tra le possibili letture della norma oggetto del sindacato della Corte, viene preferita l'unica che ne salva la conformit\u00e0 col parametro invocato.\nL'oggetto.\nL'oggetto del giudizio costituzionale, in base a una interpretazione letterale dell'art. 23, comma 1, lettera a) della legge n. 87 del 1953, dovrebbe essere individuato nelle disposizioni di legge; in realt\u00e0, a causa dell'ineliminabilit\u00e0 dell'attivit\u00e0 interpretativa e al prevalente carattere incidentale (su cui v. \"infra\"), il giudizio viene \u00abtraslato\u00bb sulle norme. Oggetto del processo costituzionale, quindi, \u00e8 la norma, ma gli effetti di esso ricadono sulla disposizione.\nPer la struttura del giudizio di fronte alla Corte, poi, si pu\u00f2 affermare che l'oggetto non si riduca alla semplice norma, ma vada ad abbracciare la \"situazione normativa\", comprendendo quindi le interconnessioni sistemiche e i fatti del processo \"a quo\".\nAl momento in cui la Corte inizi\u00f2 i suoi lavori, \"v\u2019era \nchi sosteneva specialmente in seno all\u2019alta \nmagistratura, che tali giudizi non avrebbero \npotuto che essere emessi sulle leggi successive \nall\u2019entrata in vigore della Costituzione, \nmentre l\u2019esame delle leggi anteriori \nera compito del potere legislativo, che \navrebbe dovuto procedere, quando ritenuto \ndel caso, alla loro abrogazione\": dopo la mobilitazione della dottrina pi\u00f9 evoluta, la prima sentenza della Corte costituzionale respinse questa teoria, stabilendo che il compito di sindacare la costituzionalit\u00e0 delle leggi e degli \natti aventi forza di legge compete alla \nCorte costituzionale anche\nsulle leggi del periodo anteriore, cio\u00e8 sulle \nleggi del periodo fascista e di quello prefascista, \noltre che sui decreti-legge \ne i decreti legislativi emanati tra la \ncaduta del fascismo e l\u2019entrata in vigore \ndella Costituzione.\nI vizi.\nUna legge o un atto avente forza di legge, quando \u00e8 contrario alla Costituzione, \u00e8 viziato, \"sub specie\" di \"invalidit\u00e0\"; ossia, l'atto, che pur v\u00ecola una fonte sovraordinata, continua a produrre i suoi effetti fino al momento in cui non interviene una pronuncia che ne dichiara il vizio (principio cosiddetto del \"favor legis\").\nI vizi di invalidit\u00e0, a loro volta, possono essere distinti in formali e sostanziali. Si avr\u00e0, perci\u00f2, un'\"invalidit\u00e0 formale\" quando l'atto venga adottato in violazione della forma prescritta (ad esempio, una legge costituzionale che sia approvata con il procedimento legislativo ordinario, oppure una legge approvata in un testo differente dai due rami del Parlamento). Si avr\u00e0, invece, un'\"invalidit\u00e0 sostanziale\" quando, pur nel rispetto delle norme procedurali, si abbia una violazione delle norme sostantive (ad esempio, una legge che ponga in essere delle discriminazioni basate sul sesso, sulla razza, su convinzioni religiose, filosofiche, politiche).\nAgli albori della giustizia costituzionale, la Scuola di Vienna, di cui fu uno dei massimi esponenti Hans Kelsen, teorizz\u00f2 l'inesistenza dei vizi sostanziali. Infatti, secondo questa dottrina, tutti i vizi sono formali: una legge, anche quando violi un principio costituzionale, \u00e8 viziata nella forma, in quanto il vizio verrebbe meno se fosse stata approvata, anzich\u00e9 con il procedimento ordinario, con il procedimento aggravato previsto per la revisione costituzionale. Questa teoria, per\u00f2, va incontro a due ordini di critiche. Innanzi tutto, essa riduce il vizio sostanziale a vizio formale. Ma per ridurlo, deve prima riconoscerlo, il che \u00e8 contraddittorio. Inoltre, la pi\u00f9 recente dottrina costituzionalistica - suffragata anche da numerose sentenze della Consulta - afferma che nel testo costituzionale, accanto a disposizioni modificabili con il procedimento di revisione, ve ne sono altre (i \u00abprincipi supremi dell'ordinamento\u00bb) che, una volta poste dal potere costituente, possono essere modificate solo da quest'ultimo, non essendo nella disponibilit\u00e0 dei poteri costituiti, tra i quali, necessariamente, si deve inquadrare anche il potere di revisione costituzionale.\nTornando ai vizi sindacabili dalla Corte costituzionale, essi possono consistere tanto in una violazione diretta di una norma della Costituzione, quanto nella violazione di una norma implicita, dedotta da un combinato disposto, quanto nella violazione di una legge ordinaria o norma al di fuori dell'ordinamento, nel caso in cui la Costituzione prevede che la costituzionalit\u00e1 di una norma dev'essere classificata alla stregua di queste norme, o dello spirito complessivo della carta costituzionale.\nIrragionevolezza.\nQuest'ultima violazione \u00e8 quella che, nella giurisprudenza della Consulta, viene indicata con il termine di \"irragionevolezza\". Fermo restando, infatti, che in base all'art. 28 della legge n. 87 del 1953 il controllo di legittimit\u00e0 della Corte costituzionale su una legge o un atto avente forza di legge esclude ogni valutazione di natura politica e ogni sindacato sull'uso del potere discrezionale del Parlamento, il principio di eguaglianza, contenuto nell'art. 3 della Costituzione, rappresenta il limite ultimo della discrezionalit\u00e0 del legislatore e, contemporaneamente, il metro minimo di riesame delle sue scelte, imponendo al legislatore stesso un duplice onere: di coerenza (a livello di testo o di settore legislativo: \"sindacato intrinseco\") e di ragionevolezza (a livello di ordinamento costituzionale complessivo e di bilanciamento tra fini e valori costituzionali: \"sindacato estrinseco\").\nLa ragionevolezza rappresenta, quindi, il \"trait d'union\" tra il concetto metagiuridico di giustizia e quello giuridico di legittimit\u00e0: \u00abnon occorre la coerenza, basta la non contraddizione; non occorre la conformit\u00e0, basta la compatibilit\u00e0\u00bb.\nLa ragionevolezza o irragionevolezza si manifesta in vari modi:\nSi collega inoltre a vari princip\u00ee:\nLe decisioni della Corte.\nLe decisioni della Corte costituzionale assumono la forma delle decisioni giurisdizionali tipiche: \"sentenze\" (decisioni di merito), \"ordinanze\" (decisioni processuali), \"decreti\" (decisioni procedurali). Posta la modesta rilevanza esterna dei decreti, si pu\u00f2 quindi affermare che le pronunce della Corte si possano distinguere in due categorie: le sentenze di accoglimento e le decisioni di rigetto (siano esse di merito o processuali).\nDecisioni di natura processuale.\nPer quanto riguarda le \"decisioni processuali\", esse si basano su considerazioni che non consentono di passare all'esame del merito della questione di legittimit\u00e0 costituzionale. Nella giurisprudenza della Consulta, si pu\u00f2 notare come esse assumano promiscuamente la forma delle sentenze o delle ordinanze, non contando tanto la forma stessa, quanto il motivo che sta alla base della decisione di non passare al merito, e presentano in alcuni casi un carattere sostanzialmente decisorio.\nDecisioni di merito.\nPi\u00f9 complesso si presenta l'esame delle \"decisioni di merito\". Esse possono essere, innanzi tutto, divise in \"sentenze di accoglimento\", con le quali la Corte si pronuncia sia sulla questione sia sulla legge, e \"decisioni di rigetto\" (in forma di sentenza o di ordinanza), le quali invece si pronunciano solo sulla questione, in quanto non spetta alla Corte un generale potere di esternazione della costituzionalit\u00e0 o incostituzionalit\u00e0 delle leggi, ma solo un potere repressivo dell'incostituzionalit\u00e0.\nPer quanto riguarda gli effetti tipici nel tempo, la pronuncia di rigetto \u00e8 costitutiva, avendo quindi efficacia \"ex nunc\", mentre la sentenza di accoglimento, dichiarativa, ha rilevanti, anche se non assoluti, effetti \"ex tunc\", che arretrano solo di fronte ai rapporti giuridici esauriti (con la rilevante eccezione del giudicato penale).\nUna questione di legittimit\u00e0 semplice, la quale ossia si possa concludere con la caducazione o il mantenimento di una disposizione, si risolver\u00e0 in una pronuncia di fondatezza o infondatezza. Una questione di legittimit\u00e0 costituzionale complessa, invece, ossia una questione per la quale non \u00e8 sufficiente un'operazione meramente ablatoria da parte della Corte, verr\u00e0 risolta con uno degli strumenti di cui la giurisprudenza della Consulta si \u00e8 dotata nella sua attivit\u00e0, ossia con una \"decisione interpretativa\" oppure con una \"sentenza manipolativa\".\nDecisioni interpretative e decisioni manipolative.\nNelle \"decisioni interpretative\" la Corte si pronuncia non sulla disposizione di legge nel significato normativo individuato dal giudice \"a quo\", bens\u00ec su un diverso significato normativo che essa stessa ritiene contenuto nella disposizione impugnata. Non c'\u00e8 cos\u00ec alcuna corrispondenza tra \"chiesto e pronunciato\".\nLe decisioni interpretative di rigetto si dicono \"correttive\" quando la Corte \u00abcorregge\u00bb l'interpretazione fornita dal giudice \"a quo\", la quale si discosta dal diritto vivente; si dicono invece \"adeguatrici\" (o decisioni interpretative di rigetto in senso stretto) quando la Corte individua nella disposizione impugnata dal giudice \"a quo\" un diverso significato, eventualmente anche contrario al diritto vivente, ma conforme al dettato costituzionale.\nLe sentenze interpretative di accoglimento, invece, le quali sostanzialmente si basano sullo schema di una doppia pronuncia, vengono adottate soprattutto nelle ipotesi in cui si mantenga un diritto vivente difforme a una precedente decisione interpretativa di rigetto.\nPer ci\u00f2 che concerne gli effetti delle decisioni interpretative, mentre le sentenze di accoglimento hanno gli effetti ordinariamente collegati a questo tipo di pronuncia, maggiormente controversa \u00e8 la questione riguardante le decisioni di rigetto, dovendosi distinguere tra le decisioni di rigetto in senso stretto, nelle quali l'interpretazione fornita dalla Corte \u00e8 individuabile sia nella motivazione sia nel dispositivo, dalle decisioni di rigetto interpretative, nelle quali invece l'interpretazione fornita dalla Corte \u00e8 presente nella sola motivazione. Si deve comunque notare come solitamente la giurisprudenza ordinaria si adegui alle interpretazioni operate dalla Corte, discostandosene soltanto in caso di invincibile opposto convincimento ermeneutico.\nLe \"decisioni manipolative\", invece, comportano un'alterazione del parametro (che viene esteso nella sua interpretazione e applicazione) oppure del testo di legge. Queste ultime, a loro volta, possono essere:\nCome le decisioni della Corte possono avere effetti manipolativi nello \u00abspazio\u00bb, questi effetti si possono avere anche nel tempo, con decisioni manipolative per il passato (\"pro praeterito\": incostituzionalit\u00e0 sopravvenuta e incostituzionalit\u00e0 differita) oppure per il futuro (\"pro futuro\"), con le quali la Corte - pur riconoscendo nella motivazione l'illegittimit\u00e0 della disposizione impugnata - rinvia l'annullamento con un dispositivo di rigetto (sentenze-indirizzo o monitorie di rigetto, sentenze di incostituzionalit\u00e0 accertata ma non dichiarata; vengono adottate soprattutto per sollecitare l'intervento del legislatore, altrimenti inerte).\nPer concludere questo rapido esame delle decisioni della Corte, si deve ricordare che esse, in base all'art. 18 della legge n. 87 del 1953, sono motivate (in fatto e in diritto le sentenze; \u00absuccintamente motivate\u00bb le ordinanze). La \"motivazione\" - non prevista da fonti costituzionali, e da alcuni Autori ritenuta anche non costituzionalmente obbligatoria - assume importanti funzioni, sia politiche sia giuridiche, essendo essa rivolta, innanzi tutto, al giudice \"a quo\", ma anche al legislatore, per l'eventuale seguito legislativo, e a tutti gli operatori del diritto.\nOttemperanza costituzionale.\nL'elusione del giudicato costituzionale va, per ci\u00f2 solo, a sua volta, incontro a declaratoria di illegittimit\u00e0 costituzionale per violazione dell'art. 136 Cost.: essa \u00e8 ravvisabile allorch\u00e9 la norma scrutinata disciplina le stesse fattispecie gi\u00e0 regolate da precedente disposizione dichiarata illegittima ovvero proroga surrettiziamente gli effetti di quest'ultima dopo la sua rimozione dall'ordinamento (v. la sentenza n. 245/2012 e la sentenza n. 169 del 2015.\nLe attribuzioni.\nCome si accennava sopra, la Corte costituzionale, \"ex\" art. 134 della Costituzione italiana, \u00e8 competente a giudicare:\nSono esentate dal controllo della Corte le fonti di diritto dell'Unione Europea nei limiti dei principi fondamentali (controlimiti).\nSi pu\u00f2 quindi affermare che essa svolga una funzione garantista (della legittimit\u00e0 e della legalit\u00e0 costituzionale) e una funzione arbitrale (per ci\u00f2 che concerne i conflitti).\nIl giudizio sulle leggi.\nSono previste due sole vie di accesso al giudizio della Corte, col procedimento in via incidentale (indiretta o di eccezione) e col procedimento in via di azione (diretta o principale): nel primo la questione di legittimit\u00e0 pu\u00f2 essere sollevata nel corso di un giudizio e davanti a un'autorit\u00e0 giurisdizionale; per l'altro la facolt\u00e0 \u00e8 data unicamente allo Stato e alle Regioni (e alle province autonome di Trento e Bolzano) di presentare direttamente un ricorso di incostituzionalit\u00e0 avverso le leggi rispettivamente della Regione e dello Stato (o di altra Regione).\nLa giurisprudenza ha poi aggiunto l'ulteriore ipotesi del conflitto di attribuzione tra i poteri dello Stato determinato da una legge o atto avente forza di legge. In Italia, non \u00e8 ammesso, invece, a differenza di altri sistemi (Spagna, Germania) alcuna ipotesi di accesso diretto del singolo individuo al sindacato costituzionale per tutelare diritti costituzionalmente garantiti che si ritengano essere stati lesi.\nIn via incidentale o di eccezione.\nDispone infatti l'art. 1 della legge costituzionale n. 1 del 1948 che \u00abla questione di legittimit\u00e0 costituzionale di una legge o di un atto avente forza di legge della Repubblica, rilevata d'ufficio o sollevata da una delle parti nel corso di un giudizio e non ritenuta dal giudice manifestamente infondata, \u00e8 rimessa alla Corte costituzionale per la sua decisione\u00bb. Il giudice della causa (o giudice \"a quo\") svolge quindi la funzione di introduttore del processo costituzionale, di \u00abportiere\u00bb che apre le porte del giudizio di costituzionalit\u00e0, e in questo immette gli elementi, sia normativi sia fattuali, che connotano il processo in seno al quale prende corpo la questione di legittimit\u00e0 costituzionale.\nLa legge individua due parametri per fondare la legittimazione a proporre una questione di legittimit\u00e0 costituzionale: un dato soggettivo (l'essere un giudice) e un dato oggettivo-funzionale (l'esserci un giudizio); parametri che nella giurisprudenza della Corte costituzionale sono comunque stati interpretati con una certa elasticit\u00e0, avendo riguardo alle peculiari esigenze del caso (giungendosi, in alcune sentenze, ad affermare l'alternativit\u00e0 degli stessi). Alla luce di quanto affermato, si pu\u00f2 quindi distinguere una legittimazione in astratto (sussistente in presenza dei dati soggettivo e oggettivo sopra richiamati) e una legittimazione in concreto (sussistente quando il giudice che sottopone la questione di legittimit\u00e0 costituzionale alla Corte \u00e8 competente a giudicare la questione principale del processo; nonch\u00e9 quando egli debba fare applicazione della norma della cui legittimit\u00e0 costituzionale si dubita, profilo quest'ultimo che tende a sfumare nel diverso concetto di rilevanza). Il difetto di legittimazione determina l'inammissibilit\u00e0 della questione di legittimit\u00e0 costituzionale.\nLa Corte Costituzionale ha riconosciuto la legittimazione degli arbitri a sollevare questioni di legittimit\u00e0 costituzionale, nella considerazione che l'arbitrato \u00e8 disciplinato dal codice di procedura civile e dunque \u00e8 un procedimento per l'applicazione obiettiva del diritto nel caso concreto, con le garanzie del contraddittorio e dell'imparzialit\u00e0. Mentre \u00e8 stata negata tale legittimazione al pubblico ministero il quale non pu\u00f2 essere equiparato a un giudice in quanto non emette provvedimenti decisori. Anche la stessa Corte pu\u00f2 sollevare questioni di legittimit\u00e0 costituzionale.\nLa Corte Costituzionale ha riconosciuto anche alla Corte dei Conti, in sede di controllo, la legittimazione a promuovere in via incidentale questioni di legittimit\u00e0 costituzionale ravvisando in essa i caratteri dell'autorit\u00e0 giurisdizionale. La stessa Corte costituzionale pu\u00f2 ritenersi giudice \"a quo\", nei casi di autorimessione\nOltre alla legittimazione del giudice, i requisiti di ammissibilit\u00e0 della questione di legittimit\u00e0 costituzionale sono dati dalla rilevanza e dalla non manifesta infondatezza (cui si aggiunge, ma solo quando non sussista sul punto un diritto vivente, il fallimento di ogni tentativo di interpretazione adeguatrice).\nLa rilevanza, presupposta dalla legge costituzionale n. 1 del 1948 (\u00abnel corso di un giudizio\u00bb), viene definita dalla legge n. 87 del 1953 (\u00abqualora il giudizio non possa essere definito indipendentemente dalla risoluzione della questione di legittimit\u00e0 costituzionale\u00bb), e rappresenta la trasposizione in termini processuali dell'incidentalit\u00e0 (e concretezza) del giudizio di legittimit\u00e0 costituzionale.\nCi\u00f2 per\u00f2 non significa ancora che il giudice a quo possa emettere l'ordinanza con cui sospende il giudizio e rimette la questione alla Corte. Infatti perch\u00e9 ci\u00f2 accada sono necessarie altre condizioni successive. Innanzitutto la questione deve apparire rilevante, deve essere per il magistrato non manifestamente infondata e infine il giudice deve esperire ogni tentativo di interpretazione adeguatrice, cio\u00e8 interpretazione conforme alla Costituzione.\nDovendosi affermare, nonostante alcune incertezze sul punto da parte della giurisprudenza costituzionale, la non riducibilit\u00e0 della rilevanza (che \u00e8 un dato oggettivo e necessario) all'interesse sostanziale della parte (che \u00e8, invece, un dato soggettivo ed eventuale), si deve brevemente accennare alle tesi dell'influenza e dell'applicabilit\u00e0. Secondo la prima di esse, fedelmente alla lettera dell'art. 23 comma 2 della legge n. 87 del 1953, la questione di legittimit\u00e0 costituzionale \u00e8 rilevante quando l'esito del giudizio \"a quo\" \u00e8 condizionato dall'esito del giudizio costituzionale; secondo invece la tesi dell'applicabilit\u00e0, la questione di legittimit\u00e0 costituzionale \u00e8 rilevante quando, anche a prescindere da un'influenza della pronuncia del giudice delle leggi sul giudizio principale, la norma oggetto del giudizio costituzionale deve essere applicata nel giudizio \"a quo\" (al riguardo, si pensi alle norme penale di favore). Pi\u00f9 correttamente, ribadendo in ogni caso l'autonomia del processo costituzionale (il quale, in base al disposto dell'art. 22 delle norme integrative, prosegue anche quando, \u00abper qualsiasi causa, sia venuto a cessare il giudizio rimasto sospeso di fronte all'autorit\u00e0 giurisdizionale, che ha promosso il giudizio di legittimit\u00e0 costituzionale\u00bb), si deve ritenere che, in mancanza di applicabilit\u00e0 della norma indicata dall'ordinanza di rinvio, ci si trovi di fronte a una ipotesi di difetto assoluto di rilevanza, versandosi invece in ipotesi di difetto relativo quando, pur essendo applicabile la norma, non potrebbe avere influenza sul giudizio incidentato la pronuncia della Corte costituzionale.\nLa non manifesta infondatezza definisce invece la funzione di filtro del giudice \"a quo\", il quale deve sottoporre all'attenzione della Corte costituzionale questioni di legittimit\u00e0 costituzionale \u00abserie\u00bb e non meramente dilatorie. Sebbene con l'espressione \u00abnon manifesta infondatezza\u00bb il legislatore abbia indicato uno stato dubitativo, ossia una condizione psicologica minima, anche al fine di evitare eventuali conflitti tra giudici \"a quibus\" e Corte costituzionale, la giurisprudenza della Consulta ha sempre richiesto, sul punto, un esame approfondito e non semplicemente delibatorio, giungendo a non ritenere sufficiente - nelle sentenze additive - un semplice dubbio, ed esigendosi invece da parte del giudice \"a quo\" l'indicazione del verso dell'addizione. Vi deve essere identit\u00e0 tra l'istanza di parte e l'ordinanza di rimessione del giudice; cio\u00e8 il giudice deve rimettere alla corte la stessa questione che \u00e8 stata sollevata dalla parte mediante la sua istanza al giudice.\nEntro venti giorni dalla notificazione dell'ordinanza di rimessione, le parti possono costituirsi di fronte alla Corte costituzionale, esaminare gli atti, e presentare deduzioni. Entro lo stesso termine, possono costituirsi il Presidente del Consiglio dei ministri (in caso di legge statale) o il Presidente della Giunta regionale (in caso di legge regionale). Mentre le parti del giudizio \"a quo\", ove costituite, sono portatrici sia di un interesse personale e concreto (traendo un vantaggio dalla pronuncia della Corte costituzionale), sia dell'interesse generale alla legittimit\u00e0 delle leggi (potendo quindi, anche, la parte sostenere una posizione il cui accoglimento pregiudicherebbe la sua posizione sostanziale), il Presidente del Consiglio o il Presidente della Giunta regionale (i quali non possono essere qualificati, per ragioni formali e sostanziali, come parti, bens\u00ec come \"interventori\") rappresentano, di fronte al giudice delle leggi, il punto di vista degli organi di indirizzo politico.\nAnche la Corte costituzionale \u00e8 sottoposta al principio generale \u00ab\"ne eat iudex extra petita partium\"\u00bb (cosiddetto principio della \"corrispondenza tra chiesto e pronunciato\"), cos\u00ec come si ricava dall'art. 27 della legge n. 87 del 1953: \u00abla Corte costituzionale [...] dichiara, nei limiti dell'impugnazione, quali sono le disposizioni legislative illegittime\u00bb. Se questo principio rappresenta, da un lato, la conferma implicita della rilevanza della questione di legittimit\u00e0 costituzionale e, dall'altro, la codeterminazione della questione di legittimit\u00e0 costituzionale stessa da parte del giudice \"a quo\" e della Corte costituzionale, esso presenta delle rilevanti deroghe. Innanzi tutto, nella sua giurisprudenza, la Consulta ha spesso ampliato o ridotto gli argomenti o i termini o i profili di una questione di legittimit\u00e0 costituzionale, giungendo anche a impugnare una legge di fronte a s\u00e9 medesima (comportandosi, ossia, come giudice \"a quo\"). Ma la deroga pi\u00f9 evidente \u00e8 quella prevista dallo stesso art. 27 della legge n. 87 del 1953: \u00ab[la Corte costituzionale] dichiara altres\u00ec quali sono le altre disposizioni legislative la cui illegittimit\u00e0 deriva come conseguenza della decisione adottata\u00bb.\nIn via principale o d'azione.\nIl procedimento in via principale o di azione pu\u00f2 essere attivato dallo Stato e dalle Regioni. L'art. 127 della Costituzione, cos\u00ec come modificato dalla legge costituzionale n. 3 del 2001, stabilisce infatti che \u00abil Governo, quando ritenga che una legge regionale ecceda la competenza della Regione, pu\u00f2 promuovere la questione di legittimit\u00e0 costituzionale dinanzi alla Corte costituzionale entro sessanta giorni dalla sua pubblicazione. La Regione, quando ritenga che una legge o un atto avente valore di legge dello Stato o di un'altra Regione leda la sua sfera di competenza, pu\u00f2 promuovere la questione di legittimit\u00e0 costituzionale dinanzi alla Corte costituzionale entro sessanta giorni dalla pubblicazione della legge o dell'atto avente valore di legge\u00bb.\nCon la riforma del titolo V della Costituzione sono state parificate le armi processuali a disposizione dello Stato e delle Regioni, venendo meno la diversit\u00e0 di termini (trenta giorni per l'impugnazione regionale, sessanta per quella statale), il visto del Commissario del Governo e la relativa disciplina (con impugnazione successiva della legge statale, e preventiva di quella regionale). Per quanto riguarda invece il parametro costituzionale fatto valere, permane la differenza per cui lo Stato pu\u00f2 impugnare la legge regionale per violazione di qualsiasi norma della Costituzione, mentre la Regione pu\u00f2 impugnare la legge o un atto avente forza di legge dello Stato invocando unicamente la lesione delle proprie competenze costituzionalmente riconosciute (Corte costituzionale sent. n. 274/2003).\nEstremamente rilevante, poi, \u00e8 il disposto dell'art. 123 della Costituzione, il quale, dopo aver riconosciuto un'ampia autonomia statutaria alle Regioni, stabilisce che \u00abil Governo della Repubblica pu\u00f2 promuovere la questione di legittimit\u00e0 costituzionale sugli statuti regionali dinanzi alla Corte costituzionale entro trenta giorni dalla loro pubblicazione\u00bb. In questo caso si tratta per\u00f2 di un ricorso preventivo - e non successivo come quello previsto per le leggi - in quanto il Governo \u00e8 legittimato a impugnare gli Statuti entro trenta giorni dalla pubblicazione notiziale degli stessi (pubblicazione da cui decorrono i termini per la richiesta di referendum). Si \u00e8 registrato, negli anni successivi alla riforma del titolo V della Costituzione, un ampio contenzioso vertente sulla legittimit\u00e0 costituzionale degli Statuti di numerose Regioni, contenzioso dalla cui soluzione dipende l'effettiva configurazione dell'autonomia regionale nel nostro ordinamento.\nPer quanto riguarda l'organo competente a proporre l'impugnazione, esso va individuato - a livello statale - nel Consiglio dei ministri, e - a livello regionale - nella Giunta regionale. L'impugnazione, pur dovendo precisare puntualmente i termini positivi della questione e formulare sinteticamente i motivi, costituisce espressione di valutazioni sia giuridiche sia politiche. Per il carattere personale e concreto del conflitto, poi, non sono configurabili controinteressati o altri intervenienti.\nI conflitti di attribuzione.\nTra poteri dello Stato.\nDispone l'art. 37 della legge n. 87 del 1953 che \u00abil conflitto tra poteri dello Stato \u00e8 risoluto dalla Corte costituzionale se insorge tra organi competenti a dichiarare definitivamente la volont\u00e0 del potere cui appartengono e per la delimitazione della sfera di attribuzioni determinata per i vari poteri da norme costituzionali\u00bb.\nLa legittimazione a sollevare conflitti di attribuzione spetta non necessariamente all'organo gerarchicamente superiore nell'ambito di un potere, ma a quello che pu\u00f2 manifestare in via definitiva la volont\u00e0 del potere cui appartiene. Cos\u00ec, ad esempio, spetta a ogni autorit\u00e0 giudiziaria la legittimazione a sollevare il conflitto di attribuzioni interorganico nell'ambito della propria competenza. Anche un singolo ministro, come accadde nel cosiddetto \"caso Mancuso\" pu\u00f2 essere legittimato a sollevare conflitto tra i poteri.\nPer quanto riguarda ancora i profili soggettivi, si deve chiarire la nozione di \"potere dello Stato\". Posto il carattere policentrico del nostro ordinamento costituzionale, e quindi la non corrispondenza tra funzione e potere, e considerando inoltre la differenza che si pone tra attribuzione (che si fonda su disposizioni costituzionali) e competenza (che, essendo la misura dell'attribuzione, trova la sua fonte in disposizioni legislative), si riduce l'importanza dell'organo-soggetto per aumentare quella dell'oggetto, ponendosi l'attenzione della Corte, pi\u00f9 che sulle attribuzioni, sulla natura costituzionale degli interessi. La giurisprudenza della Corte costituzionale, comunque, per riconoscere un potere dello Stato, richiede: che esso sia almeno menzionato dalla Costituzione; che gli competa una sfera di attribuzioni costituzionali; che ponga in essere atti in posizione di autonomia e indipendenza; che questi atti siano imputabili allo Stato.\nPer ci\u00f2 che, invece, concerne i profili oggettivi, c'\u00e8 da sottolineare come qualsiasi atto sia idoneo a essere impugnato in sede di conflitto di attribuzione tra poteri dello Stato, e che il parametro pu\u00f2 essere individuato in qualsiasi norma costituzionale (o anche in norme subcostituzionali concernenti la competenza).\nIl conflitto, oltre alle ipotesi-limite di \"vindicatio potestatis\", pu\u00f2 pi\u00f9 frequentemente assumere le forme di conflitto da menomazione (un potere invade l'ambito di un altro) o da interferenza (due poteri reclamano la stessa competenza).\nRimane infine da sottolineare come la pronuncia della Corte costituzionale riguardi sia l'atto impugnato sia, per il tramite di esso, la competenza e l'attribuzione.\nTra Stato e Regione e tra Regioni.\nPerch\u00e9 si instauri un conflitto di attribuzione, cosiddetto intersoggettivo, tra Stato e Regione (o tra Regioni) si richiede la presenza di un atto che invada la sfera di competenza assegnata dalla Costituzione allo Stato e alle Regioni.\nPur notando una sostanziale decostituzionalizzazione del parametro (dovendosi quindi, pi\u00f9 correttamente, parlare di atti illegittimi e non incostituzionali), risulta impugnabile qualsiasi atto, con l'eccezione delle leggi e delle altre fonti primarie, richiedendosi altres\u00ec che la lesione sia attuale, concreta e non meramente virtuale (la Corte costituzionale - ha infatti affermato in una sentenza - non \u00e8 un consulente costituzionale).\nLa tipologia del conflitto \u00e8 estremamente simile a quella presentata in sede di analisi di conflitto tra poteri dello Stato: esso potr\u00e0 quindi consistere in una rivendicazione, ovvero in un conflitto da menomazione, interferenza od omissione.\nCompetente a sollevare il conflitto, come per il giudizio in via principale, \u00e8 il Consiglio dei ministri o la giunta regionale, con una impugnazione sempre successiva, e caratterizzata da elementi politici oltre che giuridici. La Corte costituzionale, d'altronde, pu\u00f2 sospendere il giudizio e rimettere di fronte a s\u00e9 stessa questione di legittimit\u00e0 costituzionale della legge in base alla quale \u00e8 stato adottato l'atto impugnato, cos\u00ec come potr\u00e0 sospendere l'esecuzione del medesimo atto impugnato.\nAnche nel giudizio che risolve un conflitto di attribuzione tra Stato e Regioni, cos\u00ec come quello tra poteri dello Stato, oggetto del giudizio, per il tramite dell'atto, \u00e8 la competenza, sia in astratto sia in concreto.\nParticolare rilevanza presenta, nel giudizio di cui si sta trattando, il problema del contraddittorio. Soprattutto dopo la riforma del titolo V della Costituzione, infatti, si \u00e8 riconosciuta una sfera di competenze anche agli enti locali subregionali, i quali rimangono privi di strumenti di tutela attivabili presso la Corte costituzionale.\nL'ammissibilit\u00e0 del referendum.\nMentre, a norma dell'art. 32 della legge n. 352 del 1970, l'Ufficio centrale per il referendum, istituito presso la Corte Suprema di Cassazione, \u00e8 competente a pronunciarsi circa la legittimit\u00e0 del referendum, a norma del successivo art. 33 della stessa legge n. 352/1970, nonch\u00e9 dell'art. 2 della legge costituzionale n. 1 del 1953, la Corte costituzionale \u00e8 competente a pronunciarsi circa l'ammissibilit\u00e0 del referendum.\nLa giurisprudenza della Consulta, sul punto, \u00e8 stata notevolmente innovativa, rispetto alle scarne disposizioni costituzionali. L'unico limite espresso, infatti, riguarda l'oggetto del quesito referendario che, a norma dell'art. 75 della Costituzione, non pu\u00f2 riguardare leggi tributarie e di bilancio, di amnistia e di indulto, di autorizzazione a ratificare trattati internazionali. Accanto a queste limitazioni espresse, la Corte ne ha individuate altre, avendo riguardo a propriet\u00e0 formali o sostanziali della legge oggetto di \"referendum\" (escludendo, in questo modo, le disposizioni di rango costituzionale, le leggi dotate di una forza passiva rinforzata, le norme a contenuto costituzionalmente vincolato). Per ci\u00f2 che, inoltre, riguarda la domanda, la Corte ha precisato che essa, per corrispondere alla \"ratio\" stessa dell'istituto referendario, nonch\u00e9 al valore democratico del voto, deve rispondere a criteri di razionalit\u00e0, omogeneit\u00e0 e coerenza. \u00c8 infine da notarsi come, in alcune occasioni, si sia avuto un improprio esame della normativa di risulta, \"sub specie\" di sindacato anticipato di ragionevolezza.\nIl presidente della Corte costituzionale, ricevuta comunicazione dell'ordinanza dell'Ufficio centrale per il referendum che dichiara la legittimit\u00e0 di una o pi\u00f9 richieste di referendum, fissa il giorno della deliberazione in camera di consiglio non oltre il 20 gennaio dell'anno successivo a quello in cui la predetta ordinanza \u00e8 stata pronunciata, e nomina il giudice relatore. Nella camera di consiglio sono ammessi al contraddittorio per essere sentiti i promotori e il Governo. Ma la Corte ha escluso la partecipazione di altri soggetti in quanto \u00abla richiesta di estendere il contraddittorio ad altri cointeressati all'esito della vicenda referendaria trova insuperabili ostacoli nella stessa complessiva strutturazione del procedimento referendario, caratterizzato da precise scansioni temporali, e nella conseguente esigenza che pure la fase del controllo di ammissibilit\u00e0 si mantenga in stretta connessione cronologica con le fasi che la precedono e le fasi che la seguono, restando contenuta entro rigorosi limiti di tempo, che rischierebbero di venire superati per effetto di un diffuso e indiscriminato accesso di soggetti, i quali potrebbero poi chiedere di esporre anche oralmente le proprie ragioni\u00bb.\nIl giorno della deliberazione \u00e8 comunicato ai delegati o presentatori e al Presidente del Consiglio dei ministri.\nEntro tre giorni prima della deliberazione i delegati o i presentatori e il Governo possono depositare alla Corte memorie sulla legittimit\u00e0 costituzionale del referendum. La Corte deve decidere con sentenza da pubblicarsi entro il 10 febbraio, indicando le richieste ammesse e quelle respinte.\nDella sentenza \u00e8 data d'ufficio comunicazione al presidente della Repubblica, ai presidente delle Camere, al presidente del consiglio dei ministri, all'Ufficio centrale per il referendum e ai delegati e presentatori entro cinque giorni dalla pubblicazione della sentenza e il dispositivo della sentenza \u00e8 pubblicato nella Gazzetta Ufficiale della Repubblica italiana.\nI reati presidenziali.\nLa Corte costituzionale, infine, \u00e8 competente a giudicare del Presidente della Repubblica per i reati funzionali di alto tradimento e di attentato alla Costituzione (rimanendo la competenza dell'autorit\u00e0 giudiziaria ordinaria per i reati comuni, e l'irresponsabilit\u00e0 presidenziale \u2013 cui si affianca un obbligo morale di dimissioni, posto che, a norma dell'art. 54 secondo comma \u00abi cittadini cui sono affidate funzioni pubbliche hanno il dovere di adempierle con disciplina ed onore [...]\u00bb \u2013 per i restanti reati commessi nell'esercizio delle sue funzioni).\nIn tale ipotesi, il Presidente della Repubblica \u00e8 messo in stato di accusa dal Parlamento in seduta comune (richiedendosi la maggioranza assoluta dei membri), e giudicato dalla Corte costituzionale, integrata nella sua composizione da 16 membri estratti a sorte da un elenco di 45 eletti dal Parlamento ogni 9 anni fra i cittadini aventi i requisiti per l'eleggibilit\u00e0 a senatore.\nSi ricorda che, inizialmente, sino alla riforma intervenuta con la legge costituzionale n.o 1 del 1989, la Corte era competente anche per i reati ministeriali. Oggi tale funzione, pur con procedure particolari, \u00e8 assolta dalla giustizia ordinaria.\nLa pena inflitta non pu\u00f2 superare la pena massima prevista per legge al momento della sentenza. L'esecuzione della sentenza \u00e8 affidata alla Corte d'Assise d'Appello di Roma.\nStoria.\nIl dibattito sulla Corte costituzionale in Assemblea Costituente.\nNella seduta di apertura della discussione sulla Suprema Corte costituzionale del 13 gennaio 1947, il Presidente della Sezione speciale per l'elaborazione delle norme sul potere giudiziario \u2013 gi\u00e0 vicepresidente dell'Assemblea Costituente \u2013, Giovanni Conti, esord\u00ec evidenziando la necessit\u00e0 di raggiungere \u00abun'intesa sugli scopi e sulle funzioni di questo nuovo organo\u00bb. Fece notare che, secondo il progetto di Piero Calamandrei, alla Corte dovevano essere deferiti i giudizi sull'incostituzionalit\u00e0 di leggi e atti aventi forza di legge, mentre altri Costituenti ritenevano che la funzione unica della Corte dovesse essere l'esame di singoli atti e provvedimenti e non il sindacato su leggi e decreti. Altre proposte discusse in Assemblea volevano che la Corte si occupasse anche dei conflitti fra lo Stato e le Regioni.\nL'on. Palmiro Togliatti, nella seduta dell'11 marzo 1947, defin\u00ec la Corte costituzionale una \u00abbizzarria\u00bb grazie alla quale \u00abdegli illustri cittadini verrebbero ad essere collocati al di sopra di tutte le Assemblee e di tutto il sistema del Parlamento e della democrazia, per esserne i giudici\u00bb. La riluttanza di molti Costituenti (fra i quali Vittorio Emanuele Orlando, Francesco Saverio Nitti e Luigi Einaudi) a riconoscere un organo in grado di stabilire la legittimit\u00e0 o l'illegittimit\u00e0 della volont\u00e0 del Parlamento nasceva dalla convinzione dell'intangibilit\u00e0 della decisione sovrana.\nPrimo collegio.\nLa Corte costituzionale si insedia ufficialmente il 15 dicembre 1955 con il giuramento dei 15 giudici.\nIl 23 gennaio 1956 la Corte elegge Enrico De Nicola presidente.\nL'udienza inaugurale si tenne il successivo 23 aprile alla presenza del Presidente della Repubblica Giovanni Gronchi e delle pi\u00f9 alte cariche dello Stato.\nSubito dopo, ebbe luogo la prima trattazione di una questione di legittimit\u00e0 costituzionale, sollevata dal Pretore di Prato Antonino Caponnetto, che era al suo primo incarico: nel successivo mese di giugno la sentenza caduc\u00f2 la norma del codice penale fascista che vietava di distribuire volantini sindacali. I sindacalisti Sergio Masi ed Enzo Catani erano stati infatti messi in carcere, ma nel dicembre del 1955 decisero di rivolgersi al pretore di Prato: la sua fu l'ordinanza n. 1 rimessa alla Consulta e nel giro di 4 mesi, grazie a un'azione concordata, 30 pretori seguirono la sua strada. Nell'udienza pubblica i due operai erano difesi tra l'altro da avvocati diventati giuristi di altissimo livello, come Vezio Crisafulli, Giuliano Vassalli e Massimo Severo Giannini..\nArretrato della Corte.\nIn corrispondenza del biennio dedicato al processo Lockheed, dalla fine degli anni '70 \"l'arretrato della Corte assunse una preoccupante evidenza\".\n\"Un primo passo nel senso della riduzione dell'arretrato si ebbe sotto la presidenza di Antonio La Pergola, allorch\u00e9 furono portate in decisione le questioni pervenute alla Corte prima degli anni '80 ed ancora pendenti. Ma ci\u00f2 non bastava. Fu il Presidente Francesco Saja (...) ad imprimere una decisa accelerazione all'attivit\u00e0 della Corte e a poter annunciare, a consuntivo dell'attivit\u00e0 svolta nel 1988, il sostanziale azzeramento dell'arretrato\". L'espansione vertiginosa negli anni ottanta delle decisioni d'inammissibilit\u00e0 fu per\u00f2 criticata, in quanto rese nella forma impropria della sentenza e giustificate solo in parte dall'esigenza di smaltire l'arretrato accumulato durante il processo Lockheed.\nEpidemia da COVID-19.\nA seguito dell'epidemia da COVID-19, per la prima volta dalla sua fondazione, la Presidenza della Corte ha deciso di sospendere tutte le udienze pubbliche calendarizzate nel mese di marzo. In via temporanea \u00e8 stato introdotto l'invio in formato elettronico di atti e memorie mediante Posta Elettronica Certificata, con l'esclusione del deposito di nuovi ricorsi, mutuando tale nuova modalit\u00e0 organizzativa dal procedimento amministrativo telematico.\nCritiche.\nAutorizzazione a spese superiori alle entrate.\nUna delle \u00e8 quella d'aver autorizzato, con la sentenza del 1966, il diritto da parte del Governo e del Parlamento di procedere a una spesa pubblica pi\u00f9 elevata rispetto alle entrate dichiarate dal bilancio, producendo cos\u00ec un aumento sconsiderato del debito pubblico.\nL'articolo 81 della Costituzione italiana recitava infatti, all'epoca della sentenza:\nQuesta norma, introdotta dai costituenti, per evitare o arginare l'aumento del debito pubblico, viene definita da Luigi Einaudi:\nNel 1966 per\u00f2, la Corte Costituzionale pronuncia una sentenza che dichiara:\nIn questo modo viene autorizzato, seppur di soppiatto, lo scavalcamento del dettato costituzionale e viene consentito al governo di turno di spendere soldi anche in previsione d'entrate future, dando di fatto il via all'esplosione del debito pubblico italiano.\nQuesta decisione procurer\u00e0 una denuncia d'incostituzionalit\u00e0 da parte della Corte dei Conti, che per\u00f2 rimarr\u00e0 inascoltata.\nLa legge costituzionale 20 aprile 2012, n.1 (pubblicata nella Gazzetta Ufficiale del 23 aprile 2012) ha introdotto nella Costituzione il principio dell'equilibrio delle entrate e delle spese, cosiddetto \"pareggio di bilancio\"), che di fatto supera il contenuto della sentenza del 1966.\nIl nuovo testo dell'art. 81 Cost. prevede:\nCome conseguenza, la Corte ha avuto occasione di affermare che \u00abil principio di analitica copertura finanziaria \u2013 espresso dall'art. 81, terzo comma, Cost., come formulato dalla legge costituzionale n. 1 del 2012 e previsto dall'art. 17 della legge n. 196 del 2009 \u2013 ha natura di precetto sostanziale, cosicch\u00e9 ogni disposizione che comporta conseguenze finanziarie di carattere positivo o negativo deve essere corredata da un'apposita istruttoria e successiva allegazione degli effetti previsti e della relativa compatibilit\u00e0 con le risorse disponibili\u00bb (sentenza n. 224 del 2014). Nella sentenza n. 133/2016, poi, la Corte costituzionale ha dichiarato infondata una questione di legittimit\u00e0 costituzionale, per violazione dell'art. 81, terzo comma, Cost., affermando che nell'approvazione della legge impugnata era stata operata \u00abla realizzazione di tutti gli adempimenti necessari a garantire l'esatta quantificazione e la credibile copertura degli oneri finanziari da esse derivanti, in specie degli adempimenti prescritti dall'art. 17, comma 3, della legge 31 dicembre 2009, n. 196 (Legge di contabilit\u00e0 e finanza). (...) Poich\u00e9 gli adempimenti prescritti dall'art. 17 della legge n. 196 del 2009 sono stati soddisfatti, i conteggi svolti in relazione alla spesa e le previsioni effettuate non appaiono implausibili (sentenza n. 214 del 2012), con conseguente esclusione della violazione dell'obbligo di copertura finanziaria\u00bb.\nScelta dei quesiti referendari giudicati ammissibili.\nMolte critiche sono state rivolte, dagli anni sessanta a oggi, alla Corte Costituzionale da parte dei Radicali e dai liberali italiani in merito alle scelte fatte dalla corte in materia d'ammissibilit\u00e0 dei quesiti referendari.\nEssendo infatti la Corte costituzionale l'ente atto a pronunciarsi circa l'ammissibilit\u00e0 del referendum, essa dovrebbe, secondo queste critiche, limitarsi a dichiarare inammissibili soltanto i quesiti referendari che, a norma dell'articolo 75 della Costituzione, riguardino leggi tributarie e di bilancio, di amnistia e di indulto, di autorizzazione a ratificare trattati internazionali:\nLa Corte costituzionale nel corso dei decenni ha frequentemente giudicato inammissibili quesiti referendari che nulla avevano a che fare con queste tematiche, e quindi, secondo i loro promotori, dovevano essere dichiarati ammissibili e sottoposti al vaglio degli elettori tramite referendum.\nParticolarmente colpiti da queste decisioni della Corte sono i Radicali di Marco Pannella ed Emma Bonino, ai quali dal 1977 al 2004 vengono giudicati inammissibili dalla Corte Costituzionale ben 48 quesiti.\nReferendum radicale del 1978.\nTra i casi pi\u00f9 eclatanti, vi \u00e8 sicuramente quello dei referendum del 1978.\nNel 1976, il pacchetto referendario deciso dal 17\u00ba congresso del Partito Radicale acquisiva il carattere di vero e proprio programma politico alternativo della sinistra libertaria di cui i Radicali si consideravano oramai gli unici interpreti.\nIl movimento cos\u00ec deliberava l'inizio d'una stagione per la raccolta di firme e la presentazione di 8 quesiti referendari che riguardassero le proposte: dell'abrogazione del Concordato; abolizione della legge Reale; abolizione di 78 articoli del Codice Rocco; abolizione del finanziamento pubblico dei partiti; abolizione del codice penale militare di guerra (RD 303/1941) e della legge sull'ordinamento giudiziario militare (RD 1022/1941); abolizione della legge sui manicomi.\nCon la sentenza n. 16 del 2 febbraio 1978, s'inaugura per\u00f2 quella che i Radicali chiamano \u00abla giurisprudenza anti-referendum ed anti-Costituzione della Corte costituzionale\u00bb.\nLa Corte costituzionale giudica infatti inammissibili quattro quesiti su otto, precisamente: quello sull'abolizione del Concordato tra Stato italiano e Vaticano, quello su parti del Codice Rocco, e i due per l'abolizione dei Tribunali Militari, sebbene nessuno di questi quattro quesiti riguardi \"leggi tributarie e di bilancio, di amnistia e di indulto, di autorizzazione a ratificare trattati internazionali\".\nReferendum radicale del 2000.\nUn altro caso significativo \u00e8 sicuramente quello dei referendum abrogativi del 2000.\nQuell'anno i Radicali referendari avevano raccolto oltre 16 milioni di firme per la presentazione di 20 quesiti referendari, che per\u00f2 furono drasticamente ridotti a 7 da parte della Corte costituzionale.\nFurono giudicati inammissibili i quesiti su: tempo determinato; eliminazione trattenute automatiche associative e sindacali; abolizione del monopolio statale sul collocamento al lavoro; \"part time\"; lavoro a domicilio; abolizione sostituto d'imposta; smilitarizzazione della Guardia di Finanza; aumento dell'et\u00e0 pensionabile; abolizione del Servizio Sanitario Nazionale; abolizione del monopolio statale Inail; introduzione della responsabilit\u00e0 civile dei magistrati; abolizione della carcerazione preventiva; termini ordinatori e perentori; abolizione dei patronati sindacali.\nQuesta decisione della Corte costituzionale fu cos\u00ec commentata dal politologo Angelo Panebianco:\nCena a casa di Luigi Mazzella.\nNel 2009 ha suscitato polemiche il comportamento tenuto da due giudici della Corte, Luigi Mazzella e Paolo Maria Napolitano: secondo quanto riferito in un articolo del settimanale \"l'Espresso\" essi hanno avuto un incontro privato con l'allora presidente del Consiglio dei ministri Silvio Berlusconi, fatto accaduto a maggio 2009, alcuni mesi prima che la Corte fosse chiamata a esprimersi sulla costituzionalit\u00e0 del cosiddetto lodo Alfano, legge che riguardava lo stesso presidente del Consiglio.\nBusto di Azzariti.\nLa presenza di un busto dedicato a Gaetano Azzariti nel corridoio nobile della Corte costituzionale ha dato luogo alla richiesta di sua rimozione, dovuta al fatto che Azzariti fu il presidente del Tribunale della razza (l'istituto aveva in realt\u00e0 il compito di sottrarre alle leggi razziali fasciste chi si appellava, \"arianizzandole\"), tale richiesta appoggiata mediaticamente dal giornalista Gian Antonio Stella dopo l'uscita del saggio \"Gaetano Azzariti: dal Tribunale della razza alla Corte costituzionale\", scritto da Massimiliano Boni, consigliere della Corte costituzionale.\nUna lettera di richiesta di rimozione venne presentata nel 2012 da Paolo Maria Napolitano, nella quale chiedeva: \"perch\u00e9 mai il suo busto deve avere l'onore di restare esposto nel corridoio nobile della Corte costituzionale? Non c'\u00e8 neppure \u00abun motivo di carattere generale\u00bb perch\u00e9 \u00abnon vi sono i busti di tutti i presidenti\u00bb. La richiesta di rimozione del busto venne rigettata dalla Corte.\nAbito cerimoniale.\nNelle occasioni cerimoniali, i giudici costituzionali indossano una [[toga]] nera con merletti dorati, su modello dei [[Robone|roboni]] senesi del Cinquecento, sulla quale portano un collare d'oro con un pendente raffigurante la [[Italia turrita|Repubblica italiana impersonificata]] e portano con loro un [[Tocco (copricapo)|tocco]] ricamato in oro.\nCollegamenti esterni.\n[[Categoria:Corte costituzionale (Italia)| ]]"}
{"id": "2530027", "revid": "129019", "url": "https://it.wikipedia.org/wiki?curid=2530027", "title": "Paseo del Prado", "text": "Paseo del Prado \u00e8 uno dei boulevard pi\u00f9 importanti di Madrid e segue la verticale nord-sud, dalla Plaza de Cibeles fino alla Plaza del Emperador Carlos V, popolarmente conosciuta come \"Glorieta de Atocha\". A met\u00e0 del suo percorso confluisce con la \"Plaza de la Lealtad\" e con la \"Plaza de C\u00e1novas del Castillo\", dove si trova la fontana di Nettuno.\nInsieme ai boulevard della Castellana e Recoletos, che si estendono a nord, costituisce uno dei principali assi viari della citt\u00e0, connettendo la zona settentrionale della stessa alla zona meridionale. Sul Paseo del Prado si trovano alcune delle istituzioni culturali pi\u00f9 importanti di Spagna. Qui si trovano i musei del Prado e Thyssen-Bornemisza e nelle immediate vicinanze si trova il Centro de Arte Reina Sof\u00eda, promossi turisticamente sotto la denominazione di \"Paseo del Arte\".\nIn questo viale si trovano diversi monumenti e parchi di interesse storico-artistico, realizzati durante il XVIII secolo nell'ambito del progetto urbanistico del \"Sal\u00f3n del Prado\", oltre a numerosi motivi ornamentali e paesaggistici. Degni di menzione sono l'Edificio Villanueva, sede principale del Museo del Prado, e il giardino botanico e i complessi scultorei delle fontane di Nettuno e Apollo.\nDal 25 luglio 2021,insieme al Parque del Retiro \u00e8 stato dichiarato Patrimonio mondiale dell'umanit\u00e0 con il nome di Paisaje de la Luz\nToponimia.\nIl paseo deve il suo nome al vecchio Prado de los Jer\u00f3nimos, un insieme di \"solares\" e prati silvestri situati intorno al monastero di San Jer\u00f3nimo el Real, che segnavano il limite orientale della zona urbana di Madrid. Nelle sue vicinanze esistevano altre due zone designate come prados (prati): quello di \"Recoletos Agustinos\" (coincidente, grosso modo, con il Paseo de Recoletos) e quello di Atocha (vicino all'attuale Plaza del Emperador Carlos V). Tutti loro erano conosciuti con il comune denominatore di \"Prado Viejo\". Per estensione, il Museo del Prado prende il nome dal paseo dove si trova la sua entrata principale.\nStoria.\nLa prima riforma urbanistica del \"Prado Viejo\" ebbe luogo nell'anno 1570, sotto l'impulso del re Felipe II, che nove anni prima aveva stabilito la Corte a Madrid. Il progetto consistette nell'allineamento degli isolati orientali della citt\u00e0 allo scopo di creare una zona di ricreazione e svago, articolata attorno al canale dello scomparso \"arroyo\" della Fuente Castellana o dell'Olivar, che scorreva ad est del centro. Frutto di un'iniziativa collettiva fu la semina un filare di alberi longitudinalmente, disposti lungo un unico filare nel caso del Prado de los Recoletos Agustinos e in tre in quello \"de los Jer\u00f3nimos\", come pu\u00f2 apprezzarsi nella pianta di Pedro Teixeira Albernaz dell'anno 1656. Tramite questo viale alberato si marcava la linea divisoria tra le frazione della citt\u00e0 e i recinti monacali ubicati all'altro lato del Prado Viejo. Agli inizi del XVII secolo venne costruito, assieme alla chiesa di San Jer\u00f3nimo el Real, il Palacio del Buen Retiro, un terreno e residenza reale che chiudeva il lato nord del Prado de los Jer\u00f3nimos. Di quest'ultima parte, si sono conservati la Sala del Regno e il Sal\u00f3n de Baile (conosciuto come Cas\u00f3n del Buen Retiro), cos\u00ec come parte dei suoi giardini, che costituiscono l'attuale Parco del Retiro.\nIl progetto del \"Sal\u00f3n del Prado\".\nDurante il regno di Carlo III, le riforme urbanistiche di Madrid si pianificarono in quella che allora era la periferia della citt\u00e0: il Prado Viejo che, nonostante fosse un \"paseo\" molto popolare era caduto in uno stato di abbandono e andava perdendo la sua primitiva funzione di luogo di svago. Il Sal\u00f3n del Prado, come si chiam\u00f2 questa grande riforma, convert\u00ec questa zona, diffusamente alberata, in un \"paseo\" con giardini e fontane. L'idea fu promossa dal Conde de Aranda, presidente del Consiglio di Castiglia, e i lavori iniziarono nel 1763.\nSi cercava di integrare in modo unitario i frammenti dispersi dello spazio di transizione tra la citt\u00e0 e il complesso palatino del Buen Retiro, mediante la creazione di uno spazio circolare limitato e abbellito da fontane e viali alberati. Il Sal\u00f3n del Prado fu ordinato urbanisticamente da Jos\u00e9 de Hermosilla, il quale progett\u00f2 una pianta longitudinale, con grandi fontane da tratto a tratto (Cibele, Nettuno e le Quattro Stagioni o di Apollo). Le fontane e gli elementi decorativi furono progettati da Ventura Rodr\u00edguez, e lavorarono alle sculture i pi\u00f9 affermati scultori del momento. Il Sal\u00f3n del Prado andava dall'attuale plaza de Cibeles alla \"glorieta de Atocha\" (\"glorieta del Emperador Carlos V\"), e si potevano distinguere tre tratti.\nIl primo, con la fontana di Apollo (o delle Quattro Stagioni) al centro, conteneva le fontane di Cibele e Nettuno agli estremi, e riceveva il nome di \"Prado de Apolo\". Il secondo, andava da Nettuno al Giardino Botanico, dinanzi al quale era disposta una \"glorieta\" con quattro piccole fontane (all'incrocio della \"calle de Huertas\"), e in ultimo, il \"paseo\" che si estendeva davanti alla facciata principale del Giardino Botanico costituiva il terzo tratto, alla fine del quale venne collocata la Fontana del Carciofo, che si ergeva al fondo come parte del recinto del Sal\u00f3n, la Puerta de Atocha o di Vallecas. I lavori terminarono con la sistemazione e l'ornamento del \"paseo\" che sbocca sulla Puerta de Alcal\u00e1 (1774-1778) e il rimodellamento del \"paseo\" che da sudest si dirige verso la \"Bas\u00edlica de Nuestra Se\u00f1ora de Atocha\". Oggigiorno le statue di Cibele, Apollo e Nettuno sono ancora presenti. Tra i palazzi, da un lato e dall'altro, si piazzarono il \"Gabinete de Historia Natural\" (oggi l'edificio principale del Museo del Prado), il Giardino Botanico, la Plater\u00eda Mart\u00ednez (nel luogo dove oggi c'\u00e8 il Ministero della Salute) e l'Osservatorio Astronomico, tutti progettati da un altro grande architetto del re: Juan de Villanueva. La fontana del carciofo venne spostata all'angolo sudest del laghetto del parco del Retiro. Oggi, esiste una copia moderna dell'originale nel centro della \"glorieta del Emperador Carlos V\". Dell'epoca della creazione del sal\u00f3n del Prado, sebbene destinati in principio a residenze private, sono il Palacio de Buenavista, all'intersezione della calle de Alcal\u00e1 con la plaza de Cibeles, e il Palacio de Villahermosa (attuale Museo Thyssen-Bornemisza), all'angolo tra la \"Carrera de San Jer\u00f3nimo\" con il paseo del Prado.\nCostruzioni del XIX, XX e XXI secolo.\nGi\u00e0 nel XIX secolo si costruirono il palacio de Linares (1873), e l'edificio del Banco de Espa\u00f1a (1891), entrambi nella plaza de Cibeles, e la Bolsa de Comercio (1893). Edifici singolari del XX secolo sono gli hotel Ritz (1910) e Palace (1912), e il \"palacio de Comunicaciones\" (1919). All'importanza urbanistica di questa zona c'\u00e8 da aggiungere l'esistenza di una concentrazione artistica di straordinaria importanza con il Museo del Prado, il Thyssen-Bornemisza e il Reina Sof\u00eda, quest'ultimo gi\u00e0 nella \"Glorieta del Emperador Carlos V\". Nel febbraio 2002, l'architetto portoghese \u00c1lvaro Siza vinse il concorso internazionale indetto dal comune di Madrid per il rinnovamento dell'asse Recoletos-Prado e dei suoi dintorni; il progetto si ispira alla concezione originale del Sal\u00f3n del Prado e contempla l'ampliamento degli spazi pedonali, l'incremento delle zone verdi e la soppressione di barriere architettoniche. Il 6 febbraio 2008 apr\u00ec le sue porte allo spazio di divulgazione culturale \"CaixaForum Madrid\", che occupa l'antico edificio della \"Central El\u00e9ctrica del Mediod\u00eda\" (1899), trasformato e riadattato alla nuova destinazione d'uso dagli architetti Jacques Herzog e Pierre De Meuron. Da notare, come parte di questo complesso, il giardino verticale, opera di Patrick Blanc."}
{"id": "2530028", "revid": "467420", "url": "https://it.wikipedia.org/wiki?curid=2530028", "title": "Laura (Capaccio Paestum)", "text": "Laura \u00e8 una frazione del comune di Capaccio Paestum (provincia di Salerno) da cui dista 12\u00a0km.\nGeografia fisica.\nTerritorio.\nLa frazione occupa la fascia costiera del comune, per circa 5\u00a0km, dalla foce del fiume Sele alla localit\u00e0 \"ponte di ferro\". \u00c8 caratterizzata da tre assi viari paralleli che corrono il primo lungo la costa, il secondo di fianco alla lussureggiante pineta ed il terzo pi\u00f9 all'interno. Lo spazio tra la pineta e l'entroterra, negli ultimi decenni, \u00e8 stato riempito di alberghi, resort, campeggi, ville e villini di ogni sorta.\nStoria.\nLe spiagge della frazione Laura furono interessate il 9 settembre 1943 dagli sbarchi delle forze alleate durante lo sbarco a Salerno.\nLa stessa frazione Laura e la localit\u00e0 di Paestum furono i primi centri abitati liberati dagli alleati durante le operazioni di sbarco.\nAncora oggi, all'altezza dell'Hotel Laura, a circa 200 metri al largo, immergendosi, \u00e8 visibile una porzione di un mezzo da sbarco alleato ormai quasi completamente ricoperto dalle sabbie del fondale marino.\nMonumenti e luoghi d'interesse.\nAree naturali.\nRiserva naturale Foce Sele - Tanagro.\nLa Riserva naturale Foce Sele - Tanagro, comprende, oltre alle fasce litoranee a destra e sinistra del fiume Sele, tutta la parte di pineta rientrante nella frazione Laura.\nStemma.\n quale stemma della frazione Laura il \"Giglio di mare\" (Pancratium maritimum). Infatti questa pianta, che cresce spontaneamente sulle dune sabbiose delle spiagge italiane, \u00e8 particolarmente presente sul litorale del comune di Capaccio-Paestum ed in particolare nella frazione Laura.\nEconomia.\nPrevalentemente turistica. La frazione \u00e8 ricca di alberghi e stabilimenti balneari. Vi sono anche diversi hotel di lusso e ristoranti tipici.\nSport.\nCalcio.\nLa frazione Laura \u00e8 rappresentata dalla seguente squadra di calcio:"}
{"id": "2530032", "revid": "1748167", "url": "https://it.wikipedia.org/wiki?curid=2530032", "title": "Corvara", "text": "Corvara \u00e8 un comune italiano di 210 abitanti della provincia di Pescara in Abruzzo. Faceva parte della comunit\u00e0 montana \"Vestina\".\nStoria.\n\"Curtis\" di antichissima ed ignota fondazione, Corvara divenne Castello noto come \"La Corvara\" nel 985, quando l'Abate Casauriense Adamo la ingrand\u00ec e la fortific\u00f2, facendovi insediare gli abitanti delle ville limitrofe di Casole, Letto e Nirano/Nerano. Nel 1258 diede i natali all'antipapa Niccol\u00f2 V.\nIl paese nel 1933 fu colpito dal terremoto della Majella e a causa di alcuni crolli e della mancanza di soccorsi adeguati, per la difficile accessibilit\u00e0 al monte Aquileio, fu abbandonato. Stessa sorte tocc\u00f2 alla vicina Pescosansonesco. Il nuovo abitato fu costruito pi\u00f9 a valle. Il borgo vecchio tuttavia \u00e8 stato oggetto di restauro e rivalutazione artistica, incluso come meta nel Parco Nazionale della Majella.\nMonumenti.\nBorgo vecchio di Corvara.\nIl borgo vecchio conserva intatte molte case di pietra, dette \u201cpagliare\u201d, perch\u00e9 usate anche come stalla per le bestie da soma. Interessante visitare le rocce del monte Aquileio sopra cui sono costruite le abitazioni, e la chiesa di Sant'Andrea Apostolo, di cui resta intatta la torre campanaria con cuspide, e la parte dell'abside. Il borgo \u00e8 attraversato da via Parrocchia, che sale sino alla torre campanaria, e la via s'interrompe in un piccolo piazzale, dove si trovava la storica sede municipale, oggi trasferita a valle in zona Vicenne. Presso la facciata di una di queste case del borgo si conserva un prezioso portale romanico del XII secolo, ricavato forse dall'antica chiesa di Sant'Andrea, che mostra l'arco a tutto sesto con colonnine a capitelli compositi, e lunetta originalmente affrescata. Gli edifici di maggiore interesse sono:\nCultura.\nCinema.\nA Corvara \u00e8 stato girato il film \"Omicidio all'italiana\" di Maccio Capatonda, dove il paese prende il nome di \"Acitrullo\"."}
{"id": "2530035", "revid": "121664211", "url": "https://it.wikipedia.org/wiki?curid=2530035", "title": "Grotta di Fumane", "text": "Il Riparo Solinas, attualmente noto come Grotta di Fumane, \u00e8 localizzato sopra la localit\u00e0 \"Ca' Gottolo\" lungo la vecchia strada che va da Fumane alla frazione Molina, in provincia di Verona.\nLa storia.\nFu scoperto nel 1962 da \"Giovanni Solinas\" con il figlio \"Alberto Solinas\", entrambi appassionati e studiosi della Paleontologia e della Preistoria locale.\nIl Riparo, noto agli abitanti della zona come \"Gli Osi\" per via dei numerosi reperti che si trovavano, fu abitato per un lunghissimo periodo che va da circa 60.000 anni fa con presenze dell'Homo neanderthalensis (\"Uomo di Neandertal\"), dall'Homo sapiens dell'Aurignaziano, circa 34.000 a 32.000 anni fa fino al crollo della grotta che si presume risalga a 25.000 anni fa conseguenza ed effetto di una glaciazione.\nViene considerato da molti il sito pi\u00f9 importante in Europa per il lungo periodo di utilizzo e per caratteristiche proprie. Si unisce ad un sistema di presenze preistoriche nel nord veronese che ha le pi\u00f9 ampie ed importanti ed accessibili nel Riparo Soman, Riparo Tagliente nel Covolo di Camposilvano, nel sistema di grotte ai piedi del Ponte di Veja, nel Castelliere delle Guaite e in una miriade di presenze minori, frequentabili e documentate.\nIl museo.\nIl \"Riparo Solinas\" \u00e8 stato strutturato come un insolito museo.Con il contributo di una fondazione bancaria locale \u00e8 stato reso accessibile alle visite del pubblico. Non ha accessibilit\u00e0 comoda per le persone diversamente abili per la sua localizzazione a centinaia di metri dal parcheggio pi\u00f9 vicino e su una strada in forte salita.\nIl lavoro di musealizzazione \u00e8 stato curato da un gruppo di architetti guidati da Arrigo Rudi. La struttura ha due entrate, la prima \u00e8 diretta sulla strada con una struttura di legno lamellare e plastica trasparente al fine di permettere l'entrata pi\u00f9 alta possibile di luce naturale pi\u00f9 un accesso secondario nella parte interna del bosco che permette di entrare nella parte alta della grotta evitando il percorso con scale a pioli. \u00c8 in evidenza, e spiegato, lo scavo stratigrafico, datato col sistema del radio carbonio.\nOgni strato \u00e8 evidenziato con i reperti trovati: carboni, carcasse di animali con le relative zone di macellazione, le schegge e le selci, sostanze organiche e strumenti.\nIl riparo vero e proprio fu abitato in tempi pi\u00f9 recenti e fu colorato con ocra rossa, con resti di pi\u00f9 focolari.Particolare importante \u00e8 la presenza negli strati pi\u00f9 recenti di una fossa usata come deposito dei rifiuti lasciando la grotta sgombra di essi, segno anche di come l'homo sapiens suddivideva lo spazio in zone pi\u00f9 precise di quanto faceva il neanderthal.Dalla parete si sono staccati disegni in ocra, tra i pi\u00f9 antichi disegni mai eseguiti. Ad oggi ne sono stati identificati cinque, di cui un paio molto conosciuti. Il primo rappresenta un essere cornuto per il quale sono state avanzate diverse ipotesi tuttora discusse: potrebbe trattarsi di uno sciamano (ipotesi molto discutibile) come di un semplice operatore rituale, con in mano un oggetto votivo, che non ha nulla a che fare con le pratiche sciamaniche, ma potrebbe anche essere una figura simbolica che sintetizza la sfera umana e quella animale, o una madre che tiene per mano un bambino, oppure un cacciatore con la preda (l'immagine dopo quasi 35.000 anni \u00e8 molto sbiadita e le interpretazioni sono aperte). L'altro disegno raffigura un animale, un felide o un mustelide.\nIl riparo era abitato prevalentemente dalla primavera all'autunno con uno spostamento invernale in zone meno fredde.\nIn termini di datazione vi sono attinenze con i ritrovamenti nel sud est francese. Una parte degli oggetti \u00e8 presente al Museo di Sant'Anna d'Alfaedo. I reperti trovati vanno da selci e da utensili di osso a oggetti ornamentali, conchiglie e denti di cervo.\nIl ritrovamento di resti animali ha permesso una conferma della fauna della zona: la volpe, la iena, il lupo, l'orso bruno, la lince, il gatto selvatico e il leone delle caverne questi resti sono successivi anche alla presenza umana.\nVista la recente scoperta, dovrebbe trattarsi dell'unico importante sito dove visita e ricerca coesistono. La struttura entra nel sistema museale della Lessinia che coinvolge in prima istanza la Comunit\u00e0 montana della Lessinia e in secondo piano l'Ente Parco e il comune.\nLa ricerca attualmente \u00e8 guidata dalle Universit\u00e0 di Ferrara e Milano, ma \u00e8 aperta alle collaborazioni internazionali, tantoch\u00e9 la recente inaugurazione \u00e8 stata coordinata dal professor Janusz Kozlowski di Cracovia attuale presidente della Commissione Europea del Paleolitico Superiore."}
{"id": "2530036", "revid": "47767", "url": "https://it.wikipedia.org/wiki?curid=2530036", "title": "Monti D\u00e2mrei", "text": "I Monti D\u00e2mrei , letteralmente \"Montagne dell'Elefante\", sono una catena montuosa nel sud-ovest della Cambogia.\nDescrizione.\nLa catena \u00e8 una diramazione dei \"Kr\u00e2vanh\", o Monti Cardamomi, ma ha un'estensione molto minore. La cima pi\u00f9 elevata \u00e8 Phnom Bokor, che raggiunge i 1.081\u00a0metri sul livello del mare. Trovandosi in prossimit\u00e0 della costa del Golfo del Siam, le loro pendici assai boscose hanno una piovosit\u00e0 media annua di 3.800\u20135000\u00a0mm sul versante occidentale (perch\u00e9 soggetto ai monsoni di sudovest) ma di soli 1.020\u20131.520\u00a0mm su quello orientale.\nI monti D\u00e2mrei fino al 1975 furono il principale centro cambogiano della coltivazione del pepe nero. Dopo gli anni turbolenti della guerra civile e del successivo regime dei Khmer rossi, la coltivazione del pepe si \u00e8 andata lentamente riprendendo dal finire degli anni novanta.\nTurismo.\nIl Parco Nazionale di Bokor attualmente si estende sulle cime e la porzione di territorio pi\u00f9 elevata dei monti D\u00e2mrei. Le autorit\u00e0 stanno cercando di limitare il disboscamento illegale. Il parco ospita una grande variet\u00e0 di specie vegetali, comprese diverse orchidee rare, ed offre delle cascate spettacolari durante la stagione delle piogge.\nUna strada in pessime condizioni (costruita originariamente dai francesi nel 1917) porta fin sulla sommit\u00e0 di Phnom Bokor, dove si trova una cittadina fantasma, abbandonata da decenni, conosciuta come Stazione climatica di Bokor. L'\u00e9lite dei funzionari coloniali francesi vi trascorreva le vacanze durante i mesi pi\u00f9 caldi. Ne fanno parte anche una chiesa cattolica e un casin\u00f2, entrambi in condizioni assai precarie. Nelle vicinanze c'\u00e8 un presidio dei ranger del parco, che fa le veci di ostello vista la mancanza di altre sistemazioni.\nNel 2008 sono per\u00f2 iniziati dei lavori di sistemazione della strada e costruzione di edifici turistici."}
{"id": "2530042", "revid": "1652635", "url": "https://it.wikipedia.org/wiki?curid=2530042", "title": "Dentro ad ogni brivido", "text": "Dentro ad ogni brivido \u00e8 un brano musicale scritto da Federica Camba e Daniele Coro ed interpretato da Marco Carta, pubblicato in radio il 10 aprile 2009 come secondo singolo estratto dall'album certificato platino \"La forza mia\".\nLa canzone era stata originariamente scelta per la partecipazione al Festival di Sanremo, ma \u00e8 stata poi sostituita da \"La forza mia\" che ha vinto il Festival. La canzone ha un'impronta sonora stile anni sessanta. Il brano \u00e8 stato inserito anche nelle compilation \"MTV Summer Song\" e \"Hit Mania Estate 2009\".\nIl video.\nIl video musicale relativo al brano \u00e8 stato filmato il 18 e 19 aprile 2009 a Barcellona con Gaetano Morbioli. Il 7 maggio 2009 il video \u00e8 stato presentato in anteprima sul sito ufficiale del cantante. Nel video un investigatore privato segue una ragazza bionda, fotografando ogni sua mossa, evidentemente per immortalare le prove di un adulterio. Intervallate a queste sequenze ne vengono mostrate altre in cui Marco Carta interpreta la canzone. Alla fine del video, l'anziano marito della ragazza bionda, riceve le fotografie inviate dall'investigatore, e rimane sconvolto nello scoprire che le ultime fotografie, autoscattate, mostrano proprio l'investigatore a letto con la moglie.\nRiconoscimenti.\nLa canzone ha gareggiato con tutte le altre canzoni estive del 2009 ad una gara ideata da MTV: Coca Cola Live @ MTV - The Summer Song. Il 26 settembre le canzoni pi\u00f9 votate si sono esibite a Roma ed \u00e8 qui che la canzone vince rivelandosi Hit Summer Song 2009 spodestando altre canzoni in gara."}
{"id": "2530043", "revid": "1543377", "url": "https://it.wikipedia.org/wiki?curid=2530043", "title": "Adam Nelson", "text": "In carriera ha vinto il titolo olimpico ed Atene 2004 e un argento olimpico alle olimpiadi di Sydney 2000. Ha vinto un titolo mondiale nell'edizione di Helsinki 2005 e tre argenti nelle edizioni del: 2001, 2003, 2007.\nHa un primato personale outdoor di 22,51 metri e indoor di 22,40, risultati che lo piazzano rispettivamente al 10\u00ba e al 3\u00ba posto nelle graduatorie mondiali di tutti i tempi.\nNel dicembre 2012 decide di ritirarsi dallo sport agonistico dopo la notizia della consegna della medaglia d'oro olimpica di considerandola il giusto coronamento della sua carriera.\nBiografia.\nInizi (1993-1999).\nNelson ha studiato alla \"Lovett School\" di Atlanta, e in quel periodo ha praticato vari sport come il football e l'atletica leggera.\nDopo la laurea, conseguita nel 1993, si \u00e8 iscritto al Dartmouth College dove Nelson ha vinto anche vari riconoscimenti come membro della squadra universitaria di atletica leggera.\nDetiene ancora oggi il record di getto del peso dell'universit\u00e0 grazie ad un lancio a 19,88 metri.\nInoltre, ha giocato nella squadra di football come linebacker diventando cos\u00ec la prima matricola a giocare a football a Dartmouth.\nPrima del 1993, la Ivy League vietava infatti agli studenti del primo anno di giocare nella squadra di football dell'universit\u00e0.\nI successi (2000-2007).\nNel 2000, dopo aver vinto i Trials Olimpici nel getto del peso, alle Olimpiadi di Sydney 2000 \u00e8 riuscito a conquistare la medaglia d'argento sempre nella stessa specialit\u00e0. In quell'occasione Nelson era il favorito per la vittoria, avendo vinto tutti i grandi Meeting nell'estate dei quell'anno. Il suo lancio a 21,21 m \u00e8 stato appena 8 centimetri pi\u00f9 corto di quello del vincitore Arsi Harju.\nNel 2001, ai campionati mondiali di Edmonton vinse la medaglia d'argento dietro al connazionale John Godina e, due anni pi\u00f9 tardi, ai mondiali di Parigi 2003 si dovette accontentare ancora una volta dell'argento.\nNelson vinse anche una medaglia d'argento alle Olimpiadi estive di Atene 2004. La gara di getto del peso si tenne nell'antico stadio di Olimpia.\nNelson lanci\u00f2 subito al suo primo tentativo a 21,16 m, misura che lo mantenne in testa alla competizione fino al sesto turno, quando, l'ucraino Jurij Bilonoh lanci\u00f2 alla sua stessa misura scavalcandolo cos\u00ec in classifica in virt\u00f9 del suo secondo miglior lancio a 21,15.\nEntrato in pedana per il suo ultimo tentativo Nelson fece ancora un lancio nullo e cos\u00ec Bilonoh vinse la medaglia d'oro e Nelson si dovette accontentare della seconda medaglia d'argento olimpica consecutiva.\nIn occasione del suo ultimo lancio nullo, l'atleta statunitense protest\u00f2 vivacemente con i giudici di gara ma, successivamente, si scus\u00f2 per la sua reazione emotiva.\nNel marzo 2013 il vincitore del getto del peso, l'ucraino Jurij Bilonoh, \u00e8 stato privato della medaglia d'oro dopo essere risultato positivo ad un test anti-doping retroattivo.\nLe medaglie vengono di conseguenza riassegnate ed il titolo di campione olimpico viene dato a Nelson.\nNel 2005 riusc\u00ec finalmente a realizzare il suo sogno di vincere un titolo mondiale.\nAi campionati del mondo di Helsinki, vinse infatti la medaglia d'oro davanti all'olandese Rutger Smith, grazie ad un lancio di 21,73 metri.\nDue anni dopo, ai mondiali di Osaka 2007 si present\u00f2 ancora come uno tra i favoriti alla medaglia.\nDopo una facile qualificazione, in finale raggiunse il secondo posto dopo una lunga sfida con il connazionale Reese Hoffa.\nUltimi anni (2008-2012).\nNel 2008, grazie al terzo posto ai Trials olimpici si \u00e8 qualificato per la sua terza Olimpiade.\nA Pechino per\u00f2, giunto in finale, i suoi tre tentativi furono nulli e si dovette accontentare del 12\u00ba posto.\nL'anno successivo, ai campionati del mondo di Berlino 2009 ha raggiunto il quinto posto grazie ad un lancio a 21,11, suo primato stagionale.\nDurante la stagione 2011 \u00e8 riuscito a tornare sopra la soglia dei 22 metri, lanciando a 22,09 durante i campionati nazionali statunitensi e vincendo cos\u00ec anche il suo quarto titolo nazionale all'aperto.\nGiunto ai Campionati mondiali di Taegu, come uno dei favoriti e con la terza misura fra i partecipanti, non \u00e8 per\u00f2 riuscito ad esprimersi ai suoi livelli.\nHa superato il turno di qualificazione con l'undicesima misura di ripescaggio a 20,23 m, in finale invece, non \u00e8 riuscito ad andare oltre all'ottava posizione con un lancio per lui deludente a 20,29.\nAl quarto turno era riuscito a scagliare il suo peso fin sulla fettuccia dei 21 metri non riuscendo per\u00f2 a restare in pedana.\nLa medaglia Olimpica postuma e il ritiro (2012).\nDopo una stagione a buon livello che per\u00f2 non lo vide partecipare ai giochi olimpici di , nel dicembre dello stesso anno viene data notizia della positivit\u00e0 di vari atleti a dei controlli antidoping postumi sui campioni di urine prelevati ad .\nTra gli atleti trovati positivi c'era anche l'ucraino Jurij Bilonoh, vincitore della gara di getto del peso davanti a Nelson.\nLa IAAF decise di riassegnare le medaglie dando il titolo olimpico a Nelson.\nDopo la notizia l'atleta statunitense, ormai trentasettenne, decise di interrompere i suoi allenamenti e di ritirarsi ufficialmente dall'attivit\u00e0 agonistica ritenendo questa medaglia il giusto coronamento della sua carriera."}
{"id": "2530045", "revid": "287204", "url": "https://it.wikipedia.org/wiki?curid=2530045", "title": "Pichler", "text": ""}
{"id": "2530051", "revid": "1573940", "url": "https://it.wikipedia.org/wiki?curid=2530051", "title": "Chiesa di Sant'Antonio abate (Trani)", "text": "La chiesa di Sant'Antonio abate, chiamata anche di \"Sant'Antuono\", \u00e8 una chiesa romanica di Trani dell'XI secolo situata sotto l'arco di accesso al molo sant'Antonio.\nStoria.\nSecondo la tradizione venne fatta edificare da un capitano di mare intorno all'anno 1000, per un voto fatto durante una tempesta di edificare una chiesa nel luogo ove fosse potuto giungere a terra sano e salvo.\nDescrizione.\nL'ingresso originario si trovava sul lato occidentale, ma venne in seguito ricoperto da un muraglione di rinforzo e per volere del vicer\u00e9 Pietro da Toledo vi furono aggiunti dei barbacani in pietra per farne un fortino a difesa dagli attacchi dei Saraceni.\nL'interno \u00e8 suddiviso in tre navate con nove colonne che sorreggono archi. Le campate sono coperte a cupola\nOggi \u00e8 occupata da un ristorante."}
{"id": "2530053", "revid": "147575", "url": "https://it.wikipedia.org/wiki?curid=2530053", "title": "Leavesden Film Studios", "text": ""}
{"id": "2530055", "revid": "125386461", "url": "https://it.wikipedia.org/wiki?curid=2530055", "title": "Chiesa di Sant'Andrea (Trani)", "text": "La chiesa di Sant'Andrea \u00e8 una chiesa di Trani sita in via Mario Pagano.\nStoria.\nFu eretta intorno all'anno 1000. Fino al 1644 fu intitolata a San Basilio e veniva officiata da monaci di rito greco.\nMiracolo eucaristico.\nAll'interno della chiesa si conserva una teca d'argento, nella quale sono riposti i resti di un'ostia consacrata fritta, frutto di un miracolo eucaristico.\nIl miracolo sarebbe avvenuto intorno all'anno 1000: nel giorno del Gioved\u00ec santo una donna ebrea in questa chiesa sottrasse abilmente un'ostia consacrata e, giunta a casa, volendo verificare l'effettiva presenza di Cristo, la pose in olio bollente: questa sarebbe divenuta carne, prendendo a sanguinare abbondantemente.\nL'arcivescovo, accorso alla notizia del sacrilegio, ordin\u00f2 una processione penitenziale riparatoria, che da allora viene tenuta ogni anno durante la processione dei Misteri del Venerd\u00ec santo.\nXXI secolo.\nSvolge ruolo di rettoria, ed \u00e8 sede del gruppo di preghiera devoto a Padre Pio, che ogni anno porta in processione l'effigie del santo nel giorno della morte di San Pio.\nDurante il periodo natalizio essa \u00e8 adorna di un presepe devozionale che rafforza la tradizione di questa chiesa nella santificazione del Natale; infatti fino agli anni cinquanta erano esposte alla venerazione dei fedeli le statue della Sacra Famiglia, che erano portate in processione nel giorno di Natale. Esse vi rimasero fino a quando, per ordine dell'arcivescovo di Trani mons. Francesco Petronelli, si decise la nuova collocazione nella nuova chiesa parrocchiale di San Giuseppe da dove tuttora, nella sera del 24 dicembre, le suddette statue escono processionalmente collocate nel cosiddetto \"Carro della nativit\u00e0\".\nDescrizione.\nDal punto di vista architettonico si presenta compatta, la sua facciata attuale non ha conservato il disegno originario e risale a epoca successiva.\nLa sua pianta, costruita sul modello di quelle bizantine, \u00e8 a croce greca con tre navate, divisa da quattro colonne di granito di rempiego terminanti con delle piccole absidi.\nAll'interno, la cupola emisferica sorge al centro della navata mediana, sorretta da quattro colonne che indicano, per il loro fusto capovolto, la loro provenienza pagana.\n\u00c8 una delle poche chiese antiche a una cupola rimasta perfettamente intatta in Puglia.\nCollegamenti esterni.\nChiesa di San Andrea a Trani, su catalogo.beniculturali.it"}
{"id": "2530056", "revid": "298229", "url": "https://it.wikipedia.org/wiki?curid=2530056", "title": "Reese Hoffa", "text": "Biografia.\nL'infanzia.\nNato nel Kentucky, fino all'et\u00e0 di sei anni, ha vissuto in un orfanotrofio per poi trasferirsi ad Augusta, dove \u00e8 vissuto durante tutta la durata della scuola superiore.\nReese \u00e8 stato adottato poco prima del suo sesto compleanno in una famiglia con cinque altri ragazzi.\nIn giovent\u00f9 amava moltissimo fare sport. Ha giocato a calcio a basket, ed anche a baseball.\nIl suo sogno \u00e8 sempre stato quello di diventare un giocatore professionista di football. \u00c8 stato durante la terza media che Hoffa ha provato per la prima volta a lanciare il peso sotto la spinta del coach Dave Machovec.\nCarriera.\nLe prime esperienze internazionali (2000-2003).\nStudente alla Lakeside High School di Evans, Georgia, all'inizio della stagione 2000 si classific\u00f2 al secondo posto ai campionati universitari indoor ma poi non riusc\u00ec a qualificarsi per le Olimpiadi di Sydney.\nDurante la stagione 2001 raggiunse la misura di 20,22, chiudendo al terzo posto ai campionati NCAA all'aperto, e nono alle Universiadi.\nNel 2003, vinse la medaglia d'oro ai Giochi panamericani di Santo Domingo con un miglior lancio di 20,95 metri.\nI primi successi (2004-2005).\nAll'inizio della stagione 2004, Hoffa sal\u00ec sul secondo gradino del podio ai campionati mondiali indoor di Budapest, finendo alle spalle del solo Christian Cantwell.\nNel mese di giugno si classific\u00f2 secondo ai trials conquistando quindi la qualificazione per le Olimpiadi. Ad Atene, \u00e8 stato per\u00f2 eliminato nella fase di qualificazione con la modesta misura di 19,40.\nSul finire della stagione fu chiamato per la prima volta a partecipare alla IAAF World athletics final di Monaco, evento che vede partecipare i migliori 8 atleti al mondo per ogni specialit\u00e0.\nIn questa manifestazione si classific\u00f2 quarto nel getto del peso con la misura di 20,51.\nL'anno successivo, dopo aver disputato una buona stagione all'aperto, che lo vide vincente al Super Grand Prix di Doha, conquist\u00f2 ancora una volta la qualificazione per la IAAF World Athletics Final.\nIn questa edizione raggiunse la terza piazza grazie ad un lancio a 20,87 metri.\nIl titolo mondiale indoor (2006).\nHoffa vinse il suo primo importante titolo internazionale all'inizio della stagione 2006 ai campionati mondiali indoor di Mosca, battendo con un lancio a 22,11 metri il bielorusso Andr\u0117j Michnevi\u010d ed il danese Joachim Olsen. Nello stesso anno vinto per la prima volta anche il titolo nazionale ai campionati indoor degli Stati Uniti grazie ad una prestazione di 21,61\u00a0m.\nNella stagione all'aperto disput\u00f2 moltissimi Meeting in giro per il mondo conquistando varie vittorie come ad Helsinki al GE Money Grand Prix o a Berlino al Meeting ISTAF.\nGrazie a questi suoi successi conquist\u00f2 ancora una volta la partecipazione alla World Athletics Final a Stoccarda dove vinse con la misura di 21,05\u00a0m.\nSelezionato per la Coppa del mondo per nazioni di Atene, si classific\u00f2 al secondo posto dietro al tedesco Ralf Bartels.\nIl titolo mondiale di Osaka (2007).\nNella stagione 2007 vinse il suo primo titolo nazionale outdoor ad Indianapolis con 21,47 metri. Poco prima dei Campionati mondiali stabil\u00ec anche la migliore prestazione dell'anno con 22,43 metri al meeting di Londra.\nAi campionati del mondo di Osaka Hoffa riuscir\u00e0 a raggiungere il risultato pi\u00f9 importante della sua carriera.\nIl 25 agosto 2007, nella mattinata della prima giornata di gare si tennero le qualificazioni per la finale di getto del peso.\nSuper\u00f2 il turno con la seconda misura scagliando il suo peso a 20,89 al primo turno di lanci.\nIn serata si laure\u00f2 campione del mondo con un lancio a 22,04 metri, davanti al connazionale Adam Nelson.\nSul finire della stagione, Hoffa \u00e8 di nuovo davanti a Nelson alla World Athletics Final di Stoccarda, firmando cos\u00ec la sua seconda vittoria consecutiva in questa competizione.\nLa delusione olimpica (2008).\nAi campionati mondiali indoor di Valencia raggiunse l'argento grazie ad un lancio a 21,20 dietro al connazionale Christian Cantwell.\nDopo una stagione outdoor molto regolare ad alto livello, che lo port\u00f2 al secondo posto nelle liste mondiali dell'anno con una misura superiore a 22 metri, vinse le selezioni olimpiche di Eugene e si prepar\u00f2 quindi per i giochi olimpici di Pechino 2008.\nNella gara di getto del peso, dopo aver superato il turno di qualificazione con la misura di 20,41, in finale, raggiunse solo il settimo posto con un lancio a 20,53 metri.\nNella stessa stagione \u00e8 stato quarto alla World Athletics Final con la misura di 20,37.\nMondiali di Berlino (2009).\nNella stagione 2009, pur essendo tra i favoriti alla vittoria della competizione, raggiunse solo il quarto posto ai campionati mondiali di Berlino con 21,28 a solo 9 centimetri dalla terza piazza occupata dal tedesco Ralf Bartels.\nNel settembre dello stesso anno concluse ancora quarto alla IAAF World Athletics Final lanciando a 20,66 metri.\nMondiali indoor di Doha (2010).\nNella stagione indoor 2010, dopo aver lanciato il suo peso fino alla misura di 21,20, non \u00e8 riuscito a qualificarsi per i mondiali indoor di Doha 2010.\nNel corso della stagione all'aperto ha raggiunto il terzo posto al Golden Gala di Roma.\nIl 14 agosto, all'Aviva London Grand Prix di Londra, ha colto la sua prima vittoria in una tappa della Diamond League grazie ad un lancio a 21,44, suo primato stagionale.\nPochi giorni dopo, nella tappa conclusiva della Diamond League, al Memorial Van Damme, ha migliorato il suo stagionale raggiungendo la misura di 22,16 metri, vincendo cos\u00ec anche la gara.\nHobby.\nReese Hoffa ha anche diversi hobby nella vita come ad esempio la lettura dei libri di Anne Rice.\nAltra cosa che adora \u00e8 il giocare a videogiochi e praticare il golf. Egli ama ogni sorta di puzzle e la sua specialit\u00e0 \u00e8 risolvere il cubo di Rubik (riesce infatti a risolverlo in solo 55 secondi).\nGli piace molto guardare qualsiasi sport in TV ma soprattutto la Little League di baseball.\nMusicalmente i Metallica sono la sua band preferita."}
{"id": "2530057", "revid": "125386419", "url": "https://it.wikipedia.org/wiki?curid=2530057", "title": "Chiesa di San Francesco (Trani)", "text": "La chiesa di San Francesco \u00e8 una chiesa romanica di Trani, oggi parrocchia.\nStoria.\nLa chiesa, nata con l'intitolazione alla Santissima Trinit\u00e0, sembra essere stata fondata dall'abate Domenico Benincasa del cenobio benedettino di Cava de' Tirreni nel 1176, anche se la sua presenza \u00e8 gi\u00e0 attestata nel 1121 in un documento del \"Chartularium Tremitense\", e successivamente consacrata nel 1184 dall'arcivescovo Bertrando II.\nLa chiesa e l'attiguo monastero, oggi sede della biblioteca comunale, occupato dai monaci benedettini, nacque al di fuori della murazione longobarda, in prossimit\u00e0 del \"flumicellus\" che sfociava nel porto, e del punto d'incontro tra la \"via carraria\" (l'attuale via Mario Pagano), che collegava Trani ai vicini agglomerati, e la \"via civitatis\" (oggi via Ognissanti), che conduceva alla Porta Antica della citt\u00e0: la chiesa della SS. Trinit\u00e0 era dunque ubicata in una posizione strategica. Il complesso faceva parte di un agglomerato urbano formatosi al di fuori delle mura, la cui presenza contribu\u00ec a convincere l'imperatore Federico II ad allargare la cinta muraria nel XIII secolo: la chiesa si trov\u00f2 cos\u00ec entro le mura all'ingresso della citt\u00e0, poco distante dalla nuova porta orientale, detta di Bisceglie.\nNel 1537 la chiesa e il monastero passarono dai Benedettini ai Francescani: i Padri Minori Conventuali di Trani, insieme a quelli di altre citt\u00e0 pugliesi, ottennero da papa Clemente VII il permesso di trasferirsi all'interno della cinta muraria. Il vecchio convento dei Francescani, il monastero di San Pietro, si trovava infatti poco distante dal Castello, ed era stato distrutto durante le guerre franco-spagnole dei primi decenni del XVI secolo. La chiesa cambio quindi denominazione, assumendo quella attuale.\nLa piazza vicino alla chiesa, corrispondente al punto di incontro tra le due antiche arterie viarie, \u00e8 denominata in dialetto tranese \"mm\u00e8zze a San Franciche\" (letteralmente: \"in mezzo a San Francesco\") e corrisponde all'attuale Piazza Libert\u00e0: in questo luogo venne eretto l'Albero della libert\u00e0, preludio ai tragici avvenimenti del 1799\nNel 1809 un decreto regio soppresse il convento dei Frati Conventuali di San Francesco. Il convento e i suoi beni furono incamerati prima dal Fisco e poi dal Comune; \u00e8 del 25 ottobre 1809 la disposizione con cui il sindaco affida la chiesa al priore della confraternita dell'Immacolata Concezione, ivi presente dal 1715. L'affidamento divenne definitivo nel 1813.\nIl 1 gennaio 1909 fu istituita la parrocchia di San Francesco e la chiesa pass\u00f2 nella gestione della stessa parrocchia. L'attiguo monastero, prima di essere destinato definitivamente a biblioteca, venne utilizzato come sede di diverse scuole tecniche e della scuola elementare.\nDescrizione.\nLa chiesa di San Francesco delle pochissime chiese romaniche pugliesi a tre cupole ben conservata: le altre sono la chiesa di San Benedetto a Conversano, quella di Ognissanti a Valenzano e il Duomo di San Corrado di Molfetta.\nLa facciata principale termina con un timpano decorato, degli archetti e il campanile a vela. Il tetto e le tre cupole sono rivestite con le caratteristiche \"Chiancarelle\", piccole lastre in pietra locale.\nLa chiesa presentava dei portici sia nella parte anteriore sia in corrispondenza delle facciate laterali: di questi portici sono rimaste solo le tracce di imposte di archi sulle pareti della chiesa.\nLa struttura interna originaria era composta da una grande aula a forma rettangolare, divisa in tre navate, con le tre cupole a copertura di quella centrale. La zona absidale \u00e8 stata invece rimaneggiata in tempi successivi, con l'aggiunta di una cappella a forma quadrangolare e altre modifiche effettuate nel XVII e XVIII secolo.\nLe tre navate dell'interno sono divise da pilastri cruciformi. La navata centrale \u00e8 coperta da una successione di tre cupole.\nSono visibili dalle lastre tombali i segni di alcune famiglie del passato come i Sifola, i Petagna e i Macchia.\nIl 29 giugno 2017 la chiesa di San Francesco si \u00e8 impreziosita di una pala d'altare raffigurante l'incontro tra San Francesco d'Assisi e Papa Innocenzo III, il quale approva la regola francescana. L'opera \u00e8 stata realizzata dal pittore pugliese Giovanni Gasparro. Una successiva pala d'altare, dello stesso autore, \u00e8 stata collocata il 4 maggio 2018; essa raffigura il Santo Patrono della citt\u00e0 di Trani e dell'Arcidiocesi di Trani-Barletta-Bisceglie, San Nicola il Pellegrino, nella sua missione di evangelizzazione dei giovani."}
{"id": "2530062", "revid": "337480", "url": "https://it.wikipedia.org/wiki?curid=2530062", "title": "Montagne dell'Elefante", "text": ""}
{"id": "2530073", "revid": "76963", "url": "https://it.wikipedia.org/wiki?curid=2530073", "title": "Chris Fisher", "text": "Biografia.\nNato a Pasadena ma cresciuto a Newport Beach, Chris Fisher intraprende gli studi di legge e filosofia presso la University of Southern California. Verso la met\u00e0 degli anni novanta si trasferisce in Inghilterra e lavora a Londra come avvocato.\nTornato negli Stati Uniti, trova impiego come tirocinante presso la prestigiosa agenzia di talenti William Morris Agency. Decide quindi di dedicarsi interamente al mondo del cinema e nel 2001 fonda una sua societ\u00e0 di produzione, la Imperial Fish Company con cui subito produce una sua sceneggiatura, il thriller/horror \"Taboo\", diretto da Max Makowski e presentato alle visioni notturne del Sundance Film Festival nel gennaio 2001. Il film, interpretato da Amber Benson e Nick Stahl e distribuito direttamente in DVD l'anno successivo, permette a Fisher di conoscere il produttore Ash R. Shah, con cui collaborer\u00e0 frequentemente negli anni successivi.\nLo stesso anno, collabora alla produzione di \"Spun\", presentato anche questo al Sundance.\nDebutta alla regia con il film \"Nightstalker\", thriller basato sulle gesta del serial killer Richard Ramirez, che terrorizz\u00f2 la citt\u00e0 di Los Angeles nella met\u00e0 degli anni ottanta. Interpretato da Bret Roberts, il film viene presentato al Sundance ma finisce direttamente nel mercato dell'home entertainment nell'agosto del 2003 riuscendo comunque a ottenere risultati economicamente rispettabili.\nIl film successivo, \"Rampage: The Hillside Strangler Murders\" \u00e8 nuovamente basato su fatti reali accaduti a Los Angeles (in questo caso un serial killer che sparse terrore a Hollywood alla fine degli anni settanta). Il film esce in DVD nel gennaio del 2006, in concomitanza con l'uscita in sala del suo terzo film, \"Dirty - Affari Sporchi\", interpretato da Cuba Gooding Jr. e grazie al quale Fisher riceve il consenso di diversi critici (tra cui la rivista \"Variety\").\nSuccessivamente si dedica in modo assiduo alla televisione, dirigendo diversi episodi della serie tv \"Cold Case\" e Person of Interest.\n\"S. Darko\", sequel del \"cult\" \"Donnie Darko\" \u00e8 il suo quarto film."}
{"id": "2530077", "revid": "6653", "url": "https://it.wikipedia.org/wiki?curid=2530077", "title": "Torre Porto Cesareo", "text": ""}
{"id": "2530079", "revid": "1842072", "url": "https://it.wikipedia.org/wiki?curid=2530079", "title": "Causalit\u00e0 (diritto)", "text": ""}
{"id": "2530081", "revid": "916580", "url": "https://it.wikipedia.org/wiki?curid=2530081", "title": "Causalit\u00e0", "text": ""}
{"id": "2530084", "revid": "6653", "url": "https://it.wikipedia.org/wiki?curid=2530084", "title": "Torre Pizzo", "text": ""}
{"id": "2530085", "revid": "6653", "url": "https://it.wikipedia.org/wiki?curid=2530085", "title": "Torre Specchia la Guardia", "text": ""}
{"id": "2530091", "revid": "187240", "url": "https://it.wikipedia.org/wiki?curid=2530091", "title": "Ipopotassiemia", "text": ""}
{"id": "2530092", "revid": "26052110", "url": "https://it.wikipedia.org/wiki?curid=2530092", "title": "Mediaset S.p.A.", "text": ""}
{"id": "2530093", "revid": "26052113", "url": "https://it.wikipedia.org/wiki?curid=2530093", "title": "Digitalia '08 S.r.l.", "text": ""}
{"id": "2530096", "revid": "287204", "url": "https://it.wikipedia.org/wiki?curid=2530096", "title": "Ariarate IV di Cappadocia", "text": "Biografia.\nFiglio del re di Cappadocia Ariarate III e di Stratonice III (figlia di Antioco II \"Teo\" e di Laodice). Ricevette il trono da suo padre quando era poco pi\u00f9 che un bambino. regnando per circa 57 anni, dal 220 al 163 a.C. Spos\u00f2 Antiochis (figlia di Antioco III il Grande, re di Siria, e di sua moglie Laodice III) e, in conseguenza di questa alleanza, aiut\u00f2 Antioco nella sua guerra contro i romani. Dopo la sconfitta di Antioco per mano dei romani nel 190 a.C., Ariarate sollecita la pace nel 188 a.C., corrompendo il proconsole Gneo Manlio Vulso, comandante dei corpi di spedizione romani, per 300 talenti. Ottiene cos\u00ec una pace vantaggiosa \"in amicitiam\" del popolo romano, diventando di fatto un vassallo della Repubblica.. In questo contesto, egli doveva dare sua figlia Stratonice in sposa a Eumene II re di Pergamo, alleato di Roma, ottenendo inoltre uno sgravio fiscale, per cui il tributo venne ridotto da 600 a 300 talenti. Nel 183 - 179 a.C. assiste Eumene nella sua guerra contro Farnace, re del Ponto. Nel 182-181 a.C. i suoi ambasciatori sono ricevuti a Roma insieme a quelli di Eumene II e Farnace I nel tentativo di uscire dalla crisi. Partecipa infine all'offensiva che conduce il re del Ponto a scendere a patti. Polibio fa menzione di un'ambasciata romana spedita ad Ariarate dopo la morte (nel 164 a.C.) del seleucide Antioco IV Epifane onde assicurarsi della sua fedelt\u00e0 alla Repubblica.\nDiscendenza.\nRacconta Diodoro Siculo che Antiochis, la moglie di Ariarate, non avesse generato nessun figlio, poich\u00e9 sterile, e perci\u00f2 lei pens\u00f2 bene, con astuzia, di simulare una gravidanza, (partorendone) introducendone due figli \"contraffatti\", chiamati poi Ariarate e Oroferne. Tuttavia, in seguito, la moglie diede realmente alla luce due figlie e un figlio (Mitridate, il successivo Ariarate V). Vista la situazione, pens\u00f2 di informare Ariarate del suo precedente inganno. Gli altri due figli (\"supposti\") perci\u00f2 furono mandati via lontano dalla Cappadocia, uno a Roma, l'altro nella Ionia, per essere educati alla maniera dei romani, designando cos\u00ec Mitridate come suo successore legittimo con il nome reale di Ariarate V, prima che di l\u00ec a poco morisse. Una delle figlie di Stratonice IV andr\u00e0 in sposa a Eumene II di Pergamo, poi di suo fratello e successore Attalo II. Suo figlio Attalo III gli fece costruire una tomba magnifica.\nLetteratura.\nL'episodio \"supposto\" dei bambini di Ariarate sono il soggetto della tragedia di Claude Boyer: Tiridate (1648)."}
{"id": "2530101", "revid": "1305772", "url": "https://it.wikipedia.org/wiki?curid=2530101", "title": "Ubuntu (disambigua)", "text": "Ubuntu pu\u00f2 essere:"}
{"id": "2530107", "revid": "132266", "url": "https://it.wikipedia.org/wiki?curid=2530107", "title": "Advanced Cardiac Life Support", "text": ""}
{"id": "2530110", "revid": "180559", "url": "https://it.wikipedia.org/wiki?curid=2530110", "title": "Nazionale di hockey su prato femminile del Ghana", "text": "La nazionale di hockey su prato femminile del Ghana \u00e8 la squadra femminile di hockey su prato rappresentativa del Ghana ed \u00e8 posta sotto la giurisdizione della Ghana Hockey Association."}
{"id": "2530112", "revid": "180559", "url": "https://it.wikipedia.org/wiki?curid=2530112", "title": "Nazionale di hockey su prato femminile dell'Egitto", "text": "La nazionale di hockey su prato femminile dell'Egitto \u00e8 la squadra femminile di hockey su prato rappresentativa dell'Egitto ed \u00e8 posta sotto la giurisdizione dell'Egyptian Hockey Federation."}
{"id": "2530113", "revid": "180559", "url": "https://it.wikipedia.org/wiki?curid=2530113", "title": "Nazionale di hockey su prato della Nigeria", "text": "La nazionale di hockey su prato della Nigeria \u00e8 la squadra di hockey su prato rappresentativa della Nigeria ed \u00e8 posta sotto la giurisdizione della Nigeria Hockey Federation."}
{"id": "2530114", "revid": "767487", "url": "https://it.wikipedia.org/wiki?curid=2530114", "title": "Carl Teike", "text": "Biografia.\nNato da un fabbro nei dintorni di Stettino, Carl fu il quarto di 14 figli. Inizi\u00f2 a studiare musica a 14 anni, suonando diversi strumenti. A 19 anni entr\u00f2 nell'esercito di W\u00fcrttemberg come musicista del 123\u00ba reggimento \"K\u00f6nig Karl\". Fu mandato a Ulma (Svevia) dove suon\u00f2 anche un corno francese e percussioni per concerti locali. Teike inizi\u00f2 a scrivere marce militari, fra cui quella che successivamente verr\u00e0 chiamata \"Alte Kameraden\" (Vecchi camerati). Successivamente Alte Kameraden divent\u00f2 una delle marce pi\u00f9 popolari di tutta la Germania, e diverse versioni multilingue furono scritte, fra cui quella italiana \"Vecchi camerati\"."}
{"id": "2530116", "revid": "24443", "url": "https://it.wikipedia.org/wiki?curid=2530116", "title": "Gruppo del Silvretta", "text": "Il Gruppo del Silvretta (detto anche \"Silvretta\") \u00e8 un gruppo montuoso delle Alpi Retiche occidentali. Si trova in Svizzera (Canton Grigioni) ed Austria (Vorarlberg e Tirolo). Prende il nome dal Monte Silvretta.\nClassificazione.\nSecondo la SOIUSA il Gruppo del Silvretta \u00e8 un supergruppo alpino con la seguente classificazione:\nSecondo l'AVE costituisce il gruppo n. 26 di 75 nelle Alpi Orientali.\nSuddivisione.\nSecondo la SOIUSA il Gruppo del Silvretta \u00e8 suddiviso in quattro gruppi e venti sottogruppi:\nVette.\nLe montagne principali del gruppo sono:"}
{"id": "2530117", "revid": "280159", "url": "https://it.wikipedia.org/wiki?curid=2530117", "title": "Tinkers", "text": ""}
{"id": "2530118", "revid": "298055", "url": "https://it.wikipedia.org/wiki?curid=2530118", "title": "Braem Wood", "text": ""}
{"id": "2530124", "revid": "1573940", "url": "https://it.wikipedia.org/wiki?curid=2530124", "title": "Charpentieria grohmanniana", "text": "Charpentieria grohmanniana () \u00e8 un mollusco gasteropode della famiglia Clausiliidae, endemico della Sicilia.\nDescrizione.\nPossiede una conchiglia di forma grossolanamente conica, dall'angolo spirale molto stretto, talora con apice decollato, lunga 15\u201325\u00a0mm e larga 4\u20136\u00a0mm, di colore dal bianco al beige. Presenta coste assiali parallele, interrotte dalle suture delle spire.\nDistribuzione e habitat.\nLa specie \u00e8 endemica della Sicilia nord-occidentale, nei pressi di Palermo."}
{"id": "2530125", "revid": "280159", "url": "https://it.wikipedia.org/wiki?curid=2530125", "title": "Irish Travellers", "text": ""}
{"id": "2530127", "revid": "1573940", "url": "https://it.wikipedia.org/wiki?curid=2530127", "title": "Chiesa del Sacro Cuore (Pinarella)", "text": "La chiesa del Sacro Cuore \u00e8 un edificio di culto di Pinarella, nel comune di Cervia.\n\u00c8 uno degli edifici sacri di pi\u00f9 recente costruzione, sorti per venire incontro alle esigenze di un territorio che il boom turistico del secondo dopoguerra aveva enormemente dilatato e che aveva originato l'istituzione della nuova parrocchia il 24 febbraio 1958.\nEdificata nel 1966 e consacrata il 6 maggio dell'anno successivo grazie al grande impegno dell'allora Parroco \"Don Lorenzo Rossato\", che fu anche responsabile dell'intitolazione della chiesa al Sacro Cuore di Ges\u00f9, scelta poi avallata dall'arcivescovo di Ravenna e Cervia Baldassarri.\nLa Chiesa presenta una facciata di linea sobria in mattoni faccia a vista, segnata, sopra l'ingresso, da una vetrata che si estende in senso longitudinale, ad interpretare alcuni misteri del Rosario. L'interno sempre in mattoni a vista, consta di un'unica navata, scandita lateralmente da sottilissime fenditure a dare luce all'aula. Due cappelle laterali, individuabili anche dall'esterno, dedicate a Papa Giovanni XXIII e a Padre Pio sono illuminate da ampie vetrate e sopra i due altari campeggiano due mosaici ravennati in rilievo di Imbevi, raffiguranti, quello a destra la Sacra Famiglia e l'altro Sant'Antonio di Padova. Il presbiterio \u00e8 delimitato da ceramiche su tavole in legno con immagini sacre, motivo questo ripreso anche nei simboli delle stazioni della Via crucis ed introduce all'abside, di foggia pentagonale dominata, sullo sfondo, da un affresco del Sacro Cuore, cui la Chiesa \u00e8 dedicata, opera dell'artista bresciano Vittorio Trainini. Ad illustrare le due pareti laterali, una serie di ampie vetrate rappresentanti scene di vita sacra e momenti e personaggi della comunit\u00e0 parrocchiale.\nNel 2009 sono stati sostituiti i poli liturgici con dei nuovi costituiti da inserimenti marmorei su strutture in legno di rovere."}
{"id": "2530131", "revid": "107831", "url": "https://it.wikipedia.org/wiki?curid=2530131", "title": "Heineken Open 2000", "text": "L'Heineken Open 2000 \u00e8 stato un torneo di tennis giocato sul cemento.\n\u00c8 stata la 33\u00aa edizione dell'Heineken Open,che fa parte della categoria International Series nell'ambito dell'ATP Tour 2000.\nSi \u00e8 giocato all'ASB Tennis Centre di Auckland in Nuova Zelanda,\ndal 10 al 17 gennaio 2000.\nCampioni.\nSingolare.\n Magnus Norman ha battuto in finale Michael Chang 3-6, 6-3, 7-5\nDoppio.\n Ellis Ferreira / Rick Leach hanno battuto in finale Olivier Dela\u00eetre / Jeff Tarango 7-5, 6-4"}
{"id": "2530133", "revid": "1573940", "url": "https://it.wikipedia.org/wiki?curid=2530133", "title": "Chiesa di Santa Teresa del Bambin Ges\u00f9 (Tagliata)", "text": "La chiesa di Santa Teresa del Bambin Ges\u00f9 \u00e8 un luogo di culto cattolico di Tagliata, nel comune di Cervia.\nUltima sorta tra gli edifici sacri nel territorio cervese, questa Chiesa evidenzia chiaramente i moderni criteri architettonici di sobriet\u00e0 e funzionalit\u00e0.\nEdificata nel 1967, la struttura, sorretta da pilastri in cemento, si esprime al piano superiore con una facciata in mattoni a vista. L'interno \u00e8 caratterizzato da cinque capriate che danno vita ad una navata unica con pareti laterali pure in mattoni a vista, illuminate da vetrate multicromatiche raffiguranti la creazione della terra e del mare.\nSul lato sinistro \u00e8 collocata una Madonna con bambino in legno, mentre dalla parte opposta si trovano effigie di Santa Teresa, cui la Chiesa \u00e8 dedicata, e del Sacro Cuore. In prossimit\u00e0 del presbiterio, l'aula si allarga in modo contenuto in due cappelle a forma quadrata, vivacizzate da due finestre per parte raffiguranti i quattro evangelisti. L'abside si presenta a forma semiesagonale, con altare cui fa da sfondo un Crocifisso in legno scolpito, di epoca recente. La controfacciata, che sovrasta la scala di accesso, \u00e8 illustrata da una serie di finestre di varie dimensioni aventi ad oggetto immagini e scene di vita sacra."}
{"id": "2530134", "revid": "228587", "url": "https://it.wikipedia.org/wiki?curid=2530134", "title": "Chiesa di Santa Teresa del Bambin Ges\u00f9", "text": ""}
{"id": "2530135", "revid": "110157", "url": "https://it.wikipedia.org/wiki?curid=2530135", "title": "Kungurskij municipal'nyj rajon", "text": "Il Kungurskij municipal'nyj rajon () \u00e8 un municipal'nyj rajon del Kraj di Perm', in Russia; il capoluogo \u00e8 Kungur."}
{"id": "2530136", "revid": "2130303", "url": "https://it.wikipedia.org/wiki?curid=2530136", "title": "Chiesa della Madonna della Neve (Cervia)", "text": "La chiesa della Madonna della Neve \u00e8 un edificio di culto di Cervia.\nHa origine da una leggenda del IV secolo il culto per la Vergine della Neve, talmente radicato nella popolazione del territorio da spingere i salinari, gi\u00e0 in antichi tempi, ad eleggerla a propria patrona.\nSi doveva per\u00f2 attendere fino al 1603, all'epoca ancora di Cervia Vecchia, per vedere sorgere, in mezzo alle saline, a ridosso della strada per Forl\u00ec, una chiesa che ne assumesse e ne tramandasse il nome. Edificio dalle linee sobrie con due lesene ad incorniciare un ingresso notevolmente elevato in altezza, per circa un secolo ospit\u00f2, collocata dietro l'altare, la famosa omonima tela di Barbara Longhi, ora custodita nella cattedrale di Cervia.\nLa demolizione, alla fine del 1600, della vecchia citt\u00e0, coincise con l'inizio della fase di decadenza di questo luogo di culto, destinato ad ossario dei cervesi dissepolti dal vecchio cimitero, ma, ciononostante meta di un'annuale processione popolare con la burchiella. Usanza andata man mano affievolendosi, fino ad interrompersi nel 1867 allorch\u00e9 la chiesa fu espropriata, sconsacrata e preclusa a visite da parte del pubblico.\nMa anche questo fatto mai fece venire meno nel tempo la venerazione dei cervesi per questo loro simbolo, sopravvissuto nel nome e nella realt\u00e0 di una parrocchia, attualmente molto attiva nella zona Malva, che ha visto realizzato il sogno di un nuovo e moderno edificio secondo il progetto dell'architetto cervese \"Domenico Zamagna\".\nIn data 8 dicembre 2007, dopo 40 anni di attesa \u00e8 stata inaugurata la nuova chiesa dall'arcivescovo metropolita di Ravenna-Cervia Giuseppe Verucchi. Nel sito della Parrocchia www.madonnadellanevecervia.it sono visibili le foto della costruzione della chiesa, dell'evento e delle attivit\u00e0 pastorali della parrocchia."}
{"id": "2530145", "revid": "24443", "url": "https://it.wikipedia.org/wiki?curid=2530145", "title": "Gruppo del Sesvenna", "text": ""}
{"id": "2530146", "revid": "887364", "url": "https://it.wikipedia.org/wiki?curid=2530146", "title": "Distretto municipale (Russia)", "text": "Il distretto municipale () \u00e8 una tipologia di comune della Russia, che riunisce in unico territorio insediamenti urbani, rurali e territorio extraurbano."}
{"id": "2530147", "revid": "762947", "url": "https://it.wikipedia.org/wiki?curid=2530147", "title": "Chitarra preparata", "text": "Una chitarra preparata \u00e8 una chitarra il cui timbro \u00e8 stato modificato inserendo vari oggetti - la \"preparazione\" - sulle sue corde o tra di esse. Questa tecnica \u00e8 chiamata anche chitarra da tavolo (\"tabletop guitar\") perch\u00e9 parecchi chitarristi preferiscono suonare il loro strumento preparato dopo averlo poggiato su una superficie orizzontale. "}
{"id": "2530151", "revid": "28592", "url": "https://it.wikipedia.org/wiki?curid=2530151", "title": "Kungurskij rajon", "text": ""}
{"id": "2530152", "revid": "1442080", "url": "https://it.wikipedia.org/wiki?curid=2530152", "title": "Heineken Open 2000 - Singolare", "text": "Il singolare del Heineken Open 2000 \u00e8 stato un torneo di tennis facente parte dell'ATP Tour.\nSjeng Schalken era il detentore del titolo.\nMagnus Norman ha battuto in finale Michael Chang 3-6, 6-3, 7-5."}
{"id": "2530159", "revid": "386574", "url": "https://it.wikipedia.org/wiki?curid=2530159", "title": "Pietro Maximoff", "text": ""}
{"id": "2530161", "revid": "599013", "url": "https://it.wikipedia.org/wiki?curid=2530161", "title": "Sini\u0161a Kova\u010devi\u0107", "text": ""}
{"id": "2530162", "revid": "767487", "url": "https://it.wikipedia.org/wiki?curid=2530162", "title": "Open 13 2000", "text": "L'Open 13 2000 \u00e8 stato un torneo di tennis giocato sul cemento indoor.\n\u00c8 stata l'8\u00aa edizione dell'Open 13, che fa parte della categoria International Series nell'ambito dell'ATP Tour 2000.\nSi \u00e8 giocato al Palais des Sports di Marsiglia in Francia, dal 7 febbraio 14 febbraio 2000.\nCampioni.\nSingolare.\n Marc Rosset ha battuto in finale Roger Federer 2-6, 6-3, 7-6 (7-5)\nDoppio.\n Simon Aspelin / Johan Landsberg hanno battuto in finale Juan Ignacio Carrasco / Jairo Velasco Jr. 7-6 (7-2), 6-4"}
{"id": "2530166", "revid": "287204", "url": "https://it.wikipedia.org/wiki?curid=2530166", "title": "Sinisa Kovacevic", "text": ""}
{"id": "2530168", "revid": "599013", "url": "https://it.wikipedia.org/wiki?curid=2530168", "title": "Ivan Opa\u010dak", "text": ""}
{"id": "2530169", "revid": "287204", "url": "https://it.wikipedia.org/wiki?curid=2530169", "title": "Ivan Opacak", "text": ""}
{"id": "2530170", "revid": "187240", "url": "https://it.wikipedia.org/wiki?curid=2530170", "title": "Iposodiemia", "text": ""}
{"id": "2530171", "revid": "1718925", "url": "https://it.wikipedia.org/wiki?curid=2530171", "title": "Casate (Bernate Ticino)", "text": "Casate, talvolta indicata come Casate Ticino per distinguerla da altre localit\u00e0 omonime (\"Casaa\" in dialetto milanese), \u00e8 l'unica frazione del comune di Bernate Ticino, in provincia di Milano; la sua popolazione \u00e8 di 1125 abitanti (al 2011).\nGeografia fisica.\nTerritorio.\nCasate \u00e8 situata a est dell'alveo del fiume Ticino e a ovest di Milano, capoluogo di Provincia, da cui dista 27 chilometri.\nConfina: a Nord con Cuggiono, a Est con Mesero, a Sud e a Ovest con il capoluogo del comune di Bernate Ticino.\nGli abitanti sono 1125 e costituiscono quasi un terzo degli abitanti dell'intero comune di Bernate Ticino.\nEtimologia.\nIl nome \"Casate\" deriva forse dal termine comune \"casates\", le cascine disperse nei campi, nel dialetto del 1600-1700.\nStoria.\nCasate \u00e8 citata per la prima volta nel 1603, negli \"Atti della visita pastorale\" del Cardinale Federico Borromeo il quale notava come in questo luogo vi fosse una totale assenza di luoghi di culto ed essendo il borgo molto distante dalla chiesa pi\u00f9 vicina (sita a Bernate Ticino), si auspicava una pronta costruzione di una cappella. Il tanto desiderato luogo di culto venne costruito di l\u00ec a poco grazie all'interessamento del nobile abate Ferdinando Crivelli, da poco nominato Gran Priore dell'Ordine di Malta per Capua.\nNel corso dei secoli la popolazione non crebbe mai tanto anche se nell'Ottocento un censimento identificava come residenti in Casate circa 500 persone.\n Nel 1859 Casate fu teatro di alcune delle operazioni tattiche della Battaglia di Magenta.\nNei primi anni del Novecento, dati i conflitti insorti col parroco di Bernate don Egidio Caprotti, la popolazione di Casate chiese ed ottenne (mediante la costituzione di un comitato) dall'Arcivescovo di Milano la presenza permanente di un sacerdote, con funzioni di cappellano, don Alessandro Mosconi, che giunge in paese il 19 settembre 1919, con l'incarico di Delegato Vescovile.\nNel 1933 venne inaugurato l'asilo infantile (ora scuola materna), intitolato a Santa Teresa e promosso nella sua costituzione dal dottor Antonio Bigatti.\nDurante la seconda guerra mondiale il territorio di Casate e di Cuggiono fu quartiere delle operazioni di una delle formazioni partigiane raggruppate da Poldo Gasparotto, partigiano comandante delle Brigate \"Giustizia e Libert\u00e0\" della Lombardia, Medaglia d'oro al valor militare alla memoria al quale venne intitolato nel 1993 il centro polifunzionale comunale di Casate.\nIl 12 aprile 1945 l'Arcidiocesi di Milano istitu\u00ec ufficialmente la parrocchia di Casate sotto il titolo della Beata Vergine Maria Immacolata; l'assegnazione del primo parroco, don Ambrogio Nai, avvenne nel 1960.\nMonumenti e luoghi d'interesse.\nArchitetture religiose.\nChiesa Parrocchiale della Beata Vergine Maria Immacolata.\nLa chiesa del territorio di Casate coincide con la parrocchia locale dedicata alla Beata Vergine Maria Immacolata, appartenente all'Diocesi di Milano e al Decanato di Castano Primo.\nLa costruzione ebbe origine alla fine del Seicento quando l'abate Ferdinando Crivelli (membro della ricca e nobile famiglia milanese proprietaria di molte terre in questi luoghi) decise di costruire proprio a Casate una chiesa, destinata ai contadini del piccolo borgo, sottoposta all'autorit\u00e0 ecclesiastica della canonica agostiniana di Bernate Ticino da dove un canonico si sarebbe recato regolarmente per celebrarvi i divini offici.\nDopo la conclusione dei lavori, la chiesa venne consacrata nel 1705, come recita una lapide tuttora esposta nel luogo di culto:\nLa prima descrizione della nuova chiesa si trova in un documento del 1706 conservato nell'Archivio Diocesano di Milano relativo alla visita vicariale di mons. Mario Corradi. La chiesa viene definita come una cappella con pianta rettangolare, di modeste dimensioni, dedicata alla Beata Vergine Immacolata. L'altare viene riportato come benedetto gi\u00e0 dal 27 ottobre 1704 dall'arciprete di Cuggiono.\nCol crescere della popolazione casatese, gli abitanti inoltrarono all'arcivescovo milanese Alfredo Ildefonso Schuster la richiesta per erigere in loco una parrocchia con sacerdote stabile e questo permesso venne accordato il 5 settembre 1944 ed entr\u00f2 a tutti gli effetti a far parte della Pieve di Corbetta sino al 1949 quando il paese pass\u00f2 sotto la Pieve di Dairago ove rimase sino al 1972, anno della soppressione del sistema plebano nell'arcidiocesi di Milano. La Parrocchia fa parte della Comunit\u00e0 Pastorale di Bernate-Casate-e ( comprendente pure Cuggiono e Castelletto fino al 2014 ), comprende una Chiesa Parrocchiale, un Oratorio maschile dedicato a San Giuseppe, con Centro parrocchiale e biblioteca, un Oratorio femminile dedicato a Santa Teresa del Bambin Ges\u00f9 e del Volto Santo, una cappellina dedicata alla Vergine Maria Addolorata.\nLa pianta della chiesa parrocchiale si presenta ad aula rettangolare, di fattura semplice, con una facciata scandita da piccole lesene sporgenti e da un tetto a capanna. Durante l'ampliamento che fece seguito all'erezione a parrocchia nel 1944, il portale d'ingresso principale alla chiesa venne murato e vi venne realizzata una grande croce in cemento, mentre l'entrata venne spostata lateralmente in un edificio moderno che consent\u00ec cos\u00ec di allargare la chiesa senza mutarne la struttura. Internamente, degno di nota \u00e8 un crocifisso ligneo (anno 1985) collocato nella chiesa parrocchiale, sull'Altare maggiore, realizzato in noce locale dall'artista polacco Grzegorz.\nDal 1983 al 1985 la Chiesa parrocchiale fu oggetto di una profonda ristrutturazione.\nLa chiesa possiede un concerto di 5 campane in Fa#3 calante, fuso da Roberto Mazzola di Valduggia (VC) nel 1951. Le campane suonano a sistema ambrosiano.\nSu un muro all'esterno dell'attuale chiesa parrocchiale si trova inoltre un'altra campana che era utilizzata prima della costruzione dell'attuale campanile (ascrivibile al periodo dell'erezione a parrocchia). Tale campana venne realizzata nel 1724 come campana principale di un concerto di tre presenti, mentre le altre due precedenti vennero fuse nel 1705 ed attualmente sono andate perdute.\nI Rioni.\nCasate \u00e8 suddiviso tradizionalmente in tre rioni:\nSociet\u00e0.\nLingue e dialetti.\nNella frazione \u00e8 molto diffuso il dialetto lombardo occidentale. Esso \u00e8 in buona sostanza una lingua romanza derivata dal latino di cui all'interno ancora si risentono gli influssi.\nReligione.\nLa maggioranza della popolazione \u00e8 cattolica e nell'abitato \u00e8 presente una parrocchia cattolica, parte dell'Arcidiocesi di Milano."}
{"id": "2530176", "revid": "28592", "url": "https://it.wikipedia.org/wiki?curid=2530176", "title": "Olimpiadi invernali di Torino 2006", "text": ""}
{"id": "2530177", "revid": "757396", "url": "https://it.wikipedia.org/wiki?curid=2530177", "title": "Bari\u0161a Krasi\u0107", "text": ""}
{"id": "2530178", "revid": "287204", "url": "https://it.wikipedia.org/wiki?curid=2530178", "title": "Barisa Krasic", "text": ""}
{"id": "2530184", "revid": "599013", "url": "https://it.wikipedia.org/wiki?curid=2530184", "title": "Gordan Zadravec", "text": ""}
{"id": "2530187", "revid": "253269", "url": "https://it.wikipedia.org/wiki?curid=2530187", "title": "Susan Seidelman", "text": "Biografia.\nSusan Seidelman appartiene alla prima ondata di registe donne indipendenti nel cinema americano degli anni ottanta. Si \u00e8 diplomata all'Abington Senior High School nel 1969, e ha studiato moda e arte alla Drexel University di Filadelfia. I suoi primi tentativi di regia presso la New York University Tisch School of the Arts furono premiati.\nNel 1982 debutt\u00f2 alla regia con il lungometraggio Smithereens, che fu il primo film americano indipendente in concorso al Festival di Cannes 1982. Questo film fu scritto dallo sceneggiatore Ron Nyswaner, che sarebbe stato candidato al Premio Oscar per la sceneggiatura di \"Philadelphia\" nel 1994. Il suo secondo film \"Cercasi Susan disperatamente\" segn\u00f2 il debutto di Madonna nel mondo del cinema e fu il primo grande successo di Susan Seidelman. Inoltre, grazie a questo film acquisirono notoriet\u00e0 Rosanna Arquette e Aidan Quinn.\nI suoi due film successivi, \"Making Mr. Right\", con John Malkovich, e \"Cookie\" non ebbero successo al botteghino, e anche con \"She-Devil - Lei, il diavolo\", versione cinematografica del romanzo di Fay Weldon \"Vita e amori di una diavolessa\", con Roseanne Barr e Meryl Streep, Susan Seidelman non riusc\u00ec a replicare il successo di \"Cercasi Susan disperatamente\". Successivamente, lavor\u00f2 con successo in televisione per molti anni, dirigendo la puntata pilota ed alcune tra le prime puntate della serie televisiva \"Sex and the City\".\nNel 2002 torn\u00f2 al cinema come regista del lungometraggio \"Gaudi Afternoon\", con Judy Davis, Marcia Gay Harden, Juliette Lewis e Lili Taylor, e nel 2006 come regista e produttrice di \"Boynton Beach Club\"."}
{"id": "2530192", "revid": "28592", "url": "https://it.wikipedia.org/wiki?curid=2530192", "title": "Sfera sessuale", "text": ""}
{"id": "2530193", "revid": "666668", "url": "https://it.wikipedia.org/wiki?curid=2530193", "title": "Slavko Du\u0161\u010dak", "text": "Biografia.\nIl figlio Klemen \u00e8 un giocatore di calcio a 5 della Nazionale slovena."}
{"id": "2530194", "revid": "486946", "url": "https://it.wikipedia.org/wiki?curid=2530194", "title": "Alojzij Duscak", "text": ""}
{"id": "2530196", "revid": "486946", "url": "https://it.wikipedia.org/wiki?curid=2530196", "title": "Slavko Duscak", "text": ""}
{"id": "2530207", "revid": "300067", "url": "https://it.wikipedia.org/wiki?curid=2530207", "title": "Neboj\u0161a Joksimovi\u010d", "text": ""}
{"id": "2530212", "revid": "287204", "url": "https://it.wikipedia.org/wiki?curid=2530212", "title": "Robert Harting", "text": "In carriera ha raggiunto una serie di 35 vittorie consecutive in meeting a livello internazionale dal 19 agosto 2010 all'8 giugno 2013 quando \u00e8 stato battuto dal polacco Piotr Ma\u0142achowski agli FBK Games ad Hengelo.\nBiografia.\nNel 2001, Harting \u00e8 diventato vice-campione mondiale della categoria allievi. L'anno successivo ha partecipato ai campionati mondiali juniores di Kingston fermandosi per\u00f2 al tredicesimo posto con un lancio a 56,23 metri.\nNel 2003 ha preso anche parte ai campionati europei juniores concludendo per\u00f2 la sua gara senza misura.\nNel 2005 si \u00e8 laureato campione europeo under 23 grazie ad un lancio a 64,50 metri. Lo stesso anno ha partecipato ai Campionati europei di G\u00f6teborg dove per\u00f2 non \u00e8 riuscito a qualificarsi per la finale fermandosi al 13\u00ba posto.\nNel mese di agosto 2007 ha partecipato ai Campionati del mondo di Osaka. In questa manifestazione ha vinto la medaglia d'argento con 66,68 metri dietro soltanto all'estone Gerd Kanter.\nNel 2008, dopo aver vinto per la seconda volta il titolo tedesco nel lancio del disco, a Kaunas ha siglato anche il suo record personale a 68,65 metri. Arrivato alle Olimpiadi di Pechino 2008 come uno dei favoriti alla vittoria della medaglia si \u00e8 poi dovuto accontentare del quarto posto.\nAi Campionati del mondo di Berlino 2009 \u00e8 diventato campione del mondo con il nuovo record personale a 69,43 metri, superando proprio all'ultimo turno il polacco Piotr Ma\u0142achowski.\nNel 2010, ai Campionati europei di Barcellona ha conquistato la medaglia d'argento con un lancio a 68,47 metri a solo 40 centimetri dal vincitore del titolo europeo Piotr Ma\u0142achowski.\nIl 30 agosto 2011 conquista il suo secondo titolo mondiale consecutivo battendo l'estone Gerd Kanter grazie ad un lancio a 68,97 metri.\nIl 7 agosto del 2012 conquista la sua prima medaglia d'oro alle olimpiadi di Londra con un lancio di 68,27 metri.\nDall'autunno 2013 \u00e8 allenato dall'ex discobolo Torsten Schmidt.\nPolemiche.\nDurante i campionati mondiali di Berlino, Harting ha criticato la campagna sulle vittime del doping.\nQuesta campagna \u00e8 consistita nella distribuzione al pubblico di occhiali neri che impedivano la vista delle competizioni.\nHarting ha detto: \"Vorrei lanciare il mio disco addosso a loro, almeno non vedranno davvero pi\u00f9 niente.\"\nL'espressione \u00e8 stata condannata sia dalla Federazione tedesca di atletica leggera che dal pubblico.\nIl presidente della federazione, Eike Emrich, tuttavia, ha annunciato in un comunicato che dopo la richiesta di clemenza chiesta da Harting, la federazione aveva deciso di perdonarlo alla luce della grande tensione dell'atleta a causa dei mondiali.\nIl clima di tensione \u00e8 stato poi rafforzato dal fatto che le discussioni erano state ripetutamente incentrate sul problema del doping nel passato ed in seguito a questo erano piovute numerose critiche al suo allenatore Werner Goldmann, che aveva lavorato con la GDR che in quegli anni aveva avuto molti casi legati al doping.\nIn aggiunta a carico dell'allenatore tedesco c'erano anche le dichiarazioni dell'ex pesista Gerd Jacobs che l'aveva accusato di avergli dato direttamente steroidi anabolizzanti.\nGerd Kanter.\nAlla vigilia dei campionati del mondo di Berlino 2009 c'\u00e8 stato un battibecco tra il campione olimpico e mondiale Gerd Kanter ed il discobolo tedesco.\nKanter dichiar\u00f2 che se Harting non avesse cambiato radicalmente il suo carattere scontroso ed arrogante non sarebbe mai riuscito a vincere un titolo mondiale.\nLa risposta del tedesco arriv\u00f2 subito, non solo a parole, ma anche sul campo battendo infatti l'estone (poi terzo) e vincendo il titolo con la misura 69,43 metri, ottenuta all'ultimo turno di lanci.\nAlla fine della gara Harting dichiar\u00f2: \nRutger Smith.\nHarting in seguito alla conclusione dei campionati del mondo di Osaka che lo avevano visto classificarsi secondo davanti a Smith dichiar\u00f2 di lui: \nA distanza di due anni in una video-intervista rilasciata al sito \"Themazecorporation.net\", il 18 ottobre 2009, anche Smith ha messo in luce il suo rapporto con Harting dichiarando infatti: \nAltre competizioni internazionali.\n2006\n2007\n2008\n2009\n2010\n2011\n2012\n2013\n2014"}
{"id": "2530219", "revid": "26053921", "url": "https://it.wikipedia.org/wiki?curid=2530219", "title": "Vernyi", "text": ""}
{"id": "2530232", "revid": "287204", "url": "https://it.wikipedia.org/wiki?curid=2530232", "title": "Fort \u0160ev\u010denko", "text": "Fort \u0160ev\u010denko (in russo: \u0424\u043e\u0440\u0442-\u0428\u0435\u0432\u0447\u0435\u043d\u043a\u043e) \u00e8 una citt\u00e0 del Kazakistan situata nella regione di Mangghystau; si affaccia sul Mar Caspio ed \u00e8 capoluogo del distretto di Tupqara\u01e7an. Nel 2008 possedeva una popolazione di 6076 abitanti. \nSi trova presso la punta occidentale della penisola di Mangyschlak, sul Capo Tjub Karagan. Il sito \u00e8 utilizzato come base navale della marina del Kazakistan.\nStoria.\nLa citt\u00e0 venne fondata nel 1846 come fortezza militare con il nome di \"Nowopetrowskoje\" (\u041d\u043e\u0432\u043e\u043f\u0435\u0442\u0440\u043e\u0432\u0441\u043a\u043e\u0435). Dal 1857 al 1939 venne rinominata \"Fort Aleksandrowskij\" (\u0424\u043e\u0440\u0442-\u0410\u043b\u0435\u043a\u0441\u0430\u043d\u0434\u0440\u043e\u0432\u0441\u043a\u0438\u0439). "}
{"id": "2530233", "revid": "352448", "url": "https://it.wikipedia.org/wiki?curid=2530233", "title": "Attalo II Filadelfo", "text": ""}
{"id": "2530234", "revid": "352448", "url": "https://it.wikipedia.org/wiki?curid=2530234", "title": "Prusia II di Bitinia", "text": ""}
{"id": "2530235", "revid": "416175", "url": "https://it.wikipedia.org/wiki?curid=2530235", "title": "Mare di papaveri", "text": "Mare di papaveri \u00e8 un romanzo dello scrittore indiano Amitav Ghosh, pubblicato il 14 ottobre 2008, primo volume di una serie, la trilogia Ibis.\nLa \"Ibis\" \u00e8 una goletta a due alberi con un equipaggio di \"lascari\", i leggendari marinai del Pacifico appartenenti alle etnie pi\u00f9 disparate, cinesi e africani, arabi e malesi, bengalesi e tamil, che parlano una lingua tutta loro e non indossano altro abito che una striscia di tessuto intorno ai fianchi. La nave, che fa rotta nell'Oceano Indiano verso l'isola di Mauritius trasportando un carico di schiavi, diventa teatro di scontri e conflitti ma anche di inattese solidariet\u00e0.\nTrama.\nLa storia \u00e8 ambientata nell'India del XIX secolo, poco prima della guerra dell'oppio. Diverse storie si intrecciano, partendo da punti molto distanti uno dall'altro nel subcontinente indiano. Il mulatto americano Zachary Reid si trova al comando del veliero Ibis, ex nave negriera acquistata dalla compagnia Burnham Bros per il commercio dell'oppio dall'India alla Cina. Una giovane contadina donna di bassa casta, Deeti, che vive in una zona del Bihar individuata dagli inglesi per la coltivazione dell'oppio, scopre di avere concepito la figlia Kabutri con il fratello del marito. Dopo la morte della madre, Jodu, un ragazzino barcaiolo del delta del Gange, torna in citt\u00e0 per cercare la sorella di latte, la francese Paulette, figlia orfana del conservatore dell'orto botanico di Kolkata. Paulette Lambert \u00e8 stata accolta a casa di Mr. Burnham, il titolare della compagnia commerciale: l'uomo pretende dal raja Neel Rattan Halder la restituzione delle somme che gli ha anticipato; per coprire il debito sarebbe necessario vendere le terre di famiglia.\nHukam Singh, il marito di Deeti, ha un malore durante il lavoro nella fabbrica d'oppio; purtroppo il saldo del suo stipendio \u00e8 a malapena sufficiente per rimborsare l'anticipo gi\u00e0 ricevuto. Il cognato le offre di rinunciare alla propria parte della futura eredit\u00e0 in cambio di prestazioni sessuali, ma Deeti rifiuta. L'unica via d'uscita che le rimane \u00e8 la pratica del \"sati\", l'autoimmolazione rituale sulla pira funeraria del marito: ma all'ultimo momento viene salvata dal compaesano Kalua. I due fuggono lungo il Gange verso Kolkata. La nave \"Ibis\" raggiunge Bethel, la propriet\u00e0 di Burnham, e quasi investe la barca di Jodu; Paulette, che assiste all'incidente, riconosce l'amico. Zachary Reid gli offre di assumerlo a bordo come risarcimento per la distruzione della sua barca.\nZachary e Paulette si innamorano a vicenda; ma il giudice Kendalbushe, che la ragazza considera un uomo repellente, le fa una proposta di matrimonio tramite Mr. Burnham. Il giudice \u00e8 lo stesso magistrato bigotto che condanna il rajah Neel Rattan Halder alla deportazione per truffa, in modo che Burnham possa impadronirsi delle sue terre. Paulette si d\u00e0 alla macchia per evitare un matrimonio che le ripugna; chiede a Jodu e Zachary di imbarcarla clandestinamente sulla \"Ibis\", destinata a portare un carico di \"girmitiya\" (lavoratori che vendono se stessi a un padrone come ultima risorsa) all'isola di Mauritius. I due rifiutano, troppo pericoloso, la ragazza si rivolge a Baboo Nob Kissin Pander, intendente di Mr Burnham, che un tempo faceva affari con suo padre M. Lambert. Pander \u00e8 un uomo molto religioso, che si lascia suggestionare da alcuni segni fino a credere che Zachary Reid sia un inviato degli dei.\nSulla \"Ibis\" si ritroveranno dunque tutti i protagonisti: Zachary come terzo ufficiale, Jodu come lascaro, Neel come deportato, Deeti e Kalua come \"girmitiya\", Paulette clandestina, Nob Kissin Pander come commissario di bordo del proprietario. La nave discende il fiume e poi si addentra in mare aperto, le tensioni a bordo aumentano. Zachary \u00e8 detestato dal secondo ufficiale Mr.Crowle, che cerca in tutti i modi di danneggiarlo. I lavoratori stivati in cantina soffrono il mal di mare e la disciplina viene mantenuta con pugno di ferro dal comandante e dal supervisore, Bhyro Singh, lontano parente di Deeti, l'uomo che ha combinato il suo matrimonio e che potrebbe riconoscerla.\nLa nave \u00e8 in alto mare. Zachary scopre che Serang Ali era seguace di un pirata del mar della Cina, poi prova per la prima volta a fumare oppio dalla pipa del capitano. Deeti viene chiamata a combinare il matrimonio di una coppia di \"girmitiya\". Neel subisce le angherie di Bhyro Singh insieme all'altro deportato, Ah Fatt, per met\u00e0 cinese, oppiomane che ha derubato una missione cristiana. Si avvicina una turbolenza meteorologica e contemporaneamente a bordo della nave tutto precipita. Jodu viene sorpreso insieme a una \"girmitiya\" e malmenato; Serang Ali decide di abbandonare la \"Ibis\" perch\u00e9 la sua identit\u00e0 \u00e8 stata scoperta; Bhyro Singh viene a sapere che a bordo c'\u00e8 Deeti, suo marito Kalua per difenderla provoca la morte di una guardia e viene frustato a sangue, per\u00f2 riesce a liberarsi e spezzare il collo al suo aguzzino. A bordo scoppia il disordine; Serang Ali si impadronisce di una scialuppa e si allontana portando con s\u00e9 Kalua e i due forzati, Neel e Ah Fatt, lasciando in sospeso la conclusione della vicenda e aprendo la strada al secondo capitolo della trilogia, \"Il fiume dell'oppio\".\nNote stilistiche.\nSalutato dalla critica come il capolavoro della maturit\u00e0 di Amitav Gosh, l'opera si caratterizza per una accurata ricerca linguistica in cui l'inglese tipico dell'epoca si mescola, in base all'origine etnica dei personaggi e alla loro classe sociale, all'urdu, all'hindi e al bengalese oltrech\u00e9 al lascari, la misteriosa lingua dalle mille influenze etniche parlata dai marinai."}
{"id": "2530239", "revid": "24443", "url": "https://it.wikipedia.org/wiki?curid=2530239", "title": "Monti del Villgraten", "text": "I Monti del Villgraten (in tedesco \"Villgratner Berge\") sono un gruppo montuoso delle Alpi Pusteresi. Si trovano in Austria (Tirolo) e in Italia (Provincia di Bolzano).\nClassificazione.\nSecondo la SOIUSA i Monti del Villgraten sono un supergruppo con la seguente classificazione:\nSecondo l'AVE costituiscono il gruppo n. 38 di 75 nelle Alpi Orientali.\nSuddivisione.\nSecondo la SOIUSA i Monti del Villgraten sono suddivisi in due gruppi e cinque sottogruppi:\nVette.\nLe vette principali sono:"}
{"id": "2530240", "revid": "355597", "url": "https://it.wikipedia.org/wiki?curid=2530240", "title": "Drumcondra F.C.", "text": ""}
{"id": "2530242", "revid": "729019", "url": "https://it.wikipedia.org/wiki?curid=2530242", "title": "Karlaplan (metropolitana di Stoccolma)", "text": "Karlaplan \u00e8 una stazione della metropolitana di Stoccolma.\nSorge all'interno della circoscrizione di \u00d6stermalm, ed \u00e8 situata sul percorso della linea rossa T13 della rete metroviaria locale fra le stazioni \u00d6stermalmstorg e G\u00e4rdet.\nLa stazione venne inaugurata il 2 settembre 1967, cos\u00ec come tutte le altre stazioni comprese nel tratto \u00d6stermalmstorg-Ropsten.\nLa piattaforma, collocata ad una profondit\u00e0 di 23 metri sotto il livello del suolo, \u00e8 raggiungibile da due vie di accesso differenti, entrambe con la propria biglietteria. La progettazione della stazione fu affidata all'architetto Olov Blomkvist, mentre le decorazioni furono curate dal pittore Tor H\u00f6rlin e dal fotografo Larseric V\u00e4nerl\u00f6f, il quale ha apportato un montaggio fotografico della lunghezza di 96 metri.\nIn media, durante un normale giorno feriale \u00e8 utilizzata da 15.800 persone circa."}
{"id": "2530243", "revid": "363629", "url": "https://it.wikipedia.org/wiki?curid=2530243", "title": "Obiettivi Canon EF 500mm", "text": "L'obiettivo EF 500mm \u00e8 un super-teleobiettivo prodotto da Canon Inc.. L'obiettivo ha un attacco EF ed \u00e8 quindi compatibile con macchine fotografiche reflex della serie EOS.\nQuando viene applicato su un corpo macchina EOS dotato di fattore di moltiplicazione di campo visivo di 1,6x (formato APS-C), come la Canon EOS 500D si ottiene un minor campo visivo, equivalente a un obiettivo con 800mm di lunghezza focale montato su un corpo macchina dotato di piano focale di 35mm. Invece con una fotocamera con fattore di moltiplicazione di 1,3x come la Canon EOS-1D Mark III si ha un campo visivo meno ridotto ma una lunghezza focale inferiore, equivalente ai 650mm del pieno formato.\nQuesti obiettivi sono usualmente impiegati nella fotografia sportiva e naturalistica, in particolare quando i soggetti sono uccelli.\nCanon ha prodotto due tipi di obiettivi da 500mm che differiscono per l'apertura del diaframma. La versione pi\u00f9 luminosa, il EF 500 f/4L IS USM \u00e8 stata realizzata in due versioni, di cui la prima ormai \u00e8 fuori produzione. A causa del terremoto in Giappone del Marzo 2011, la produzione del nuovo EF 500 f/4L IS II USM \u00e8 stata pi\u00f9 volte posticipata fino alla met\u00e0 del 2012, quando \u00e8 diventato disponibile.\nEntrambe le ottiche sono compatibili con i moltiplicatori Canon Extender EF.\nIn particolare, l'EF 500 f/4L IS II USM rispetto alla prima serie integra uno stabilizzatore dell'immagine di nuova costruzione, pi\u00f9 preciso, oltre ad un peso inferiore."}
{"id": "2530245", "revid": "767487", "url": "https://it.wikipedia.org/wiki?curid=2530245", "title": "Starship Troopers 3 - L'arma segreta", "text": "Starship Troopers 3 - L'arma segreta (\"Starship Troopers 3: Marauder\") \u00e8 un film del 2008 per la regia di Edward Neumeier. \u00c8 la terza pellicola della serie cinematografica di fantascienza bellica inaugurata con \"Starship Troopers - Fanteria dello spazio\" e proseguita con \"Starship Troopers 2 - Eroi della federazione\".\nTrama.\nLa guerra fra insetti e umani continua: nuove specie di insetti compaiono sul campo di battaglia, tanto che ci si domanda se la vittoria sia ancora possibile o meno. Non c'\u00e8 posto per chi la pensa diversamente n\u00e9 per i soldati che disubbidiscono agli ordini, giudicati traditori all'instante e impiccati; John Rico, colonnello della Fanteria Mobile, si trova ora sul pianeta agricolo di Roku San, alla prese con sempre pi\u00f9 tenaci e aggressivi Aracnoformi che assaltano i forti difesi per\u00f2 da un letale recinto elettrificato. Al forte giunge lo \"Sky Marshall\", la massima autorit\u00e0 militare dai poteri sensitivi, per un'ispezione a sorpresa. Pochi minuti dopo il suo arrivo le cancellate elettriche cedono e gli insetti nemici invadono il forte, prendendo il sopravvento e costringendo gli ufficiali di alto rango a fuggire.\nLa colpa viene data interamente a Rico, che viene condannato all'impiccagione. Nel frattempo il capitano Beck porta in salvo lo Sky Marshall, ma dovr\u00e0 abbandonare la nave spaziale su cui erano imbarcati per un misterioso incidente. Precipiteranno su un pianeta controllato dagli insetti, scoprendo poi che lo Sky Marshall era stato convertito dai nemici: entrando in contatto con l'insetto intelligente, catturato anni prima sul pianeta P, l'ufficiale \u00e8 venuto a conoscenza di un insetto gigantesco ed ancora pi\u00f9 intelligente (considerandolo una divinit\u00e0) conosciuto come \"Il Predatore\" \"Behemecoatyl\", che altro non vuole che lo sterminio del genere umano. I sopravvissuti entrano in contatto con \"Behemecoatyl\" (in grado di comunicare con gli umani tramite vittime umane appese ai suoi artigli) che divora lo Sky Marshall ma vengono salvati da Rico, che nel frattempo \u00e8 entrato a far parte di un corpo speciale che utilizza delle armature potenziate. Il pianeta viene poi distrutto da una potentissima arma nucleare.\nLa fine del film vedr\u00e0 il ritorno della religione (considerata un efficace metodo di reclutamento) e l'invenzione di nuove armi capaci di distruggere un intero pianeta. Ma se i metodi usati dalla Federazione per reprimere le rivolte rimangono brutali come prima e lo Sky Marshall viene proclamato eroe, la Fanteria Mobile sa che solo la guerra infinita che si protrae di pianeta in pianeta riuscir\u00e0 ad arginare il pericolo degli Aracnoformi e permetter\u00e0 all'umanit\u00e0 di continuare la propria esistenza.\nProduzione.\nIl film \u00e8 stato girato interamente in Sudafrica."}
{"id": "2530249", "revid": "228587", "url": "https://it.wikipedia.org/wiki?curid=2530249", "title": "Eterni", "text": ""}
{"id": "2530250", "revid": "1305772", "url": "https://it.wikipedia.org/wiki?curid=2530250", "title": "Gli ostacoli del cuore", "text": ""}
{"id": "2530253", "revid": "438678", "url": "https://it.wikipedia.org/wiki?curid=2530253", "title": "Buso Sarzano", "text": ""}
{"id": "2530254", "revid": "486946", "url": "https://it.wikipedia.org/wiki?curid=2530254", "title": "WWE Summerslam 2009", "text": ""}
{"id": "2530255", "revid": "1573940", "url": "https://it.wikipedia.org/wiki?curid=2530255", "title": "Pelusios gabonensis", "text": "Pelusios gabonensis () \u00e8 un rettile dell'ordine delle Testudines, diffuso in Africa centrale e occidentale. \u00c8 una specie palustre.\nDescrizione.\nQuesta specie \u00e8 caratterizzata dal carapace schiacciato e di colore marrone con una linea dorsale nera. La cerniera del piastrone \u00e8 situata in posizione molto arretrata. Questa caratteristica fa s\u00ec che il piastrone stesso si articoli quasi a met\u00e0."}
{"id": "2530262", "revid": "2202616", "url": "https://it.wikipedia.org/wiki?curid=2530262", "title": "Ariarate V di Cappadocia", "text": "Precedentemente chiamato Mitridate, regn\u00f2 33 anni, (163\u2013130 a.C. o 126 a.C.), come re di Cappadocia. Si distinse per il suo eccellente carattere, la cultura filosofica e le arti liberali. Secondo Livio, venne educato a Roma; ma questo resoconto potrebbe forse riferirsi a un altro Ariarate, mentre Ariarate Eusebio probabilmente studi\u00f2 nella sua giovinezza ad Atene, dove sembra fosse diventato amico del futuro re Attalo II. \nSi racconta che nel 161 a.C. invi\u00f2 alla Dea Roma una corona di 10.000 stateri d'oro ed invi\u00f2 ambasciatori ad informare il senato romano del suo incontro con Tiberio Gracco, dimostrandosi disponibile ad eseguire ogni ordine dei Romani. Il rifiuto per\u00f2, secondo il desiderio della repubblica romana, di prendere in matrimonio la sorella di Demetrio I Sotere, quest'ultimo gli dichiar\u00f2 guerra, portata avanti da Oroferne, uno dei \"supposti\" figli del precedente re, e pretendente al trono. Ariarate privato delle sue terre, fugg\u00ec a Roma nel 158 a.C. ca., dove venne reitegrato al regno dai romani, i quali, tuttavia, permisero a Oroferne di regnare insieme a lui, come viene espressamente riportato da Appiano, e implicitamente da Polibio. Il governo a due, comunque, non dur\u00f2 a lungo; perch\u00e9 di l\u00ec a poco vedremo Ariarate nominato come unico re. \nNel 154 a.C., Ariarate lo troviamo alleato con il re di Pergamo Attalo II nella sua guerra contro Prusia II di Bitinia, mandando suo figlio Demetrio a comandare le forze armate. Cadde nel 130 a.C., nella guerra dei romani contro Aristonico di Pergamo. In cambio degli aiuti concessi ai romani in quell'occasione, la Licaonia e la Cilicia vennero ad aggiungersi ai domini della famiglia di Ariarate. Da sua moglie Nisa (possibilmente figlia del re Farnace I del Ponto) ebbe sei eredi; ma essi furono tutti, tranne uno, uccisi, dalla loro madre, volendo in questo modo ottenere il governo del regno. Fu condannata a morte dal popolo per le sue crudelt\u00e0 commesse, e l'unico sopravvissuto dei suoi figli successe al trono con il nome di Ariarate VI.\nAriarate fu un forte sostenitore dell'ellenismo; lui stesso onorato con la cittadinanza ateniese, ribattezz\u00f2 le due citt\u00e0 cappadocie di Mazaca e Tyana con i nomi greci di Eusebia. Fu munifico nelle sue donazioni ad Atene e alle sue istituzioni; rimane un'iscrizione di un'associazione di attori professionisti, i quali ringraziano lui e sua moglie per il loro mecenatismo. \u00c8 anche noto che era in relazione epistolare con il filosofo greco Carneade, come attestato da Diogene Laerzio."}
{"id": "2530270", "revid": "1573940", "url": "https://it.wikipedia.org/wiki?curid=2530270", "title": "Pelusios", "text": "Pelusios \u00e8 un genere di testuggini della famiglia Pelomedusidae.\nTassonomia.\nComprende le seguenti specie e sottospecie:"}
{"id": "2530272", "revid": "112167853", "url": "https://it.wikipedia.org/wiki?curid=2530272", "title": "Paul C\u00e9sar Helleu", "text": "Biografia.\nPaul C\u00e9sar Helleu nacque il 17 dicembre 1859 a Vannes, in Bretagna, figlio di un Ispettore della Dogana. Dopo la morte del padre, nonostante la disapprovazione di sua madre da poco rimasta vedova, si trasfer\u00ec diciassettenne a Parigi per studiare al Liceo Chaptal.\nNel 1876 venne ammesso alla Scuola di Belle arti di Parigi nell'atelier di Jean-L\u00e9on G\u00e9r\u00f4me, sebbene ci\u00f2 che lo attraeva di pi\u00f9 era l'attivit\u00e0 dei pittori \"all'aria aperta\". Nella Scuola fece amicizia con gli americani Whistler e Sargent e poi con Monet, che incontr\u00f2 nella galleria di Paul Durand-Ruel in occasione della seconda mostra degli impressionisti.\nAll'inizio Helleu sbarc\u00f2 il lunario lavorando come ceramista, decorando piatti. Fu in quel periodo che conobbe Giovanni Boldini, al quale fu legato da una lunghissima amicizia. Con Jacques-\u00c9mile Blanche condivise invece una grande passione per l'Inghilterra, dopo un viaggio a Londra nel 1885. Quello stesso anno fece una prima prova d'incisione con una punta di diamante offertagli da James Tissot.\nIn quegli anni, Sargent stava diventando un pittore molto noto, riuscendo cos\u00ec ad ottenere importanti commissioni. Al contrario, Helleu faticava a vendere le sue opere; questo lo scoraggi\u00f2 profondamente, portandolo sul punto di abbandonare l'attivit\u00e0 artistica. Ma fu proprio Sargent a convincerlo a continuare, fornendogli anche un consistente aiuto economico.\nNel 1884 Madame Gu\u00e9rin gli commission\u00f2 il ritratto della figlia Alice, di 14 anni. Helleu si innamor\u00f2 perdutamente della fanciulla al punto che, solo due anni dopo, essendo ampiamente ricambiato, la port\u00f2 all'altare. Alice divenne la sua modella preferita. Affascinante, raffinata ed elegante, lo aiut\u00f2 ad introdursi nei circoli aristocratici di Parigi.\nNel 1886, quando ormai era stato pi\u00f9 volte notato e apprezzato in diverse mostre, assieme a Monet si rifiut\u00f2 di partecipare all'ottavo \"Salon\", nonostante le insistenze di Degas. \nL'anno seguente Robert de Montesquiou gli acquist\u00f2 sei incisioni. Da quell'incontro nacque un'amicizia con il collezionista che lo mise in contatto con la contessa Greffuhle: fu l'occasione per inserirsi autorevolmente negli ambienti altolocati parigini. Con l'aiuto di sua moglie Alice, Helleu divenne il ritrattista di moda e uno degli artisti pi\u00f9 popolari dell'alta societ\u00e0 francese della fine del diciannovesimo secolo.\nNel 1883 inizi\u00f2 a lavorare ad una serie di vetrate per cattedrali; l'anno dopo cambi\u00f2 tema e si dedic\u00f2 al Parco di Versailles. Nel 1897 espose al \"Salon\" del Campo di Marte i suoi lavori su Versailles assieme a delle marine.\nIn questi anni produsse anche la maggior parte delle sue opere pi\u00f9 importanti, soprattutto i ritratti di molte delle donne pi\u00f9 famose e belle del suo tempo.\nHelleu fu per molti aspetti un innovatore che attir\u00f2 l'ammirazione e la curiosit\u00e0 dei suoi contemporanei. Ad esempio, in contrasto con il gusto corrente dell'epoca che voleva gli interni delle abitazioni di colore scuro e carichi d'ombra, egli nel 1889 fece dipingere di bianco le pareti del suo appartamento.\nAnche per questi atteggiamenti fu cercato e richiesto dappertutto: espose a Londra nel 1895 avendo sul catalogo una presentazione di Edmond de Goncourt, cosa che consacr\u00f2 definitivamente la sua fama.\nIn quegli anni fece anche la conoscenza di Marcel Proust, presentatogli da Montesquiou, ed ebbe con lui una relazione culturale profonda. Questa ispir\u00f2 al grande scrittore il personaggio del pittore Elstir, nella sua \"Recherche\". Quando Proust mor\u00ec, Helleu incise il suo ritratto sul letto di morte.\nAl pari di Elstir, Helleu fu un appassionato del mare. Assapor\u00f2 cos\u00ec il piacere di essere uno \"yachtman\", trascorrendo i pi\u00f9 bei periodi dei suoi anni a bordo di superbe imbarcazioni, arrivando a possederne fino a quattro. E s'ispir\u00f2 ugualmente sia ai vestiti delle belle signore eleganti che ai riflessi del cielo e del mare.\nLo \"stile Helleu\", che caratterizz\u00f2 l'eleganza, la raffinatezza e la grazia femminile, ottenne un immenso successo anche a Londra e a New York, dove egli si rec\u00f2 diverse volte a partire dal 1902, riportando un vastissimo successo con i suoi ritratti di dame eleganti, finch\u00e9, nel 1912, gli fu commissionata la decorazione del soffitto dell'atrio del Grand Central Terminal di New York con il tema dei segni zodiacali d'oro su un cielo stellato e una Via Lattea d'argento. Purtroppo l'opera \u00e8 andata distrutta nel 1930 per il crollo dell'intonaco.\nNel 1904 fu insignito della Legion d'onore, diventando poi membro delle pi\u00f9 importanti societ\u00e0 di Belle arti, sia a Parigi che a Londra.\nMa all'inizio degli anni venti Helleu cap\u00ec che le donne non desideravano pi\u00f9 essere viste solo nella loro eleganza femminile: la Belle \u00e9poque era finita. Helleu perse l'ispirazione e si ritir\u00f2 a vita privata con la famiglia.\nAlla fine del 1926 progett\u00f2 con Jean-Louis Forain una grande esposizione delle sue opere. Ma fu il suo ultimo progetto.\nIn seguito ad un intervento chirurgico, Helleu mor\u00ec di peritonite a Parigi, il 23 marzo 1927. Aveva 68 anni e aveva attraversato da protagonista uno dei pi\u00f9 affascinanti e disincantati periodi del XX secolo.\nL'opera e i tempi.\nL'opera di Paul Helleu \u00e8 costituita da numerosi ritratti dipinti con varie tecniche o incisi. Essi illustrano perfettamente le ambiguit\u00e0 e la precariet\u00e0 del gusto dell'epoca, quando la frivolezza del presente e il culto del passato dovettero misurarsi con la nascente civilt\u00e0 dell'industria.\nSua figlia Paulette Howard-Johnston, deceduta nel 2009, ha lasciato tutta la produzione di Helleu (oli, pastelli, punte secche, disegni etc.) al Museo Bonnat di Bayonne, divenuto cos\u00ec il Museo Bonnat-Helleu."}
{"id": "2530278", "revid": "268043", "url": "https://it.wikipedia.org/wiki?curid=2530278", "title": "In\u00e1cio Pi\u00e1", "text": ""}
{"id": "2530282", "revid": "1166", "url": "https://it.wikipedia.org/wiki?curid=2530282", "title": "Paul Helleu", "text": ""}
{"id": "2530286", "revid": "17204", "url": "https://it.wikipedia.org/wiki?curid=2530286", "title": "Adrian Shephard", "text": ""}
{"id": "2530287", "revid": "17204", "url": "https://it.wikipedia.org/wiki?curid=2530287", "title": "Arne Magnusson", "text": ""}
{"id": "2530291", "revid": "17204", "url": "https://it.wikipedia.org/wiki?curid=2530291", "title": "Isaac Kleiner", "text": ""}
{"id": "2530298", "revid": "116483150", "url": "https://it.wikipedia.org/wiki?curid=2530298", "title": "All Together Now (The Beatles)", "text": "All Together Now \u00e8 un brano musicale registrato dai The Beatles il 12 maggio 1967 e pubblicato per la prima volta negli Stati Uniti il 13 gennaio 1969.\nLa canzone \u00e8 composta da un testo molto semplice ed elementare, con una melodia che ricorda le canzoni cantate dai bambini durante i loro giochi. Il video della canzone inoltre appare in una sequenza del film \"Yellow Submarine\".\nNel 1972 \"All Together Now\" fu pubblicata su singolo in alcune nazioni europee come Francia e Germania, con lato B \"Hey Bulldog\".\nIl brano.\nMcCartney descrisse la composizione come una filastrocca per bambini da cantarsi in coro, e disse che per la frase del titolo si era ispirato alla tradizione del music hall dove era cosa abituale chiedere al pubblico di unirsi al coro (\"All Together Now!\", appunto: \"Tutti insieme adesso!\"). L'autore indic\u00f2 nel pezzo anche un significato sottinteso, \"un'invocazione allo stare insieme\". Secondo il critico musicale Tom Maginnis di Allmusic, McCartney compose la canzone \"nello stesso spirito leggero di \"Yellow Submarine\"\".\nProprio per questo la canzone venne appropriatamente inserita in una sequenza animata del film \"Yellow Submarine\", introdotta per\u00f2 dai Beatles in carne ed ossa nel finale della pellicola. Durante la scena, sullo schermo appare in sovrimpressione la traduzione del titolo della canzone in varie lingue.\nRegistrazione.\nIl brano \u00e8 stato registrato il 12 maggio 1967 presso gli Abbey Road Studios e mixato nello stesso giorno, ma non \u00e8 stato pubblicato fino al 13 gennaio 1969, quando \u00e8 apparso nell'album \"Yellow Submarine\".\nCover.\n\"All Together Now\" \u00e8 stata reinterpretata da vari artisti. Versioni della canzone esplicitamente per bambini sono state realizzate da The Sugarbeats, The Bingo Kids ed altri."}
{"id": "2530301", "revid": "80598", "url": "https://it.wikipedia.org/wiki?curid=2530301", "title": "The Times They Are a-Changin' (singolo)", "text": " \nThe Times They Are a-Changin' \u00e8 un singolo di Bob Dylan pubblicato nel 1964 e tratto dall'album omonimo. La canzone si \u00e8 classificata al 59\u00ba posto nella lista delle 500 migliori canzoni secondo Rolling Stone.\nIspirazione e composizione.\nSembra che Dylan abbia scritto la canzone tra settembre e ottobre del 1963, nei quali registr\u00f2 una demo al pianoforte che venne pubblicata in \"The Bootleg Series Volumes 1\u20133 (Rare &amp; Unreleased) 1961\u20131991\". Il singolo venne registrato nei Columbia Studios di New York tra il 23 e il 24 ottobre; durante la sessione del 24 venne registrata la versione poi inclusa nell'album.\nDylan dichiar\u00f2 che scrisse la canzone nel tentativo di farne un inno dei cambiamenti che avvenivano in quel momento storico. Nel 1985 disse a Cameron Crowe:\nIl biografo di Dylan Clinton Heylin racconta come Tony Glover, fermatosi nell'appartamento di Dylan nel settembre del 1963, prese una pagina della canzone a cui Dylan stava lavorando e lesse il verso \u00abVenite senatori, membri del congresso/per favore date importanza alla chiamata\u00bb. Giratosi verso Dylan, Glover disse: \u00abCos'\u00e8 questa roba, amico?\u00bb. Dylan scroll\u00f2 le spalle e rispose \u00abB\u00e8, sai, mi sembra che sia quello che la gente vuole sentire\u00bb.\nIl critico Michael Gray la descrisse come l'\"archetipo della canzone di protesta\". Comment\u00f2: \u00abL'obiettivo di Dylan era di cavalcare il sentimento inespresso del pubblico di massa per dare a quell'incipiente sentimento un inno e al suo clamore uno sfogo. Ci riusc\u00ec, ma il linguaggio della canzone, tuttavia, \u00e8 impreciso e generalmente poco diretto\u00bb. Gray suggerisce che la canzone fosse gi\u00e0 allora vecchia rispetto ai grandi cambiamenti che predicava, e che politicamente fosse antiquata appena dopo che venne scritta.\nIl critico letterario Christopher Ricks suggerisce invece che la canzone trascende le preoccupazioni politiche dell'epoca in cui \u00e8 stata scritta. Ricks afferma che Dylan sta continuando a suonare la canzone nei concerti, e quando canta \u00abi vostri figli e le vostre figlie/sono al d\u00ec la dei vostri comandi\u00bb, canta inevitabilmente non con l'accento di un figlio, ma piuttosto con quello di un genitore e con un atteggiamento da nonno. Ricks conclude: Una volta c'era la questione di sollecitare i bempensanti ad accettare il fatto che i loro figli erano, lo sapete, hippie. Ma la grande sollecitazione pu\u00f2 allora significare che i genitori ex-hippie hanno accettato meglio il fatto che i loro figli sembrano diventare yuppie.\nIl critico Andy Gill precisa che il testo della canzone rimanda al Qoelet, un libro contenuto nella Bibbia, al quale si ispir\u00f2 anche Pete Seeger nel suo inno \"Turn! Turn! Turn!\". Il verso nel quale Dylan scrive \u00abEd il primo ora/Sar\u00e0 l'ultimo poi\u00bb \u00e8 un riferimento diretto al vangelo di Marco 10:31, \u00abE molti dei primi saranno ultimi e gli ultimi i primi\u00bb.\nIl 22 novembre 1963, meno di un mese dopo aver registrato la canzone, il presidente Kennedy venne assassinato a Dallas, in Texas. La notte successiva Dylan apr\u00ec il suo concerto con \"The Times They Are a-Changin\"'; disse al biografo Antony Scaduto: Pensai \u00ab\"Wow, come posso aprire con quella canzone? Mi tireranno delle pietre addosso\". Ma ho dovuto cantarla, il mio intero concerto \u00e8 partito da l\u00ec. So di non aver compreso tutto. Qualcosa era appena andato in tilt nel paese e loro applaudivano la canzone. E io non ho capito perch\u00e9 applaudissero, o perch\u00e9 scrissi quella canzone. Non potevo capire niente. Per me era solo pazzia\u00bb.\nCover.\nLa canzone \u00e8 stata reinterpretata da molti artisti tra cui:\nAltri artisti che hanno interpretato la canzone sono stati: Joan Baez, The Seekers, Marc Bolan, Peter, Paul and Mary, Phil Collins e Simon and Garfunkel, e recentemente dai Blackmore's Night, Les Fradkin e Netta Barzilai.\nInterpretata pure da James Taylor e Carly Simon, questa canzone apriva il disco live \"No-Nukes\" registrato in occasione di diversi concerti di protesta contro la politica del nucleare.\nInfluenza culturale e riferimenti in altri media.\nSin dalla sua pubblicazione, la canzone si rivel\u00f2 molto influente circa la percezione della societ\u00e0 da parte delle persone, con diversi critici che fecero notare l'universalit\u00e0 del testo del brano, responsabile dell'intramontabile messaggio di cambiamenti a venire perdurato nel corso dei decenni.\nNel gennaio 1984, un giovane Steve Jobs recit\u00f2 la seconda strofa di \"The Times They Are a-Changin\"' durante l'apertura dell'Annual Apple Shareholders Meeting, dove svel\u00f2 al pubblico per la prima volta il computer Macintosh.\nLa canzone viene usata nei titoli di testa del film \"Watchmen\". Durante la narrazione, curiosamente, viene mostrata la scena dell'assassinio di Kennedy, qui opera del Comico, forse proprio in correlazione al legame che c'\u00e8 tra questa canzone e lo storico attentato.\nIl capitolo 572 del manga \"One Piece\" porta come titolo il nome della canzone."}
{"id": "2530303", "revid": "188116", "url": "https://it.wikipedia.org/wiki?curid=2530303", "title": "Servizio informazioni della Marina Militare", "text": "Il Servizio informazioni della Marina Militare (SIMM) sarebbe stata una struttura \"riservata\" della Marina Militare italiana, ovvero di raccolta informazioni, parallela al servizio informativo ufficiale, il \"SIOS Marina Militare\"."}
{"id": "2530309", "revid": "12582", "url": "https://it.wikipedia.org/wiki?curid=2530309", "title": "Angolo visivo", "text": ""}
{"id": "2530322", "revid": "373458", "url": "https://it.wikipedia.org/wiki?curid=2530322", "title": "San Girolamo (Antonello da Messina)", "text": "San Girolamo \u00e8 un dipinto a tempera grassa su tavola trasportata su tela (37,7x31 cm) di Antonello da Messina, databile al 1472-1473 e conservato nella Galleria regionale di Palazzo Abatellis di Palermo.\nStoria.\nLe tre tavole dei \"Dottori della Chiesa\" del museo palermitano dovevano fare da cuspidi di un polittico oggi smembrato, assieme a un \"Sant'Agostino\" e un \"San Gregorio Magno\". Alcuni hanno ipotizzato che fosse il cosiddetto \"Polittico dei Dottori della Chiesa\" (con cui condivide il trattamento dello sfondo a racemi vegetali incisi), con gli scomparti principali agli Uffizi e alla Pinacoteca del Castello Sforzesco di Milano, o il \"Polittico di San Gregorio\", anche se si tratterebbe di una disposizione piuttosto originale, non simmetrica.\nPi\u00f9 probabile \u00e8 che le cuspidi fossero inizialmente quattro, con un \"Sant'Ambrogio\" perduto e voltato verso sinistra, che stessero sopra un polittico a cinque scomparti, non conosciuto, magari con al centro una \"Crocifissione\" o un altro tema.\nDescrizione e stile.\nSan Girolamo \u00e8 ritratto con il busto a tre quarti ed il viso di profilo, che farebbe pensare a una collocazione originaria pi\u00f9 lontana dal centro del polittico, alle estremit\u00e0. Indossa il cappello cardinalizio rosso a falde larghe ed \u00e8 colto mentre legge un libro, presumibilmente la \"Vulgata\" da lui scritta.\nChiara \u00e8 la tendenza geometrizzante nelle fattezze del santo, con un volto tondeggiante e dalla stesura liscia, tipicamente provenzale. Alla scuola catalano-provenzale appartengono alcuni dettagli eleganti, di gusto tardogotico, come il cappuccio foderato di pelliccia che, nel ricadere, compie una sinuosa curva all'altezza della spalla.\nAlcune incertezze nella realizzazione delle figure hanno fatto parlare di aiuti di bottega, ma \u00e8 anche possibile che si tratti di opere interamente autografe, risalenti alla delicata fase di passaggio dalla pittura a tempera a quella a olio."}
{"id": "2530323", "revid": "1243", "url": "https://it.wikipedia.org/wiki?curid=2530323", "title": "Ferrovia Roma - Napoli", "text": ""}
{"id": "2530334", "revid": "1429175", "url": "https://it.wikipedia.org/wiki?curid=2530334", "title": "San Gregorio Magno (Antonello da Messina)", "text": "San Gregorio Magno \u00e8 un dipinto a tempera grassa su tavola trasportato su tela (45,5x35,5\u00a0cm) di Antonello da Messina, databile al 1470-1475 circa e conservato nella Galleria regionale di Palazzo Abatellis di Palermo.\nStoria.\nLe tre tavole dei \"Dottori della Chiesa\" del museo palermitano dovevano fare da cuspidi di un polittico oggi smembrato, assieme a un \"Sant'Agostino\" e un \"San Girolamo\". Alcuni hanno ipotizzato che fosse il cosiddetto \"Polittico dei Dottori della Chiesa\", con gli scomparti principali agli Uffizi e alla Pinacoteca del Castello Sforzesco di Milano (con cui condivide il trattamento dello sfondo a racemi vegetali incisi), o il \"Polittico di San Gregorio\", anche se si tratterebbe di una disposizione piuttosto originale, non simmetrica.\nPi\u00f9 probabile \u00e8 che le cuspidi fossero inizialmente quattro, con un \"Sant'Ambrogio\" perduto e voltato verso sinistra, che stessero sopra un polittico a cinque scomparti, non conosciuto, magari con al centro una \"Crocifissione\" o un altro tema."}
{"id": "2530337", "revid": "1442080", "url": "https://it.wikipedia.org/wiki?curid=2530337", "title": "Open 13 2000 - Singolare", "text": "Il singolare dell'Open 13 2000 \u00e8 stato un torneo di tennis facente parte dell'ATP Tour.\nFabrice Santoro era il detentore del titolo.\nMarc Rosset ha battuto in finale Roger Federer 2-6, 6-3, 7-6 (7-5)."}
{"id": "2530341", "revid": "124449135", "url": "https://it.wikipedia.org/wiki?curid=2530341", "title": "Italia ai campionati europei di atletica leggera indoor", "text": "Nelle 40 edizioni dei Campionati europei di atletica leggera indoor l'Italia ha ottenuto 104 podi, conquistando il titolo europeo in 34 occasioni."}
{"id": "2530348", "revid": "1652635", "url": "https://it.wikipedia.org/wiki?curid=2530348", "title": "Mira (Italia)", "text": "Mira (\"\u0141a Mira\" in veneto) \u00e8 un comune italiano di abitanti della citt\u00e0 metropolitana di Venezia in Veneto. Si tratta di un comune sparso in quanto l'estesa superficie comprende numerosi antichi centri abitati, oggi organizzati come frazioni. La sede municipale \u00e8 nella frazione Mira Taglio.\nUndicesimo comune veneto per numero di abitanti, sorge a ovest del comune di Venezia con il quale condivide la frazione Malcontenta. In base alla Legge Regionale n. 36 del 12/8/1993 il suo territorio rientra nell'area metropolitana di Venezia.\nGeografia fisica.\nL'area urbana, posta a met\u00e0 strada tra Padova e Venezia, appartiene alla Riviera del Brenta che si estende lungo il Naviglio del Brenta, costeggiato dalla SR 11, sul quale si affacciano le Ville che i veneziani edificarono tra il Cinquecento e il Settecento. Famose in particolare la villa palladiana \"la Malcontenta\" nell'omonima frazione e Villa Widmann Foscari e le Barchesse di villa Valmarana a Mira Porte.\nA sud-est si estendono le barene, affacciate alla laguna di Venezia, un ambiente costituito da un insieme di isolotti collegati da canali, le quali costituiscono un terzo della superficie del comune.\nIl territorio comunale \u00e8 solcato da numerosi corsi d'acqua, oltre al Naviglio, sia naturali che artificiali.\nStoria.\nNel 302 a.C. lo storico Tito Livio narra che una flotta spartana approd\u00f2 in una spiaggia dell'alto Adriatico: la costa era formata da sottili strisce di sabbia, dietro le quali si trovavano delle lagune comunicanti direttamente con il mare attraverso bocche di porto. Alle spalle dello specchio d'acqua videro dei campi sui quali, in lontananza, si stagliavano dei colli e un fiume largo e profondo che riversava le sue acque nelle lagune. La descrizione di questo luogo sembra proprio essere la laguna di Venezia, il territorio mirese caratterizzato dalla presenza del fiume Brenta. L'area mirese infatti nel II secolo a.C. era percorsa dal delta del \"Medoacus Maior\".\nCazzozzana o Cazoxana.\nAnticamente la localit\u00e0 fu chiamata Cazoxana o Cazzozana. Il significato descriveva la sua posizione territoriale posta tra i boschi ed i\npascoli. La zona si estendeva nell'attuale Mira Vecchia, sito in cui nel Medio Evo c'era un porto franco.Taluni asseriscono che il toponimo derivi da una torre di avvistamento (in latino appunto \"mira\") che serviva nella difesa del territorio, ricollegandosi allora alla vicina Mirano.\nUn vero e proprio centro abitato nasce per\u00f2 solo nel medioevo come porto fluviale per i barcaioli che collegavano Venezia alla riviera del Brenta e originariamente si chiamava \"Cazoxana\". Il toponimo Mira, secondo un'altra ipotesi, fu assunto in riferimento alla patria del patrono San Nicola, Myra appunto. Il paese era abitato in prevalenza da barcaioli e pescatori. Non esistevano molti ponti, perci\u00f2 si utilizzavano imbarcazioni dette burchielli, per il traghettamento di merci e persone. Due furono gli interventi che favorirono lo sviluppo della zona. In ordine cronologico, nel 1491 si ha lo spostamento dell'epicentro religioso da Mira Vecchia a Mira Porte, con la costruzione della nuova chiesa dedicata a san Nicol\u00f2, nella posizione attuale.\nDefinita fin dalla fine del Trecento \u00e8 la viabilit\u00e0 principale costituita dai due assi che fiancheggiano il Naviglio. L'edificato si sviluppa in epoca veneziana con la costruzione di numerose ville su entrambe le sponde, ad opera della nobilt\u00e0 proveniente dalla Serenissima che qui si spostava per trascorrervi il periodo estivo. In particolare a Mira per molto tempo visse la famiglia Corbelli che erano dei ricchi mercanti discendenti dagli antichi Romani (Corbini) e fecero edificare la chiesa di San Nicol\u00f2 (santo protettore dei marinai e di Myra).\nTra il 1100 e il 1200 la citt\u00e0 cambi\u00f2 il nome di Caxozzana per assumere quello di Mira in ricordo della citt\u00e0 della Licia nell'Asia Minore, dove San Nicol\u00f2 fu Arcivescovo.\nSull'innesto tra il Naviglio ed il Serraglio sono state realizzate \u201cle porte\u201d nel 1612, allo scopo di controllare il flusso d'acqua e consentire la navigazione. Tale intervento diede impulso alle attivit\u00e0 commerciali, grazie anche agli sgravi dei dazi di cui Mira godeva. L'intervento confer\u00ec all'area il nome di Mira Porte, che sostitu\u00ec il precedente appellativo di Roncoduro.\nAbbazia dei Santi Ilario e Benedetto.\nA causa delle frequenti invasioni barbariche, la popolazione era stanca delle scorrerie e delle distruzioni dei paesi. Dei giovani operosi\nsi erano riproposti di vivere la vita in cristianit\u00e0 ed in preghiera come san Benedetto da Norcia. Fu questo lo spirito con cui fu deciso di costruire il monastero con la chiesa dei Santi Ilario e Benedetto di Malcontenta-Moranzani.\nLa costruzione fu eretta nell\u2019800 d.C. e fu donata ai Padri Benedettini di San Servilio (isola di San Servolo a Venezia) che la intitolarono ai santi Ilario e Benedetto e vi fondarono l'abbazia che raggiunse una rilevante importanza storica e religiosa tanto da far decidere cinque dogi di Venezia di sceglierla come luogo per la loro sepoltura.\nNel 1214 i monaci dell'abbazia di S. Ilario furono cacciati anche se tentarono pi\u00f9 volte di ritornarvi ma sempre temporaneamente. Ormai il monastero aveva perso il suo antico splendore. Nel frattempo a causa dei vari tagli effettuati nei fiumi, l'aria divenne nauseabonda ed irrespirabile sulle acque putride e ristagnanti della laguna soprattutto in assenza del flusso e della corrente dei fiumi che s'immettevano in laguna. Fu cos\u00ec che i monaci decisero di abbandonare definitivamente l'abbazia\u2013monastero ed il territorio circostante.\nOriago.\nLe fonti storiche che attestano la denominazione di questa localit\u00e0 iniziano nel 994 con Rambaldo, conte di Treviso che riceve in dono dall'imperatore Ottone III un \"manso\" (un territorio abitato) , posto in localit\u00e0 \"Aureliaco\". Successivamente fu definito , \"Aurilagus, Auriglaco , Oriagus, Orlacus, Orlagus, Orliacus\".\nLa localit\u00e0 aveva assunto i connotati di un importante\ncentro agricolo e commerciale, collocato strategicamente sulle sponde del fiume\nBrenta, ai confini con la Repubblica Serenissima, posto in un luogo paludoso ai\nmargini della laguna. La sua posizione strategica fu importante per le\noperazioni belliche di terra e di mare. Oriago fu contesa tra Padova, Treviso e\nVenezia.\nDegno di nota \u00e8 la citazione della localit\u00e0 nel V canto del Purgatorio\ndell'opera letteraria la \u201dDivina Commedia\u201d dove si narra la cattura ed\nuccisione del nobile Jacopo del Cassero.\nGambarare.\nL'interpretazione etimologica pi\u00f9 largamente condivisa dagli\nstudiosi, lega il significato del nome Gambarare alla natura del luogo, spesso\ndescritto come pescoso e ricco di gamberi. La presenza nel territorio di un\napprodo in epoca alto medievale, suggerisce ad altri studiosi l'ipotesi che il\nnome Gambarare derivi proprio dalla presenza delle \u201ccumbe o cumbarie\u201d, tipiche\nbarche venete usate prevalentemente per il commercio.\nPorto Menai.\n\u00c8 documentato che nel 1117 a Porto (cos\u00ec si chiamava in quanto era un porto fluviale ) esisteva una curia dell'Abbazia di Sant'Ilario che comprendeva oltre 150 masserie sparse in un vastissimo territorio. Era un centro di potere dei conti di Treviso. Dopo il 1110 a seguito una definizione imposta dall'imperatore a favore del Monastero Porto gravit\u00f2 (documento del 1211) su Sambruson. Nel 1500 Piove di Sacco rivendic\u00f2 l'appartenenza di Porto a Sambruson.\nNel 1509 il provveditore di Gambarare scrisse al Doge esaltando la partecipazione degli abitanti di Porto alla Guerra della Lega di Cambrai.\nDopo la guerra la Repubblica di Venezia\nCon il Taglio Novissimo per un periodo pass\u00f2 sotto Sambruson.\nSimboli.\nFino al 1867 le localit\u00e0 che costituiscono l'attuale comune erano aggregate in tre comuni indipendenti: Oriago, Gambarare, Mira Vecchia (o Mira). Per secoli in percorsi storici ed istituzionali sotto della Repubblica di Venezia, la dominazione Francese, il Regno Lombardo Veneto e il primo anno del Regno d'Italia furono sempre distinti e autonomi per ogni centro. Dal 18 febbraio 1868 il Regno d'Italia decise di rendere ufficiale il nuovo comune, con sede municipale a Mira Taglio, adottando l'emblema delle tre corone di alloro uguali e intrecciate a raffigurare un'unione paritetica dei tre precedenti storici comuni. Lo stemma comunale venne ufficialmente concesso con il regio decreto del 20 settembre 1868.\nIl gonfalone municipale, concesso con regio decreto del 4 agosto 1933, \u00e8 costituito da un drappo azzurro.\nCronaca.\nLa tromba d'aria.\nL'8 luglio 2015 una violenta tromba d'aria, di grado EF4 della Scala Fujita, si \u00e8 abbattuta su Mira. Il fenomeno, durato quasi 10 minuti, ha coinvolto altres\u00ec i comuni di Dolo e Pianiga. Il tornado ha percorso 11.5\u00a0km e ha avuto una larghezza variabile dai 500 m al chilometro. Vi sono stati gravi danni materiali a case, automobili e infrastrutture nonch\u00e9 una vittima, 72 feriti e alcune centinaia di sfollati.\nMonumenti e luoghi d\u2019interesse.\nArchitetture civili.\nL\u2019Istituto Regionale Ville Venete censisce 92 edifici di pregio tra ville, spesso con piccoli oratori, palazzi, barchesse isolate e casini costruiti tra il XV ed il XIX secolo nel territorio di Mira e per lo pi\u00f9 allineati lungo il Naviglio del Brenta. Alcune, pur essendo in mano privata, sono visitabili previo appuntamento.\nArchitetture militari.\nIl Forte Poerio rappresenta la chiusura a sud del Campo trincerato di Mestre. Costruito nel 1908, divenne subito obsoleto e non venne mai utilizzato se no come deposito. Oggi \u00e8 di propriet\u00e0 comunale e l'area circostante \u00e8 stata attrezzata a parco.\nCultura.\nLa frazione di Borbiago \u00e8 sede dell'universit\u00e0 popolare \"Francesco Petrarca\", fondata nel marzo del 1997.\nVilla Mocenigo ad Oriago \u00e8 sede distaccata dell'universit\u00e0 Ca' Foscari ospitando il CISET.\nMercati rionali.\nDue sono le giornate di mercato, ogni marted\u00ec in Piazza Mercato ad Oriago ed ogni gioved\u00ec in Riviera S. Trentin a Mira Taglio.\nEmittenti Radio Private.\nIl comune di Mira vanta anche un piccolo record nel fiorire di Radio Private sul finire degli anni '70 e poi a seguire negli anni '80 e '90; Si ricordano le seguenti emittenti radiofoniche ora non pi\u00f9 in funzione:\nTra i grandi concerti a Mira ricordiamo:\nVasco Rossi (1987 Arena estiva Marmellata), Peter Tosh (1981 Stadio Comunale Valmarana), Miles Davis (1986 Arena estiva Marmellata),\nThe Style Council (1987 Arena estiva Marmellata), Alan Stivell, Lucio Dalla (1974 Campo sportivo) Antonello Venditti (Campo Sportivo), P.F.M. Premiata Forneria Marconi (1981 Campo Sportivo), Eugenio Finardi, Pierangelo Bertoli, Paolo Conte, Nomadi (con Augusto Daolio), Cristiano De Andr\u00e8, Ricky Gianco, Gianmaria Testa, Matia Bazar, Donatella Rettore, Marco Masini, Modena City Ramblers, Estra, Bandabard\u00f2, Pitura Freska, Paolo Benvegn\u00f9, Pacifico, Tenores di Bitti, Reggae National Tickets.\nTra i grandi spettacoli in Teatro a Mira ricordiamo:\nMarco Paolini, Claudio Bisio, Natalino Balasso, Lella Costa, Walter Chiari, Siusy Blady e Patrizio Roversi, I Gemelli Ruggeri\u2026\nEconomia.\nSettore industriale.\nIl settore industriale a Mira, un tempo fiorente, ha subito un forte declino negli ultimi decenni del XX secolo.\nMolto sviluppato era il settore chimico, soprattutto nella produzione di detersivi e saponi (Mira Lanza), divenuta Reckitt Benckiser nel 1989, dal nome della multinazionale che l'ha acquistata; Oggi i prodotti principali dello stabilimento Benckiser di Mira sono le famose marche Vanish, Lip Woolite, Ava, Sole, Finish, Calgon, Cillit Bang, Napisan, Glassex, Air Wick. A Mira, inoltre, si trovano il Centro Ricerche e Sviluppo di Reckitt Benckiser e la direzione generale di una delle maggiori banche di credito cooperativo della regione, la Banca del Veneziano.\nSettore sartoriale.\nFiorente era anche il settore sartoriale: nel si svilupparono diverse camicerie lungo il Naviglio del Brenta. L'industria che ebbe maggior successo fu quella denominata \"Daina\", fondata dall'ex aviatore Gino Pizzati e dalla moglie Leda Marchiori.\nLe origini risalgono all'anno 1946, quando Gino Pizzati fu assunto come impiegato dalle Industrie Riunite Confezioni S.p.a. di Mira Porte, dopo la scissione della Mara confezioni. A met\u00e0 degli anni cinquanta si giunse alla cessione della quota di Mario Biasiolo, e gli unici proprietari rimasero a pieno titolo Gino e la moglie Leda. La prima sede aziendale fu il granaio della villa Levi-Morenos, che accolse inizialmente ventidue dipendenti che in dodici anni raggiunsero il numero di duecento, successivamente si spost\u00f2 nel granaio di Villa Foscarini, progettato dall'ingegnere Fernando Pizzati. All'interno della fabbrica furono bandite propaganda e discussioni politiche, per\u00f2 fu sempre garantita la libert\u00e0 di pensiero e di adesione a qualunque partito dell'arco costituzionale.\nLa produzione dell'azienda era inizialmente orientata alla confezione di camicie e biancheria intima maschile, in seguito abbandon\u00f2 questo programma indirizzandolo alle camicette da donna e, infine, si dedic\u00f2 alla confezione medio-fine, non intima, esterna: cappotti e tailleurs compresi. I proprietari dell'azienda si tennero continuamente aggiornati sull'evoluzione della moda femminile, sempre presenti a tutti gli appuntamenti con la moda, a Milano ed in altre citt\u00e0. Il prodotto delle camicerie della riviera fu accolto per tanti anni con successo nel mercato nazionale e coinvolgimenti di tante ragazze e donne in un'attivit\u00e0 lavorativa, fuori dall'ambiente domestico, esercit\u00f2 un salutare scossone.\nInfrastrutture e trasporti.\nNel territorio comunale di Mira sono presenti 4 stazioni ferroviarie:\nMira \u00e8 servita inoltre dallo svincolo Mira-Oriago posto sulla tangenziale di Mestre - A57 e da alcune linee automobilistiche ACTV.\nSport.\nIl 1\u00ba giugno 1989 la dodicesima tappa del Giro d'Italia 1989 si \u00e8 conclusa a Mira con la vittoria di Mario Cipollini (sua prima vittoria al Giro d'Italia).\nImportante per lo sport mirese \u00e8 stata la vittoria di cinque scudetti nel rugby XV femminile da parte del Riviera Rugby nel 2004, 2005, 2007, 2010 e 2012. La squadra maschile \u00e8 il Rugby Riviera 1975.\nAttualmente il Mira Calcio \u00e8 impegnato nel campionato di Seconda Categoria, sotto la presidenza di Romeo Iannoccari. La massima serie raggiunta \u00e8 stata la serie C2 sotto la gestione Lissandrin negli anni 70/80. L'ultima retrocessione \u00e8 avvenuta al termine della stagione 2007/2008 quando il Mira retrocesse dal campionato di Prima Categoria a quello attuale.\nMira \u00e8 stata inoltre protagonista nell'atletica leggera, con gli ottimi risultati ottenuti in campo Europeo e mondiale dell'atleta Giovanna Volpato."}
{"id": "2530353", "revid": "1543377", "url": "https://it.wikipedia.org/wiki?curid=2530353", "title": "Record cinesi del nuoto", "text": "I record cinesi del nuoto sono i tempi pi\u00f9 veloci mai nuotati in una competizione, da un nuotatore rappresentante la Cina.\nVasca lunga (50 m).\nUomini.\nLegenda: \nDonne.\nLegenda: \nMista.\nLegenda: \nVasca corta (25\u00a0m).\nUomini.\nLegenda: \nDonne.\nLegenda: \nMista.\nLegenda: "}
{"id": "2530354", "revid": "767487", "url": "https://it.wikipedia.org/wiki?curid=2530354", "title": "Ritratto di Eleonora d'Aragona", "text": "Il Ritratto di Eleonora d'Aragona \u00e8 una scultura marmorea (altezza 50\u00a0cm), realizzata da Francesco Laurana intorno al 1468 e custodita nella Galleria regionale di Palazzo Abatellis a Palermo.\nStoria.\nIl busto proviene dalla tomba di Eleonora d'Aragona, contessa di Caltabellotta morta nel 1405, situata nell'abbazia di Santa Maria del Bosco a Calatamauro. Si tratta quindi di un ritratto postumo.\nAl Louvre esiste un \"busto di principessa\" molto simile.\nDescrizione e stile.\nIl finissimo ritratto femminile \u00e8 raffigurato come un busto comprendente le spalle, tagliato all'altezza del petto. L'effigie \u00e8 caratterizzata da una bellezza levigata e rarefatta, dove la purezza delle forme e la sintesi geometrica sembrano richiamarsi a modelli di Piero della Francesca e di Antonello da Messina. L'idealizzazione in questo caso trasfigura le fattezze fisiognomiche, verso forme sofisticatamente pure.\nI capelli sono raccolti in velo che nasconde le orecchie e d\u00e0 alla forma della testa un aspetto pi\u00f9 levigato."}
{"id": "2530355", "revid": "124808775", "url": "https://it.wikipedia.org/wiki?curid=2530355", "title": "Milorg (organizzazione)", "text": "La Milorg (abbreviazione di \"Milit\u00e6r Organisasjon\" - Organizzazione Militare) fu il principale movimento della resistenza norvegese durante la seconda guerra mondiale.\nSi occup\u00f2 di una vasta serie di attivit\u00e0 di resistenza militare e civile, comprese attivit\u00e0 di raccolta informazioni, attivit\u00e0 di spionaggio, propaganda, trasporto di merci importate clandestinamente nel Paese, occasionali sabotaggi, liberazione di prigionieri norvegesi e organizzazione di vie di fuga verso la vicina Svezia.\nIn seguito all'occupazione nazista della Norvegia nell'aprile 1940, la Milorg fu fondata nel maggio 1941, come tentativo di coordinare i vari gruppi norvegesi che stavano organizzando una resistenza armata interna al Paese contro le forze di occupazione tedesche.\nLa Milorg era organizzata in un Consiglio centrale e 14 Distretti operativi.\nIl focus delle sue attivit\u00e0 fu, nel primo periodo, maggiormente orientato alla costituzione lenta e graduale di una forza di resistenza ben strutturata, e alla raccolta e trasmissione di informazioni, mantenendo un basso profilo sotto l'aspetto operativo; questo port\u00f2 ad alcuni contrasti con il SOE britannico (incaricato di coordinare e favorire le attivit\u00e0 di resistenza interna nei Paesi occupati), che avrebbe preferito invece un'attivit\u00e0 maggiormente aggressiva, e pi\u00f9 orientata verso \"raid\" e azioni dirette. Incomprensioni e mancanza di coordinamento portarono a diversi incidenti di sicurezza tra le due organizzazioni, e a una certa diffidenza reciproca; il SOE decise quindi di operare \"in parallelo ma autonomamente\" rispetto alla Milorg.\nNel novembre 1941, la Milorg venne integrata all'interno dell'Alto Comando del Governo Norvegese in esilio in Inghilterra. \nNel 1942, alcuni problemi di sicurezza interna permisero alla Gestapo di arrestare numerosi membri dell'organizzazione.\nVerso la fine dello stesso anno, la Milorg assunse un atteggiamento pi\u00f9 attivo, in particolare sotto la guida di Jens Christian Hauge.\nAlla fine della guerra aveva organizzato, addestrato e armato circa 40\u00a0000 uomini, che contribuirono alla stabilizzazione del Paese subito dopo l'armistizio del 1945."}
{"id": "2530357", "revid": "297802", "url": "https://it.wikipedia.org/wiki?curid=2530357", "title": "Crush Evil", "text": ""}
{"id": "2530367", "revid": "123961943", "url": "https://it.wikipedia.org/wiki?curid=2530367", "title": "Ministri per le pari opportunit\u00e0 della Repubblica Italiana", "text": "I ministri per le pari opportunit\u00e0 della Repubblica Italiana si sono avvicendati dal 1996 in poi, con diverse denominazioni e competenze."}
{"id": "2530372", "revid": "1543377", "url": "https://it.wikipedia.org/wiki?curid=2530372", "title": "Matteo Discepolo", "text": "Biografia.\nDopo aver studiato all'Accademia di Belle Arti di Napoli, si \u00e8 specializzato a Roma; allievo di grandi maestri, esordisce nel 1958 aggiudicandosi il Primo Premio Nazionale di Incoraggiamento del Ministero della Pubblica Istruzione assegnatogli da Cesare Brandi, Giulio Carlo Argan e Palma Bucarelli, cui faranno seguito altri importanti premi quali il Premio Nazionale Massa Carrara ed il Premio 11 febbraio a Roma. Dal 1967 si \u00e8 trasferito a Cagliari dove ha aperto uno studio. Ha esposto in Italia e all'estero ottenendo importanti riconoscimenti di critica e di pubblico; alcune sue opere sono ospitate in gallerie e musei e alcune delle sue sculture ornano spazi pubblici. Alcune sue opere sono apparse in aste nazionali.\nMostre.\nConvitto Nazionale di Cagliari con 70 dipinti firmati da Discepolo e dall\u2019artista Italo Carrucciu, abbinata alle immagini inedite su Cagliari sotterranea e alle didascalie poetiche firmate da Marcello Polastri, 2008"}
{"id": "2530376", "revid": "913245", "url": "https://it.wikipedia.org/wiki?curid=2530376", "title": "Anna Rogowska", "text": ""}
{"id": "2530378", "revid": "212348", "url": "https://it.wikipedia.org/wiki?curid=2530378", "title": "Ultimate Torcia Umana", "text": ""}
{"id": "2530381", "revid": "1776051", "url": "https://it.wikipedia.org/wiki?curid=2530381", "title": "Italia ai campionati del mondo di atletica leggera indoor", "text": "Nelle 13 edizioni dei campionati del mondo di atletica leggera indoor l'Italia ha ottenuto 20 podi, conquistando il titolo mondiale in 5 occasioni.\nIl miglior bilancio si \u00e8 avuto a , allorch\u00e9 le medaglie conquistate furono quattro. In cinque occasioni non si \u00e8 riusciti a conquistare alcuna medaglia."}
{"id": "2530385", "revid": "1543377", "url": "https://it.wikipedia.org/wiki?curid=2530385", "title": "Teardrops on My Guitar", "text": "Teardrops on My Guitar \u00e8 il secondo singolo dell'artista country pop Taylor Swift. \u00c8 contenuto nell'album di debutto della cantante, \"Taylor Swift\", ed ha seguito il singolo \"Tim McGraw\". La canzone, incentrata su una ragazza che \u00e8 segretamente innamorata di un ragazzo di nome Drew, che per\u00f2 \u00e8 interessato ad un'altra ragazza, parla del dolore nell'amare qualcuno che \u00e8 vicino ma al tempo stesso fuori portata. La Swift ha anche dichiarato di aver cercato di descrivere i sentimenti contrastanti che si hanno nell'amare qualcuno e desiderare di essere ricambiati, ma nel frattempo che questa persona sia felice, anche se accanto ad un'altra persona. Quindi ci si fa da parte e si tiene tutto dentro. In una ripresa dietro-le-quinte, la cantante rivela che la canzone \u00e8 stata scritta sulla base dell'esperienza vissuta con un compagno di classe al liceo.\nNel Regno Unito e in tutta Europa, compresa l'Italia, la canzone \u00e8 stata pubblicata come il secondo singolo del suo primo album in questo continente, \"Fearless\", nel giugno del 2009. \u00c8 stato certificato triplo disco di platino negli Stati Uniti per aver venduto pi\u00f9 di tre milioni di copie e ne ha vendute al giorno d'oggi oltre 3.500.000 negli Stati Uniti e oltre 4 milioni di copie mondialmente, diventando il decimo singolo pi\u00f9 venduto di Taylor Swift, dopo Love Story, You Belong With Me, Shake it Off, We are never ever getting Back Together, I Knew You Were Trouble, Blank Space, 22, Our Song e Mine.\nDescrizione.\nLa canzone, come \u00e8 gi\u00e0 stato detto, \u00e8 rivolta ad un ragazzo di nome Drew Hardwick - in un'intervista la cantante si \u00e8 lasciata sfuggire il cognome - con cui Taylor Swift aveva stretto amicizia al liceo. Lui non si era mai reso conto di quanto le piacesse. Taylor ha rivelato alla rivista \"Seventeen\" qualche particolare sulla vera storia raccontata dalla sua canzone:\nVersioni alternative.\nTra il 2006 e il 2009 sono state pubblicate diverse versioni e remix di questa canzone. Prima di tutto, l'originale, la prima incisa, contenuta nell'album di debutto, molto lenta, accompagnata da banjo, chitarra, steel guitar, senza neanche le percussioni. Successivamente, al momento della pubblicazione del singolo, nel febbraio 2007, \u00e8 stato preparato un Radio Remix, con percussioni e chitarra elettrica, il ritmo originale mantenuto, e la censura di un verso della canzone ritenuto inappropriato per una ragazza cos\u00ec giovane, poich\u00e9 conteneva la parola \"damn\", cio\u00e8 \"maledettamente\". Dopo di che, visto il grande successo ottenuto dal singolo, i produttori hanno registrato un nuovo remix della canzone, con arrangiamento pop e ritmo pi\u00f9 incalzante. Infine, nel secondo album della Swift, \"Fearless\", \u00e8 stato inserito un International Remix, con lo stesso ritmo e arrangiamento del Pop Remix e la censura e la chitarra elettrica del Radio Remix. L'EP \"Beautiful Eyes\" contiene la versione acustica del singolo, con la voce accompagnata dalla chitarra.\nVideo.\nIl video per \"Teardrops on My Guitar\" \u00e8 stato diretto da Trey Fanjoy. \u00c8 stato girato alla Hume-Fogg High School nel centro di Nashville. Nel video Taylor si \u00e8 innamorata del suo amico Drew (interpretato da Tyler Hilton), ma lui ama un'altra ragazza, quindi lei non pu\u00f2 dirgli come si sente davvero. Per gran parte della durata del video, Taylor \u00e8 stesa sul suo letto con la chitarra tra le braccia, versando lacrime su di essa di notte, perch\u00e9 sa che non potr\u00e0 mai avere il ragazzo che ama. Il video inizia con una scena di loro due agli armadietti e Drew che sta dicendo a Taylor di una ragazza che ha conosciuto e di cui le parler\u00e0 pi\u00f9 tardi; dopo di che volta le spalle e se ne va. Successivamente si vedono i due ragazzi che ridono e scherzano nella biblioteca scolastica, e all'improvviso la bibliotecaria li zittisce con un gesto. Un'altra scena mostra la Swift nella classe di scienze, impegnata con degli esperimenti chimici. Drew la sorprende, le tocca la spalla, lei si distrae e versa erroneamente troppa polvere nella sostanza a cui sta lavorando, che straborda dal flacone. Poi, Taylor \u00e8 in un corridoio con i libri tra le braccia, e scorge Drew che le viene incontro, sorridendo. Fa per salutarlo, ma lui ha lo sguardo altrove. La sorpassa e raggiunge la sua ragazza, baciandola sotto gli occhi straziati di Taylor. La storia rimane ferma in questa situazione, per cui non ci sono esiti positivi. Il video \u00e8 stato nominato per il premio \"Miglior Nuovo Artista\" agli MTV Video Music Awards del 2008.\nClassifiche.\nLa canzone ha debuttato alla posizione numero 93 nella Billboard Hot 100 in marzo 2007. Il remix \u00e8 stato inviato alle stazioni radio nell'ottobre 2007. La canzone ha di nuovo raggiunto il culmine nella Pop 100 al numero 11. \u00c8 quindi rientrata nella Hot 100 alla posizione numero 44."}
{"id": "2530388", "revid": "298229", "url": "https://it.wikipedia.org/wiki?curid=2530388", "title": "Campionati del mondo di atletica leggera 2009 - 10000 metri piani maschili", "text": "La competizione si \u00e8 svolta con una singola gara il 17 agosto 2009.\nRecord.\nDopo la competizione questo \u00e8 il record dei campionati aggiornato (CR).\nPrima di questa competizione, il record del mondo (WR) e il record dei campionati (CR) erano i seguenti:\nFinale.\n17 agosto, ore 20:50"}
{"id": "2530389", "revid": "857138", "url": "https://it.wikipedia.org/wiki?curid=2530389", "title": "Re di Cappadocia", "text": "Lista dei re della Cappadocia, antico regno nell'Anatolia centrale."}
{"id": "2530390", "revid": "125932471", "url": "https://it.wikipedia.org/wiki?curid=2530390", "title": "Associazione Sportiva Bari 1985-1986", "text": "Questa voce raccoglie le informazioni riguardanti l'Associazione Sportiva Bari nelle competizioni ufficiali della stagione 1985-1986.\nStagione.\nPer il campionato 1985-1986 di massima serie, in cui il Bari torna dopo quindici anni d'attesa, la societ\u00e0 pugliese conferma l'allenatore Bruno Bolchi, con cui i biancorossi hanno compiuto in due anni il salto consecutivo dalla Serie C1 alla categoria di vertice. Tra gli acquisti si segnalano Gordon Cowans, ex regista dell' (squadra della First Division, futura Premier League inglese) e della nazionale inglese (viene a rimpiazzare il trentatreenne Lopez che, in scadenza di contratto, per le prestazioni offerte nel torneo precedente non convince a pieno la societ\u00e0). Sempre dall'Aston Villa arriva Paul Rideout, promessa dell'Under 21 inglese mentre dall' giunge Amedeo Carboni, reduce da una stagione positiva in Serie B (il cui acquisto \u00e8 stato trattato da molti club di massima serie). Viene ingaggiato anche il centrocampista Sclosa. La squadra si ritrova con un basso numero di centrocampisti interditori (quasi tutti quelli del Bari sono infatti cursori) e con poca esperienza della nuova rosa, in quanto tredici calciatori su diciannove vedono per la prima volta la massima serie.\nIl ritiro estivo ha luogo ancora a Cornaiano. Nel precampionato la squadra non soddisfa a sufficienza. Ad Ascoli, nella fase a gironi di Coppa Italia Cowans s'infortuna gravemente: rimarr\u00e0 inattivo per circa due mesi. Un grosso problema, quello di Cowans per \"Maciste\", che non potr\u00e0 disporre di un elemento importante per la squadra. In Coppa Italia i galletti vengono eliminati nella fase preliminare.\nIl massimo campionato inizia per i biancorossi con due sconfitte a opera di Milan e Sampdoria. Alla terza giornata, in casa, vittoria 2-0 dei biancorossi contro la Roma, con doppietta della new entry Rideout (che firma il gol numero 600 in Serie A per il Bari, senza contare la Divisione Nazionale).\nLa dirigenza non effettua alcuna operazione nel mercato di riparazione.\nIl Bari conclude il girone d'andata con tre vittorie, tutte ricavate in casa: oltre a quella sulla Roma, il 2-0 del derby contro il Lecce e l'1-0 sull'Udinese (con i galletti assediati dai friulani dopo il vantaggio, scaturito da un gran tiro di Cowans e deviato fortuitamente dalla spalla di Bivi, la cui traiettoria inganna l'estremo difensore bianconero), con i galletti salvati nell'ultimo incontro citato, anche dalle parate di Pellican\u00f2. Il giovane Rideout ha messo a segno cinque reti. La formazione ottiene pochi risultati utili.\nNelle prime due giornate di ritorno l'andamento dei biancorossi migliora, in virt\u00f9 di altri due pareggi (da aggiungere ai due pari ricavati nelle ultime del girone d'andata); uno di questi ottenuto a Milano contro i rossoneri (i galletti rimangono quindi imbattuti per quattro giornate consecutive). Nella terza di ritorno, all'Olimpico di Roma il Bari \u00e8 di scena contro i lupacchiotti: sono i pugliesi a passare in vantaggio con Piraccini e dopo una rete annullata a Sclosa che provoca le proteste dei baresi, la Roma giunge al pareggio con Pruzzo e allo scadere passa in vantaggio su rigore (trasformato ancora da Pruzzo) concesso per un contatto a limite area, anch'esso contestato dagli ospiti che finiscono per perdere 1-2. Nel derby di Lecce l'arbitro Agnolin concede ai salentini una punizione che lo storico G. Antonucci afferma dovesse essere assegnata al Bari; il leccese Pasculli la trasforma, determinando l'1-1 finale. Al terzultimo turno vittoria interna (3-1) contro il campione d'Italia uscente Verona. Nella seconda met\u00e0 di campionato il Bari ha realizzato pochi goal; Rideout, nel 19\u00ba turno ha siglato a Como la sua sesta e ultima rete stagionale grazie alla quale i biancorossi pareggiano con i lariani. Il rendimento di Bivi (capocannoniere dei cadetti nell'anno precedente) diminuisce e l'attaccante segna in totale 2 reti in campionato. I galletti retrocedono penultimi, con una giornata d'anticipo sulla fine del campionato.\nQuesta era la formazione tipo schierata da Bolchi: modulo 5-3-2; portiere Pellican\u00f2; difensori Cavasin, Loseto, Piraccini, De Trizio, Cuccovillo; centrocampisti Sola, Cowans (regista), Sclosa; attaccanti Bivi, Rideout/Bergossi.\nMaglie e sponsor.\nLo sponsor tecnico per la stagione 1985-86 fu Adidas, mentre lo sponsor ufficiale fu Cassa di Risparmio di Puglia. Lo stile delle magliette della stagione precedente (bianco con strisce rosse orizzontali sulle spalle) fu inizialmente confermato per poi lasciare spazio a una pi\u00f9 classica divisa bianco-bordata.\nOrganigramma societario.\nArea direttiva\nArea organizzativa\nArea tecnica\nCalciomercato.\nSessione invernale.\nNessuna operazione."}
{"id": "2530391", "revid": "339392", "url": "https://it.wikipedia.org/wiki?curid=2530391", "title": "Ariamne di Cappadocia", "text": ""}
{"id": "2530394", "revid": "436907", "url": "https://it.wikipedia.org/wiki?curid=2530394", "title": "Triumph (The Jacksons)", "text": "Triumph \u00e8 il quarto album in studio del gruppo musicale statunitense The Jacksons pubblicato con l'etichetta Epic Records (il sedicesimo della loro carriera se si considerano i due album di vecchi inediti \"Joyful Jukebox Music\" e \"Boogie\" con il nome \"Jackson 5\"), pubblicato il 18 ottobre 1980.\nNel 2009 fu ristampato in una versione rimasterizzata con l'aggiunta di 3 bonus track mentre nel 2021 ne \u00e8 stata realizzata una nuova versione digitale estesa con al suo interno l\u2019album completo con l\u2019aggiunta di 10 canzoni bonus, inclusi remix, B-side, versioni strumentali, versioni estese e altre con la collaborazione di artisti quali David Sanborn, Kirk Franklin e Tamela Mann.\nDescrizione.\nAntefatti.\nNel 1979 Michael Jackson aveva pubblicato \"Off the Wall\", il suo primo album con la Epic Records, che ebbe molto successo e lo fece conoscere in tutto il mondo come solista e, con i fratelli, si era imbarcato nel \"Destiny World Tour\" per promuovere sia l'omonimo \"Destiny\" dei Jacksons che il suo album. Nel frattempo, per\u00f2, i movimenti antidiscomusic, con lo slogan \u00abdisco sucks\u00bb (\"la disco fa schifo\"), avevano decretato la fine del fenomeno musicale, pertanto la band decise di abbandonare quel genere nel lavoro successivo.\nComposizione.\nI fratelli scrissero e composero ogni traccia dell'album come per il precedente \"Destiny\", ma questa volta, grazie anche al successo di Michael come solista, ottennero una libert\u00e0 artistica ancora maggiore. Nel giugno del 1979 Michael aveva dichiarato:\nA causa degli impegni da solista per\u00f2, Michael non pot\u00e9 dedicarsi ad ogni canzone del disco, cosicch\u00e9 per la prima volta i fratelli registrarono un album che li vide tutti contribuire, con i fratelli Jackie, Marlon e Randy che si alternarono tutti come voci soliste in alcuni pezzi e Tito che, oltre a suonare come sempre la chitarra, si occup\u00f2 anche della scrittura del pezzo funk \"Everybody\", scritto in collaborazione con Michael e il bassista Mike McKinney. Michael contribu\u00ec alla parte vocale nella maggior parte delle tracce e scrisse o co-scrisse sei delle nove canzoni.\nI brani.\nL'album si apre con \"Can You Feel It\", un esplosivo brano club-gospel, scritto da Michael e Jackie, con i fiati che annunciano il suo arrivo, un coro di 30 elementi e un ritmo incessante che crea un gioioso momento di unit\u00e0 e speranza impostato per un nuovo capitolo nella carriera dei Jacksons e per l'avvento di un nuovo decennio, con Randy e Michael che si alternano come voce principale. Il suo groove funk martellante e l'arrangiamento orchestrale, con corni trionfali, campane che suonano e timpani rimbombanti crea una canzone da party e allo stesso tempo da coscienza sociale. Prosegue poi con \"Lovely One\", scritta da Michael e Randy, canzone funky con accenni all'arazzo sonoro di \"Off The Wall\", la cui chitarra, gli archi e la voce di Michael creano un'odissea funk. Dopo la beata angoscia della ballata \"Your Ways\" e il funk rilassato di \"Everybody\", segue \"This Place Hotel\" (chiamata inizialmente \"Heartbreak Hotel\" e ribattezzata cos\u00ec per evitare possibili confusioni e problemi legali con l'omonima canzone di Elvis Presley) una traccia dal tema noir scritta e composta solo da Michael, che inizia con un preludio di archi prima di passare a una mescolanza di jazz-funk; primo brano \"cinematografico\" di Michael Jackson, che funge da precursore di suoi pezzi futuri quali \"Thriller\" e \"Smooth Criminal\", il brano contiene vari effetti sonori oltre che urla femminili da film horror (emesse dalla sorella dei Jacksons, La Toya). Il dramma \u00e8 anche al centro della ballata che segue, \"Time Waits for No One\", scritta da Jackie e Randy, con un arrangiamento scarno che consente a Michael di portare calore e desiderio alla canzone, mentre canta di dolore, speranza e disperazione. Segue l'euforia club di \"Walk Right Now\" e le due canzoni che chiudono l'album, il mid-tempo \"Give It Up\", scritta nuovamente da Randy e Michael, che fonde pop e R&amp;B in un'unica melodia, con Michael che canta nel suo registro pi\u00f9 alto nelle strofe e Marlon che offre un contrasto pi\u00f9 profondo nel pre-ritornello, e \"Wondering Who\", scritta da Jackie e Randy, canzone che presenta Jackie alla voce solista, che offre un funk fluido. Nei momenti finali della canzone, Michael ritorna al microfono, offrendo alcune sue classiche improvvisazioni, come i suoi classici urletti, che diventeranno un suo riconoscibile marchio di fabbrica nei suoi successivi album da solista.\nAccoglienza.\nRobert Christgau scrisse che l'album era \u00abpi\u00f9 disordinato di \"Off the Wall\", in parte perch\u00e9 i fratelli di Michael si sono intromessi, in parte perch\u00e9 Quincy Jones non era l\u00ec, ma la maggior parte del disordine \u00e8 pura e gioiosa flessione muscolare\u00bb dando all'album una valutazione A-. \"The Rolling Stone Album Guide\" scrisse che \"Triumph\" \u00ab\u00e8 dove i Jacksons raggiungono un picco acustico; \"Can You Feel It\" e \"This Place Hotel\" sono cos\u00ec onnicomprensivi che barcollano sull'orlo dell'eccessiva potenza sonora, senza per\u00f2 rovinarla\u00bb. Andy Kellman di AllMusic, descrivendo l'iniziale modesto successo di \"Can You Feel It\" quando venne pubblicato come singolo, scrisse \u00abil suo inno soprannaturale \u00e8 pi\u00f9 il finale di uno spettacolo pirotecnico che qualcosa di cos\u00ec piccolo come un semplice singolo\u00bb mentre defin\u00ec \"This Place Hotel\" \u00abun elaborato pezzo di sei minuti, scritto e arrangiato solo da Michael\u00bb.\nSuccesso commerciale.\n\"Triumph\" fu il primo album dei Jacksons a raggiungere la posizione numero uno della classifica soul di \"Billboard\" dall'uscita di \"Maybe Tomorrow\" nel 1971. Vendette oltre due milioni di copie nel mondo e il 10 dicembre 1980 fu certificato disco di platino per vendite superiori al milione di unit\u00e0 negli Stati Uniti. L'album produsse quattro singoli di successo che raggiunsero la cima delle classifiche dance, pop e R&amp;B statunitensi: \"Lovely One\" raggiunse la numero 2 nella classifica R&amp;B e la numero 12 in quella generale di \"Billboard\", \"Can You Feel It\" e \"Walk Right Now\" raggiunsero invece la numero 1 della classifica Dance mentre \"This Place Hotel\" raggiunse la posizione numero 2 della classifica R&amp;B e la 22 nella classifica generale di \"Billboard\"."}
{"id": "2530397", "revid": "628767", "url": "https://it.wikipedia.org/wiki?curid=2530397", "title": "Provincia di Gualberto Villarroel", "text": "La provincia di Gualberto Villarroel \u00e8 una delle 20 province del dipartimento di La Paz nella Bolivia occidentale. Il capoluogo \u00e8 la citt\u00e0 di San Pedro de Curahuara. \nAl censimento del 2001 possedeva una popolazione di 15.975 abitanti.\nSuddivisione amministrativa.\nLa provincia \u00e8 suddivisa in 3 comuni:"}
{"id": "2530398", "revid": "125386499", "url": "https://it.wikipedia.org/wiki?curid=2530398", "title": "Chiesa di San Giacomo (Trani)", "text": "La chiesa di San Giacomo \u00e8 una chiesa di Trani del XII secolo situata in via Romito nel centro storico della citt\u00e0.\nDescrizione.\nPrima Cattedrale della Arcidiocesi di Trani-Barletta-Bisceglie, anticamente era chiamata Basilica di Santa Maria de Russis. Fu costruita in stile romanico intorno all'anno 1143. La facciata fu trasformata nel 1647, come testimonia una lapide posta sul portale maggiore.\nLa facciata ha un portale con archivolto a fogliami e grani di rosario, fiancheggiato da due colonne su \nelefanti che reggono un grifone e l'altra un leone. In alto presenta tre ordini di mensole a figure umane e animali. All'interno presenta un'unica abside.\nNella cripta si trovava la tomba di san Nicola Pellegrino patrono della citt\u00e0 e, fino al 2016, vi erano conservate alcune statue della Processione dei Misteri del Venerd\u00ec Santo, di propriet\u00e0 della Arciconfraternita del SS. Sacramento."}
{"id": "2530399", "revid": "123164270", "url": "https://it.wikipedia.org/wiki?curid=2530399", "title": "Campionato sudamericano di pallavolo maschile 1997", "text": "Il XXII campionato sudamericano di pallavolo maschile si \u00e8 svolto dal 29 agosto al 14 settembre 1997 a Caracas, in Venezuela. Al torneo hanno partecipato 10 squadre nazionali sudamericane e la vittoria finale \u00e8 andata per la ventunesima volta, la sedicesima consecutiva, al Brasile.\nPodio.\nCampione.\nBrasile(Ventunesimo titolo)\nSecondo posto.\nVenezuela\nTerzo posto.\nArgentina"}
{"id": "2530404", "revid": "729019", "url": "https://it.wikipedia.org/wiki?curid=2530404", "title": "Eroe Elimo", "text": "L'Eroe Elimo \u00e8 una statua bronzea post-moderna, realizzata dallo scultore polacco Igor Mitoraj nel 2007 per la citt\u00e0 di Palermo.\nLa scultura, di ispirazione greca, mostra il corpo incompleto (mancano gli arti e la parte superiore della testa) di un soldato Elimo, popolazione che sarebbe approdata in Sicilia nel 1183 a.C. dopo la distruzione di Troia. Davanti al corpo \u00e8 posto uno scudo con al centro una testa di Gorgone."}
{"id": "2530405", "revid": "628767", "url": "https://it.wikipedia.org/wiki?curid=2530405", "title": "Provincia di Ingavi", "text": "La provincia di Ingavi \u00e8 una delle 20 province del dipartimento di La Paz nella Bolivia occidentale. Il capoluogo \u00e8 la citt\u00e0 di Viacha.\nAl censimento del 2001 possedeva una popolazione di 95.906 abitanti.\nSuddivisione amministrativa.\nLa provincia \u00e8 suddivisa in 7 comuni:"}
{"id": "2530406", "revid": "131145", "url": "https://it.wikipedia.org/wiki?curid=2530406", "title": "Francois Joachim di Pierre di Bernis", "text": ""}
{"id": "2530407", "revid": "131145", "url": "https://it.wikipedia.org/wiki?curid=2530407", "title": "Francois Joachim de Pierre de Bernis", "text": ""}
{"id": "2530409", "revid": "298229", "url": "https://it.wikipedia.org/wiki?curid=2530409", "title": "Nuoto ai XIII Giochi dei piccoli stati d'Europa", "text": "Le competizioni di nuoto ai XIII Giochi dei piccoli stati d'Europa si sono svolte dal 2 giugno al 5 giugno 2009. Tutti gli eventi si sono disputati alla Limassol Swimming Pool di Limassol."}
{"id": "2530410", "revid": "628767", "url": "https://it.wikipedia.org/wiki?curid=2530410", "title": "Provincia di Inquisivi", "text": "La provincia di Inquisivi \u00e8 una delle 20 province del Dipartimento di La Paz nella Bolivia occidentale. Il capoluogo \u00e8 la citt\u00e0 di Inquisivi. \nAl censimento del 2001 possedeva una popolazione di 59.495 abitanti.\nSuddivisione amministrativa.\nLa provincia \u00e8 suddivisa in 6 comuni:"}
{"id": "2530412", "revid": "287204", "url": "https://it.wikipedia.org/wiki?curid=2530412", "title": "Nebojsa Joksimovic", "text": ""}
{"id": "2530413", "revid": "767487", "url": "https://it.wikipedia.org/wiki?curid=2530413", "title": "Provincia di Larecaja", "text": "La provincia di Larecaja \u00e8 una delle 20 province del dipartimento di La Paz nella Bolivia occidentale. Il capoluogo \u00e8 la citt\u00e0 di Sorata.\nAl censimento del 2001 possedeva una popolazione di 68.026 abitanti.\nSuddivisione amministrativa.\nLa provincia \u00e8 suddivisa in 8 comuni:"}
{"id": "2530414", "revid": "628767", "url": "https://it.wikipedia.org/wiki?curid=2530414", "title": "Provincia di Loayza", "text": "La provincia di Loayza \u00e8 una delle 20 province del dipartimento di La Paz nella Bolivia occidentale. Il capoluogo \u00e8 la citt\u00e0 di Luribay. \nAl censimento del 2001 possedeva una popolazione di 43.731 abitanti.\nSuddivisione amministrativa.\nLa provincia \u00e8 suddivisa in 5 comuni:"}
{"id": "2530417", "revid": "628767", "url": "https://it.wikipedia.org/wiki?curid=2530417", "title": "Provincia di Mu\u00f1ecas", "text": "La provincia di Mu\u00f1ecas \u00e8 una delle 20 province del dipartimento di La Paz nella Bolivia occidentale. Il capoluogo \u00e8 la citt\u00e0 di Chuma. \nAl censimento del 2001 possedeva una popolazione di 25.163 abitanti.\nSuddivisione amministrativa.\nLa provincia \u00e8 suddivisa in 3 comuni:"}
{"id": "2530422", "revid": "1573940", "url": "https://it.wikipedia.org/wiki?curid=2530422", "title": "Chiesa di Sant'Anna (Trani)", "text": "La chiesa di Sant'Anna \u00e8 una chiesa di Trani, edificata come una delle quattro sinagoghe durante la permanenza cittadina degli Ebrei (XII-XVI secolo).\nFu trasformata in chiesa cattolica sotto il titolo dei santi Quirico e Giovita. In seguito fu dedicata a sant'Anna.\n\u00c8 stata restaurata nel 1841, nel 1880 e nel 1978.\nAll'interno erano conservate delle tele con \"Scene del Vecchio Testamento\".\nAttualmente ospita al suo interno la sezione ebraica del museo diocesano di Trani.\nE' situata all'interno della giovecca (quartiere ebraico) tranese."}
{"id": "2530423", "revid": "120416934", "url": "https://it.wikipedia.org/wiki?curid=2530423", "title": "The Jacksons Live!", "text": "The Jacksons Live! \u00e8 un album dal vivo del gruppo musicale statunitense The Jacksons, pubblicato l'11 novembre 1981. Registrato durante le tappe estive del \"Triumph Tour\" \u00e8 stato estratto dalle registrazioni effettuate durante le tappe del tour a Memphis, Buffalo, Atlanta, Pittsburgh, Providence e New York City.\nDescrizione.\nAll'inizio degli anni '80, i Jacksons stavano vivendo una grande rinascita musicale grazie ai loro album di successo \"Destiny\", del 1978, e \"Triumph\", del 1980. Inoltre vi era una grande attenzione verso Michael Jackson dopo l'ascesa da solista con il suo primo album per la Epic, \"Off the Wall\", del 1979, che ebbe un successo strepitoso. Quando intrapresero il loro tour negli Stati Uniti del 1981, a sostegno di \"Triumph\", la posta in gioco per portare la loro professionalit\u00e0 e spettacolarit\u00e0 di alto livello al centro della scena era alta.\nFu il primo album live pubblicato dai fratelli Jackson con il nome \"The Jacksons\" e il secondo album live della loro carriera se si calcola l'album dei Jackson 5 \"In Japan!\", pubblicato inizialmente solo in Giappone nel 1973 e in seguito nel Regno Unito nel 1986, e il terzo, se si include anche la colonna sonora televisiva \"Goin' Back to Indiana\" pubblicata nel 1971 e composta principalmente da pezzi registrati dal vivo. Poich\u00e9 l'album live registrato in Giappone nel '73 non fu disponibile negli Stati Uniti fino al 2004, \"The Jacksons Live!\" fu il primo album live del gruppo pubblicato in Nord America.\nRegistrazioni.\nL'album si compone delle registrazioni di vari spezzoni dei concerti del \"Triumph Tour\" effettuate rispettivamente:\nAccoglienza.\nBruce Eder di AllMusic lo descrisse come \u00abun album dal vivo che \u00e8 un promemoria di quanto i Jacksons fossero un grande atto dal vivo e che cattura quello che era quasi la fine del lavoro di Michael Jackson con il gruppo di famiglia\u00bb, definendolo \u00abun artefatto di un tempo pi\u00f9 semplice, pi\u00f9 sfacciatamente gioioso nella musica, cos\u00ec come nella storia della famiglia Jackson\u00bb. Il critico Robert Christgau diede una recensione positiva all'album scrivendo \u00absia il materiale che i cantanti sono pi\u00f9 vivi (\"live-er\") di quanto tu possa mai essere\u00bb, dandogli una valutazione B+. \nNel 2018 il sito Albumism lo inser\u00ec all'interno della classifica dei \"50 migliori album dal vivo di tutti i tempi\", scrivendo: \u00abl'album segue sia la storia che il successo fulmineo di un gruppo familiare maturo, che lavora all'apice della propria abilit\u00e0 sul palco. Serve come un'affascinante testimonianza dell'eredit\u00e0 duratura dei fratelli come esecutori navigati\u00bb. \nL'album ebbe un grande successo e vendette oltre 2 milioni di copie in tutto il mondo."}
{"id": "2530425", "revid": "767487", "url": "https://it.wikipedia.org/wiki?curid=2530425", "title": "Provincia di Omasuyos", "text": "La provincia di Omasuyos \u00e8 una delle 20 province del dipartimento di La Paz nella Bolivia occidentale. Il capoluogo \u00e8 la citt\u00e0 di Achacachi. \nAl censimento del 2001 possedeva una popolazione di 85.702 abitanti.\nSuddivisione amministrativa.\nLa provincia \u00e8 suddivisa in 2 comuni:"}
{"id": "2530426", "revid": "1865216", "url": "https://it.wikipedia.org/wiki?curid=2530426", "title": "Aleksej Petrovi\u010d Bestu\u017eev-Rjumin", "text": "Biografia.\nCancelliere dell'imperatrice Elisabetta, diresse di fatto la politica estera dell'impero russo e mantenne l'alleanza con la monarchia asburgica contro la Prussia.\nNel 1758, a torto, venne accusato di alto tradimento ed esiliato nel suo possedimento di Goretovo, nelle vicinanze di Mosal'sk, cittadina dell'attuale Oblast' di Kaluga. Ritrovato il favore reale con Caterina II nel 1762, non ebbe tuttavia pi\u00f9 influenza politica."}
{"id": "2530427", "revid": "287204", "url": "https://it.wikipedia.org/wiki?curid=2530427", "title": "Aleksej Petrovic Bestuzev-Rjumin", "text": ""}
{"id": "2530429", "revid": "628767", "url": "https://it.wikipedia.org/wiki?curid=2530429", "title": "Provincia di Pacajes", "text": "La provincia di Pacajes \u00e8 una delle 20 province del dipartimento di La Paz nella Bolivia occidentale. Il capoluogo \u00e8 la citt\u00e0 di Coro Coro. \nAl censimento del 2001 possedeva una popolazione di 49.183 abitanti.\nSuddivisione amministrativa.\nLa provincia \u00e8 suddivisa in 8 comuni:"}
{"id": "2530430", "revid": "48344", "url": "https://it.wikipedia.org/wiki?curid=2530430", "title": "Michail Aleksandrovi\u010d Bakunin", "text": ""}
{"id": "2530433", "revid": "131145", "url": "https://it.wikipedia.org/wiki?curid=2530433", "title": "Jean-Baptiste Bessi\u00e8res", "text": ""}
{"id": "2530434", "revid": "1573940", "url": "https://it.wikipedia.org/wiki?curid=2530434", "title": "Sinagoga Scolanova", "text": "La sinagoga Scola Nova \u00e8 una sinagoga edificata nell'antico quartiere ebraico di Trani. Dopo la cacciata degli ebrei avvenuta nel XVI secolo divenne una chiesa con il nome di Santa Maria di Scolanova. Ritorn\u00f2 all'uso originario nel 2005.\nStoria.\nNell'antico quartiere ebraico di Trani esistevano quattro sinagoghe che furono convertite in chiese nel XVI secolo in conseguenza dell'espulsione degli ebrei locali. La sinagoga Scola Nova \u00e8 con la sinagoga-museo Sant'Anna una dei due edifici sopravvissuti.\nLa sinagoga ScolaNova fu edificata nel XIII secolo e vi si accede per mezzo di una scalinata che sale dalla strada ad una porta posta sul lato occidentale. La semplice facciata \u00e8 affacciata su via Scolanova. L'edificio \u00e8 costruito a muratura in pietra calcarea. \u00c8 dotato di portale unico e di quattro finestre monofore ad arco. L'intero edificio \u00e8 dominato da un campanile a vela a sua volta sormontato da un timpano su cui svetta una stella di David in ferro battuto. Le caratteristiche architettoniche nel complesso richiamano lo stile degli edifici religiosi delle Murge e della valle d'Itria."}
{"id": "2530437", "revid": "300067", "url": "https://it.wikipedia.org/wiki?curid=2530437", "title": "Veselin Petrovi\u0107", "text": ""}
{"id": "2530438", "revid": "287204", "url": "https://it.wikipedia.org/wiki?curid=2530438", "title": "Veselin Petrovic", "text": ""}
{"id": "2530440", "revid": "124406365", "url": "https://it.wikipedia.org/wiki?curid=2530440", "title": "Chiesa di Santa Chiara (Trani)", "text": "La chiesa di Santa Chiara \u00e8 una chiesa di Trani degli inizi del XIV secolo.\nAll'origine fu dedicata ai santi Agnese e Paolo, ma in seguito fu denominata comunemente di Santa Chiara, in quanto ospitava nell'attiguo monastero le monache clarisse che nel 1599 si trasferirono nel convento di San Giovanni Lionello e furono sostituite dalle benedettine.\nHa subito vari rimaneggiamenti, conservando per\u00f2 le caratteristiche originarie.\nAll'interno si conserva la tela della \"Madonna delle Grazie\", del pittore napoletano Fabrizio Santafede.\nIl monastero attiguo, risale alla fine del XIV secolo secolo e venne offerto da una grande compagnia mercantile legata ai Medici di Firenze. Durante il periodo fascista il monastero divenne deposito alimentare dell'esercito e fu incendiato dai tedeschi. In seguito \u00e8 stato restaurato e oggi \u00e8 una scuola elementare intitolata a \"Gabriele d'Annunzio\".\nGli scavi effettuati durante i lavori di restauro dal 2004 al 2009, hanno riportato alla luce diversi reperti, cui ossa di piccoli animali, cocci in terracotta, piccole anfore, pietre con fregi e persino un teschio.\nIl complesso di S. Chiara \u00e8 un monumento realizzato in epoche varie comprese tra il Trecento e il primo Novecento che presenta corpi di fabbrica di stili diversi sovrapposti o giustapposti in modo da formare un complesso non omogeneo ma interessante nella molteplicit\u00e0 di aspetti e stili.\nIl monastero si pensa sia stato edificato presumibilmente nel XIII secolo quale sede dell'Ordine Religioso Femminile Francescano, e una delle testimonianze che lo riguardano \u00e8 data da una cessione testamentaria del 1421. Le religiose che facevano parte di questa comunit\u00e0 erano per lo pi\u00f9 appartenenti a vecchie famiglie nobili tranesi. Le clarisse scelsero un sito poco fuori delle mura cittadine a sud dell'abitato, lontano dal frastuono e dalla vita mondana.\nIl monastero che viene realizzato \u00e8 qualcosa di grandioso, con i suoi saloni immensi, allineati con ordine e coperti da possenti volte gotiche.\nSuccessivamente, nel XV secolo, il monastero viene inglobato in un nuovo complesso monumentale di tre piani visibile ancora oggi su via Pedaggio S. Chiara.\nMa \u00e8 solo nel XVI secolo che il complesso del Convento delle Clarisse assume un aspetto pi\u00f9 simile a quello attuale. L'espansione demografica infatti fa s\u00ec che il monastero venga inglobato nelle mura cittadine e questo vede la comunit\u00e0 monastica rinunciare alla solitudine monastica e quasi \"costretta\" a dover mettere a disposizione dei fedeli della nuova zona abitata la loro chiesa, che sul finire del XVI secolo divenne una realt\u00e0. Essa assunse l'aspetto attuale, fatta eccezione per il presbiterio realizzato in epoca pi\u00f9 recente. Nel 1599 poi un altro cambiamento coinvolse la comunit\u00e0 delle Suore Francescane: a causa della non fiorente presenza nel monastero di S. Chiara essa si fuse con quella del monastero di S. Giovanni nei pressi della Cattedrale e al loro posto il monastero ospit\u00f2 le comunit\u00e0 delle benedettine di S. Agnese e delle cistercensi di S. Paolo. La chiesa quindi assunse il nome dei Santi Agnese e Paolo.\nIl secolo successivo fu ancora un secolo di cambiamenti estetici per la chiesa e la struttura del monastero. Infatti \u00e8 nel XVII secolo che in chiesa fu ampliato il transetto e furono realizzati gli altari nelle cappelle della navata e l'altare maggiore. Datata a questo periodo inoltre, \u00e8 la realizzazione dei dipinti annessi agli altari e alla pala dell'altare maggiore.\nMa il XVIII secolo fu anche socialmente importante per il monastero. Infatti le vaste propriet\u00e0, insieme a donazioni e lasciti testamentari di numerosi fedeli, consentivano al monastero di concedere molti prestiti cos\u00ec da acquistare un ruolo dominante per la vita socio-economica della citt\u00e0 di Trani. Tutto ci\u00f2 favorito anche dalla vicinanza del monastero alla porta occidentale della citt\u00e0 (il nome della strada Pedaggio S. Chiara deriva proprio dalla tassa ivi pagata).\nNel XIX secolo, sotto l'influsso delle idee rivoluzionarie francesi, il ruolo di dominio del monastero e la presenza stessa della comunit\u00e0 religiosa \u00e8 andata sempre pi\u00f9 scemando fino a giungere, nel 1904 alla cessione della maggior parte dei locali del monastero all'amministrazione comunale di Trani, a patto che fossero usati solo a scopo educativo o di beneficenza. Nel 1909, poi, la storia del monastero e della chiesa si separano definitivamente dato che quest'ultima diviene chiesa parrocchiale sotto il nome dei santi Agnese e Paolo.\nSolo successivamente per\u00f2 la chiesa assunse l'aspetto attuale con le ultime modifiche: nel 1928 infatti dal Comune furono ceduti gli ambienti per la realizzazione, in chiesa, della nuova abside centrale e, per accedere a essa, degli ambienti che ancora oggi consentono l'accesso ai piani superiori e alla chiesa stessa dall'ingresso laterale. Tutti i locali che attualmente consentono la vita parrocchiale (catechesi, oratorio, ecc.) furono infine ceduti alla parrocchia nel 1934. Infine nel 1987 alla chiesa e alla parrocchia fu cambiata denominazione assumendo quella attuale e originaria di S. Chiara.\nFra i pregevoli complessi storico-architettonici di Trani c'\u00e8 anche la Chiesa di Santa Chiara che costituisce una delle pi\u00f9 significative testimonianze dell'architettura del XVI secolo.\nLa storia della chiesa \u00e8 strettamente legata a quella dell'attiguo monastero fondato dall'ordine delle Francescane presumibilmente nel sec. XIII.\nDurante i lavori di restauro del 2004, asportando le marmette in cemento degli anni 1960, sono emersi elementi interessanti dal punto di vista storico:\nLa scoperta pi\u00f9 interessante \u00e8 il ritrovamento di alcune cisterne a campana con imbocco giacente su terreno vegetale. L'imbocco si trova a un metro e mezzo di quota dal livello stradale e arriva a raggiungere i nove metri.\nwww.santachiaratrani.it"}
{"id": "2530441", "revid": "1003787", "url": "https://it.wikipedia.org/wiki?curid=2530441", "title": "Oliver Zaugg", "text": "Carriera.\nInizia la carriera professionistica nel 2004 con la Saunier Duval-Prodir di Mauro Gianetti, vestendo la maglia di tale squadra fino al 2006. Nelle due stagioni successive gareggia invece per il team Gerolsteiner, mentre dal 2009 al 2010 veste la divisa della Liquigas, lavorando generalmente come gregario nelle frazioni di montagna.\nNel 2011 si accasa al neonato Team Leopard-Trek. In stagione vince prima la cronosquadre di apertura della Vuelta a Espa\u00f1a e poi, nell'ottobre dello stesso anno, ottiene il suo primo e unico successo in carriera, al Giro di Lombardia, ultima classica monumento della stagione, portando l'attacco decisivo sulla salita di Villa Vergano a 10\u00a0km dalla conclusione.\nNel 2013 si trasferisce al Team Saxo-Tinkoff diretto da Bjarne Riis, ma non coglie successi. Nel 2016 \u00e8 tra le file della IAM Cycling: \u00e8 questa la sua ultima stagione da professionista, conclude infatti la carriera a fine settembre in occasione del Giro di Lombardia 2016."}
{"id": "2530442", "revid": "729019", "url": "https://it.wikipedia.org/wiki?curid=2530442", "title": "Aero Rent Airlines", "text": "L'Aero Rent Airlines (in russo: \u0410\u044d\u0440\u043e \u0420\u0435\u043d\u0442 \u0410\u0432\u0438\u0430\u043a\u043e\u043c\u043f\u0430\u043d\u0438\u044f) era una compagnia aerea russa con base tecnica e l'hub principale all'aeroporto di Mosca-Vnukovo, nella Russia europea.\nStoria.\nL'Aero Rent Airlines \u00e8 stata registrata a Mosca il 9 marzo 1995.\nIl certificato d'operatore no.67/02 di voli charter \u00e8 stato rilasciato alla compagnia aerea dall'Ente dell'Aviazione Civile della Russia il 6 dicembre 2001.\nIl 29 ottobre 2009 l'Ente dell'Aviazione Civile della Russia ha rinnovato il certificato d'operatore della compagnia aerea.\nIl 17 novembre 2011 la Rosaviacija ha annullato la licenza del trasporto aereo dell'Aero Rent Airlines in seguito le inadempienze sistematiche nel campo di manutenzione ordinaria dei velivoli.\nStrategia.\nL'Aero Rent Airlines si specializzava nei voli charter ed i voli VIP nazionali ed internazionali con la flotta degli aerei a corto/medio raggio.\nTutti i passeggeri della compagnia aerea utilizzavano la Sala VIP o la Sala delle Delegazioni Ufficiali dell'aeroporto di Mosca-Vnukovo.\nFlotta storica.\nLa flotta degli aerei dell'Aero Rent Airlines era composta dai seguenti velivoli russi nelle versioni business e VIP."}
{"id": "2530448", "revid": "1057320", "url": "https://it.wikipedia.org/wiki?curid=2530448", "title": "Victory (The Jacksons)", "text": "Victory \u00e8 il quinto album in studio del gruppo musicale statunitense The Jacksons, sotto l'etichetta discografica Epic Records (il diciassettesimo della loro carriera se si considerano i due album di vecchi inediti \"Joyful Jukebox Music\" e \"Boogie\" con il nome \"Jackson 5\") pubblicato il 6 luglio 1984.\nIl disco segn\u00f2 il ritorno nella formazione del fratello Jermaine, uscito dalla band nel 1976 (sostituito dal pi\u00f9 piccolo dei fratelli, Randy) e rientratovi nel 1983 e, quindi, anche il passaggio da cinque a sei membri. \u00c8 anche l'ultimo album dei Jacksons a cui Michael e Marlon abbiano partecipato attivamente, e non come ospiti. Fu dedicato, tra gli altri, alla madre Katherine Jackson, al cantante Marvin Gaye, assassinato due mesi prima per mano del padre, e a Teddy Pendergrass. L'album raggiunse la posizione numero 4 della Billboard 200, diventando l'ultimo album di successo dei fratelli Jackson, e vendette oltre 2 milioni di copie negli stati uniti, venendo certificato doppio Platino dalla RIAA, e oltre 7 milioni di copie in tutto il mondo.\nNel 2021 ne \u00e8 stata realizzata una nuova versione digitale estesa con al suo interno l\u2019album completo con l\u2019aggiunta di 11 canzoni bonus incluse B-side, versioni strumentali, versioni estese e altre.\nDescrizione.\nAntefatti.\nA causa del successo senza precedenti dell'album \"Thriller\" di Michael Jackson nel 1982 e dopo il successo della reunion dei fratelli Jackson nello speciale televisivo \"\" nel 1983, ci fu una sempre pi\u00f9 crescente attenzione mediatica verso i fratelli Jackson e cominciarono a circolare voci sempre pi\u00f9 insistenti di un possibile album dei fratelli al completo. Cos\u00ec, tra la fine del 1983 e l'inizio del 1984, Jermaine decise di tornare nel gruppo lasciando la Motown, dove aveva trascorso otto anni come solista a tutti gli effetti (i suoi fratelli erano passati alla Epic Records nel 1976). Quando la notizia che i fratelli sarebbero tornati insieme per registrare il loro diciassettesimo album in studio, e il loro primo album con tutti i membri delle incarnazioni dei Jackson 5 e dei Jacksons presenti, l'attesa da parte dei fan e dei media si fece spasmodica, trattandosi anche del primo lavoro a cui Michael Jackson prendeva parte dopo il grandioso successo del suo ultimo album da solista.\nComposizione.\nMancando della coesione dei precedenti album di successo dei fratelli, \"Destiny\" e \"Triumph\", e senza la forza trainante principale di Michael al timone, sempre pi\u00f9 impegnato nella sua carriera solista, \"Victory\" divenne pi\u00f9 un campionamento di sei album solisti che uno sforzo mirato; i fratelli ebbero infatti poco modo di lavorare insieme in studio: le canzoni che andarono a comporre il disco furono principalmente brani da solista a cui ciascuno dei fratelli aveva lavorato indipendentemente in quel periodo. Ogni fratello aveva almeno una canzone: Michael inser\u00ec \"State of Shock\" e la ballata \"Be Not Always\", Randy \"One More Chance\" e \"The Hurt\", Tito \"We Can Change the World\", Jackie \"Wait\" e Marlon \"Body\". Jermaine, che aveva raggiunto i fratelli solo alla fine della lavorazione, altern\u00f2 solamente la sua voce a quella di Michael in \"Torture\" e cant\u00f2 nei cori finali di \"Wait\" e in quelli di \"One More Chance\" e \"The Hurt\".\nI brani.\nL'album si apre col pezzo R&amp;B/rock \"Torture\", un duetto tra Michael e Jermaine che era stato originariamente pensato come duetto tra Michael e Jackie, che co-scrisse la canzone; nella versione finale, invece, Jackie \u00e8 presente solo nei cori e negli ad libitum. Seguono \"Wait\", un pezzo funky interpretato solo da Jackie dove Michael appare solo con degli ad libs sul finale, e la struggente ballata \"One More Chance\", scritta e composta solo da Randy che la interpreta pertanto come cantante principale; fu l'unica canzone dei Jacksons ad essere stata reinterpretata anche da un altro familiare: la sorella Janet ne fece una cover e la inser\u00ec come lato B del suo singolo di successo \"If\" nove anni dopo. L'album prosegue poi con la ballata socialmente impegnata \"Be Not Always\", una canzone contro la guerra scritta e composta solo da Michael che \u00e8 accompagnata da un arrangiamento acustico e scarno. \u00c8 poi il momento del singolo principale, il duetto \"State of Shock\"; Michael ne registr\u00f2 inizialmente una demo col cantante dei Queen, Freddie Mercury (trapelata negli ultimi anni in rete) ma, a causa degli impegni di quest'ultimo, non fu possibile ultimarla e registr\u00f2 allora questa seconda e definitiva versione col cantante Mick Jagger dei Rolling Stones. Michael registr\u00f2 altre due demo con Mercury durante le sessioni di \"Victory\": \"There Must Be More to Life Than This\", pubblicata solo nel 2014 nella raccolta dei Queen, \"Queen Forever\", e \"Victory\", che dette il titolo all'album, ma che non venne inserita nella scaletta finale e rest\u00f2 inedita. L'album prosegue poi con la melodia funk-blues su un groove caraibico di \"We Can Change The World\", co-scritta da Tito che \u00e8 anche il cantante principale nel pezzo. Concludono l'album i pezzi \"The Hurt\", dove Randy canta nuovamente come voce principale, co-scritta da Michael, Randy e da due componenti dei Toto, David Paich e Steve Porcaro, che suonano anche alcuni strumenti nel brano, e \"Body\", una canzone in puro stile dance anni '80 scritta solo da Marlon e che si ispira al groove della canzone di Michael \"Wanna Be Startin\u2019 Somethin'\", dall'album \"Thriller\".\nLa copertina.\nDurante le sessioni di registrazione nacquero delle tensioni tra i fratelli e, di conseguenza, fu realizzato solo il minimo dei servizi fotografici. Per la copertina dell'album si scelse un'illustrazione. Fu commissionata all'illustratore statunitense Michael Whelan, che aveva gi\u00e0 creato copertine di altri dischi e di libri di successo, come quelle realizzate per alcuni romanzi di Stephen King o Isaac Asimov. Nella prima versione della copertina del disco era disegnata una colomba bianca sulla spalla di Randy, il terzo da sinistra. Nelle versioni successive la colomba fu rimossa. Secondo alcuni ci\u00f2 fu dovuto al fatto che, pi\u00f9 o meno nello stesso periodo di uscita di \"Victory\", Prince, allora considerato \"il rivale\" di Michael, aveva pubblicato il singolo \"When Doves Cry\" (\"Quando le colombe piangono\").\nIl singolo di Prince ebbe un grande successo, rimanendo al primo posto nelle classifiche degli Stati Uniti dal 7 luglio al 4 agosto 1984 e sia il singolo che l'album \"Purple Rain\" superarono nelle vendite \"Victory\". Secondo altri questo poteva essere il reale motivo per cui la colomba venne poi rimossa dal disco dei Jacksons.\nPromozione.\nDall'album vennero estratti quattro singoli: \"State of Shock\", \"Torture\", \"Body\" e \"Wait\". Solo \"Torture\" e \"Body\" furono accompagnati da videoclip, nei quali per\u00f2 non comparvero n\u00e9 Jermaine n\u00e9 Michael. Nel video di \"Torture\" Michael fu sostituito da una statua di cera che lo rappresentava, presa in prestito dal Madame Tussauds.\nIl disco fu lanciato da alcune pubblicit\u00e0 della Pepsi che avevano come protagonisti i fratelli Jackson. In una di esse Michael rimase gravemente ustionato al cuoio capelluto. Segu\u00ec un grande tour negli Stati Uniti e in Canada, il \"Victory Tour\". Molti ritennero che il disco avrebbe ottenuto pi\u00f9 consensi se solo Michael, al vertice della notoriet\u00e0 dopo il successo mondiale di \"Thriller\", lo avesse promosso maggiormente: concentrato sulla carriera solista, fu una decisione dell'artista quella di non partecipare ai videoclip, di non portare la tourn\u00e9e fuori dal Nord America nonostante le grandi richieste del pubblico, e di non eseguire alcun brano di \"Victory\" durante i concerti che ne portavano il nome.\nAccoglienza.\nL'album ricevette critiche entusiaste. Il New York Times descrisse l'album come \u00abuna raccolta sinuosa, accattivante e ballabile di melodie pop e dance di fratelli che hanno sviluppato stili di canto e scrittura individuali\u00bb. All Music scrive che \"Victory\" \u00ab\u00e8 un album competente di raffinato R&amp;B contemporaneo, occasionalmente orientato verso la grandezza dall'apparizione di una delle voci pi\u00f9 identificabili della musica pop\u00bb. Robert Christgau lod\u00f2 l'album che, secondo il critico, era stato ingiustamente \u00abvittima di una sindrome da aspettativa accresciuta davvero perversa\u00bb, definendolo \u00abun album di pop esperto, sicuramente all'altezza di \"Destiny\" e \"Triumph\"\u00bb e assegnandogli una valutazione B+.\nSuccesso commerciale.\nIl disco vendette oltre sette milioni di copie nel mondo, debuttando alla posizione numero quattro della classifica generale di \"Billboard\" a fronte di prenotazioni per circa 2 milioni di copie, all'epoca le maggiori nella storia della CBS Records, e vendendo 185.000 copie nella prima settimana dalla pubblicazione. Raggiunse il primo posto nella classifica soul di \"Billboard\", venendo certificato il 17 luglio 1984 Disco d'oro dalla BPI per vendite superiori alle 100.000 copie nel Regno Unito e il 30 ottobre doppio Disco di platino dalla RIAA per vendite superiori ai due milioni di copie negli Stati Uniti. L'album ricevette anche due Dischi di platino in Canada rispettivamente il 1\u00ba settembre e il 1\u00ba ottobre del 1984 per vendite superiori alle 200.000 copie. In Italia conquist\u00f2 la posizione numero 12 e si piazz\u00f2 al 58\u00ba posto nella classifica degli album pi\u00f9 venduti della stagione 1984/85."}
{"id": "2530451", "revid": "628767", "url": "https://it.wikipedia.org/wiki?curid=2530451", "title": "Distretto di Bajzaq", "text": "Il distretto di Bajzaq (in kazako: \u0411\u0430\u0439\u0437\u0430\u049b \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Sarykemer."}
{"id": "2530454", "revid": "1318789", "url": "https://it.wikipedia.org/wiki?curid=2530454", "title": "I Paralyze", "text": "I Paralyze \u00e8 il diciottesimo album in studio della cantante e attrice statunitense Cher. L'album fu pubblicato il 28 maggio 1982 e fu il primo ed unico lavoro di Cher con la Columbia Records.\nDescrizione.\nDopo vari impegni, tra cui un tour, il cinema e il teatro, Cher torn\u00f2 in sala di registrazione con John Farrar, storico produttore di Olivia Newton-John e del suo album \"Physical\". L'album fu prodotto anche da David Wolpert e fu la prima collaborazione con il compositore e produttore Desmond Child, che ha scritto tre canzoni per l'album e che poi produrr\u00e0 i successivi tre album della cantante pubblicati dalla Geffen Records e successi come \"Just Like Jesse James\" e \"We All Sleep Alone\".\nCome diversi dei suoi precedenti lavori, anche \"I Paralyze\" fu un insuccesso sia dal punto di vista commerciale perch\u00e9 non entr\u00f2 nelle classifiche e sia da quello della critica. Successivamente alla pubblicazione dell'album, Cher si prese una pausa di cinque anni dalla musica per dedicarsi alla carriera cinematografica. Cher torner\u00e0 a cantare nel 1987 con l'album \"Cher\", che ottenne buoni riscontri sia dal pubblico che dalla critica.\nStoria.\nIl 1982 fu un anno ricco di impegni per Cher. Subito dopo il flop dell'album \"Black Rose\", e lo scioglimento della band omonima, la cantante decise di intraprendere la carriera di attrice e riusc\u00ec a ottenere una parte nella rappresentazione teatrale \"Come Back to the 5 &amp; Dime Jimmy Dean, Jimmy Dean\". Lo spettacolo debutt\u00f2 al \"Martin Beck Theatre\" di New York l'8 febbraio, 1982 per quattro anteprime, e successivamente, dal 18 febbraio, fino al 4 aprile venne riproposto per cinquantadue volte.\nPoche settimane dopo, venne ufficialmente annunciato che Cher stava lavorando ad un album intitolato \"I Paralyze\" e che il primo singolo sarebbe stata la canzone \"Rudy\". L'album venne pubblicato alla fine di maggio e venne aspramente accolto dalla critica e ignorato dal pubblico, anche se durante l'estate Cher tent\u00f2 di risollevare le vendite promuovendo l'album in due programmi televisivi. Dopo l'insuccesso dell'album Cher rimase occupata tutto il mese di luglio e parte del mese di agosto nello spettacolo \"A Celebration at Caesars Palace\" nell'hotel Caesars Palace a Las Vegas. Il \"Take Me Home Tour\", di cui lo spettacolo faceva parte, termin\u00f2 l'11 agosto 1982.\nSuccessivamente Cher venne richiamata dal regista Robert Altman che le off\u00ec nuovamente la parte di Sissy per realizzare la versione cinematografica dello spettacolo teatrale. Il film, distribuito in Italia con il titolo \"Jimmy Dean, Jimmy Dean\" ottenne in patria consensi positivi dal pubblico e Cher ottenne la sua prima nomina come Migliore attrice non protagonista durante la cerimonia dei Golden Globe 1983.\nIl disco.\nSecondo quanto riportato da Mark Bego nel libro \"Cher!\", la cantante dichiar\u00f2 che nell'estate del 1981: \u00abHo trascorso un bel po' di tempo a cercare l'etichetta giusta, e il produttore giusto per il mio prossimo album. Tuttavia credo di averlo trovato. Avevo bisogno anche di trovare un produttore che \u00e8 stato coerente, album dopo album. Poi ho pensato, 'Mi piace molto quello che John Ferrar fa con Liwy [Olivia Newton-John], e adoro tutti i suoi album.' Allora qualcuno mi ha detto, 'S\u00ec, ma lui non registra mai con nessuno, eccetto con Olivia.' Cos\u00ec l'ho convinto a venire, abbiamo parlato, e ci siamo messi d'accordo. Ora non vedo l'ora di vedere ci\u00f2 che John vuole fare. Ci\u00f2 che John sta per scrivere rappresenta il modo in cui lui mi vede; lui \u00e8 intenzionato a realizzare la sua interpretazione di 'Cher,' che dovrebbe essere molto interessante.\u00bb\nL'album venne registrato in differenti localit\u00e0, tra cui: Souns Lab, Hollywood (tracce base); RCA Recording Studios, New York, Record Plant e Cherokee Recording Studios, Los Angeles (registrazioni aggiuntive).\nDopo aver terminato di registrare l'album, Cher ascolt\u00f2 il mix finale e si disse particolarmente soddisfatta del risultato finale. \u00abSono rimasta stupita quando l'ho ascoltato ieri. Ho ascoltato l'album con John Loeffler (un suo fidanzato) e la sua musica \u00e8 cos\u00ec brillante che ho pensato 'cazzo, sono davvero in imbarazzo ad ascoltarlo con lui, ma volevo fargli alcune domande.\u00bb Cher infine rimase entusiasta quando John le disse che l'album gli piaceva.\nLa canzone \"I Paralyze\" \u00e8 insieme a \"Save Up All Your Tears\" la preferita di Cher. Durante lo speciale del 2000 \"Behind The Music\" Cher rivel\u00f2: \u00abLa amavo prima, e la amo ancora oggi, e voglio ri-registrarla.\u00bb Oltre alla canzone, anche l'album \u00e8 considerato da Cher uno tra i suoi preferiti e confess\u00f2 anche a Andy Warhol che dopo \"Stars\" e \"Two the Hard Way\" l'album era \u00abl'unica cosa di cui sia veramente orgogliosa.\u00bb Successivamente, \"I Paralyze\" venne nuovamente pubblicato e rimasterizzato dalla Varese Vintage il 20 luglio, 1999.\nOltre alle canzone scritte appositamente per Cher, l'album contiene alcune cover. La prima, \"Rudy\", \u00e8 la reinterpretazione di \"Quand Je N'Aime Plus, Je M'En Vais\", originariamente cantata dalla cantante francese Dalida. \"Rudy\" \u00e8 l'unica canzone dell'album che appare in alcune versioni della raccolta \"The Very Best of Cher\". La seconda reinterpretazione \u00e8 la canzone \"Back on the Street Again\" originariamente cantata dal gruppo The Babys e intitolata \"Back on My Feet Again\". Oltre alle due cover, nel 1981, Cher registr\u00f2 insieme al cantante Meat Loaf la canzone \"Dead Ringer For Love\", che venne inserita nell'album del cantante \"Dead Ringer\". Cher non venne accreditata tra i crediti della canzone anche se appare nel video musicale insieme all'attrice e cantante statunitense Pia Zadora. Cher non inser\u00ec la canzone nel suo album, anche se riscosse un grande successo nel Regno Unito. La canzone non venne pubblicata neanche nella riedizione del 1999.\nPubblicazione.\nPromozione.\nL'album venne promosso solo in due programmi televisivi: \"Solid Gold\" e \"American Bandstand\". La puntata del programma \"Solid Gold\" venne registrata nel giugno del 1982, e mandata in onda il 10 luglio. Successivamente, il 24 luglio dello stesso anno, venne mandata in onda la puntata di \"American Bandstand\". Durante le esibizioni Cher cant\u00f2 il brano \"I Paralyze\" ed entrambe furono eseguite in playback. Dopo queste esibizioni, Cher non ha mai pi\u00f9 cantato le canzoni dell'album, sia dal vivo in un tour che in programmi televisivi.\nDall'album vennero estratti ufficialmente due singoli. Il primo, \"Rudy\", venne pubblicato come singolo in America, Regno Unito, Spagna e Sud Africa con la canzone \"Do I Ever Cross Your Mind?\" sul lato B; mentre \"I Paralyze\" come singolo in Inghilterra, con la canzone \"Walk With Me\" sul lato B, e come singolo promozionale in America. Non vennero realizzati video musicali per promuovere i singoli ed entrambi non riscossero successo nelle classifiche.\nCritica.\nL'album fu accolto in maniera negativa dalla critica, anche se nel corso del tempo \u00e8 stato rivalutato. Il giornalista Lynn Van Matre del quotidiano \"Chicago Tribune\" accolte l'album negativamente, scrivendo che \u00abQualsiasi paralisi che questo album procura \u00e8 strettamente causata dalla noia\u00bb. Un'altra recensione negativa appar\u00ec nel settimanale \"People\", sostenendo che l'album \u00ab\u00e8 una regressione per Cher\u00bb, ma definendo interessanti le tracce \"I Paralyze\" e \"Do I Ever Cross Your Mind?\". Anche Michael Lawson del \"The Canadian Press\" accolse l'album negativamente, paragonando la cantante a Helen Reddy e definendole entrambe le cantanti femminili pi\u00f9 irritanti del mondo. Il giornalista per\u00f2 critic\u00f2 il materiale dell'album pi\u00f9 positivamente. Il libro \"The Rolling Stone Album Guide\" gli ha assegnato una stella su cinque. Un critico addirittura sbagli\u00f2 il titolo dell'album chiamandolo \"I'm Paralyzed\".\n\"I Paralyze\" \u00e8 uno degli album pi\u00f9 rari e ricercati nella discografia di Cher, ed ora \u00e8 considerato un raro item per collezionisti. Dopo essere stato rivalutato, Cher \u00e8 stata definita una \u00abNew-wave mama\u00bb. Una recensione positiva venne pubblicata da Bil Carpenter nel sito Allmusic.com. L'autore ha assegnato all'album tre stelle su cinque, scrivendo che le tracce dell'album si adattano bene alla voce della cantante e notando che l'album segna l'abbandono da parte di Cher di uno stile datato per abbracciarne un altro pi\u00f9 moderno. Anche in Italia l'album \u00e8 stato apprezzato, e il sito QNM.it l'ha segnalato tra gli album pi\u00f9 belli insieme a \"Cher\", \"Love Hurts\" e \"Believe\".\nCrediti.\nLe seguenti persone hanno contribuito a \"I Paralyze\"."}
{"id": "2530455", "revid": "48344", "url": "https://it.wikipedia.org/wiki?curid=2530455", "title": "Michele Bakunin", "text": ""}
{"id": "2530457", "revid": "124123", "url": "https://it.wikipedia.org/wiki?curid=2530457", "title": "Aneurin Bevan", "text": "Minatore gallese e attivo sindacalista, entr\u00f2 ai Comuni nel 1929, divenendo uno dei leader della sinistra del Partito Laburista.\nMinistro della sanit\u00e0 e della ricostruzione nel 1945, realizz\u00f2 la nazionalizzazione del sistema sanitario inglese con la creazione del servizio nazionale di sanit\u00e0. Tornato all'opposizione nel 1951, in polemica con i conservatori e con la maggioranza del suo stesso partito (nel quale era il principale avversario di Clement Attlee) sostenne una politica estera di ispirazione neutralista. Nel 2004 giunge primo nella classifica dei \"100 Welsh Heroes\", la classifica dei gallesi pi\u00f9 rappresentativi di tutti i tempi."}
{"id": "2530459", "revid": "628767", "url": "https://it.wikipedia.org/wiki?curid=2530459", "title": "Distretto di Merk\u00ed", "text": "Il distretto di Merk\u00ed (in kazako: \u041c\u0435\u0440\u043a\u0456 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Merk\u00ed."}
{"id": "2530465", "revid": "48344", "url": "https://it.wikipedia.org/wiki?curid=2530465", "title": "Michail Nikolaevi\u010d Bary\u0161nikov", "text": ""}
{"id": "2530469", "revid": "110157", "url": "https://it.wikipedia.org/wiki?curid=2530469", "title": "Roggia Borromea", "text": "La roggia Borromea (dialetto cremasco: \"r\u00f3da Burum\u00e9a\", dialetto soresinese: \"ruza Burum\u00e9a\") \u00e8 un importante corso d'acqua artificiale della provincia di Cremona, scavato per scopi irrigui.\nStoria.\nLa sua realizzazione avvenne nel 1587, allorch\u00e9 il conte Cesare Borromeo ottenne dal senato veneto di concentrare in un'unica apertura pi\u00f9 derivazioni d'acqua dal fiume Serio. In particolare, l'opera di presa fu costruita presso l'odierno quartiere di San Bernardino, a Crema, ricevendo acque non solo dal fiume, ma anche dalle rogge Molinara e Morgola attraverso il cavo Fuga. Per la sua realizzazione furono utilizzati due cavi gi\u00e0 esistenti anch'essi derivati dal Serio, la roggia di Ripalta Vecchia e la roggia della Fiera.\nIl canale rimase di propriet\u00e0 della famiglia Borromeo fino agli inizi del XIX secolo, quando pass\u00f2 alla famiglia Anguissola. \u00c8 datato 1897 il passaggio da quest'ultimo all'apposito Consorzio di utenze che ancora lo detiene.\nRisale agli inizi del XX secolo la costruzione delle strutture di presa tuttora esistenti, nel dettaglio si tratta di uno sbarramento (\"la palata\") cui fu aggiunto nel 1930 un impianto di sollevamento meccanico per integrare ulteriormente la roggia con altri moduli d'acqua. Tale impianto oggi non \u00e8 pi\u00f9 in funzione e supplisce a ci\u00f2 un prelievo d'acqua derivato dal canale Vacchelli.\nPercorso.\nL'opera di derivazione si trova sul fiume Serio in riva sinistra, poco a nord del quartiere di San Bernardino. Dopo un percorso a est volge a meridione attraversando San Bernardino e il quartiere Castelnuovo con un andamento che, probabilmente, segue antichi confini fondiari. Dopo quest'ultimo quartiere si dirige a sud in direzione Ripalta Vecchia lasciando il paese sulla destra. Da qui fino a Ripalta Arpina scorre in un letto scavato nella stretta striscia di terra tra l'antica piana golenale del Serio Morto e l'attuale valle del Serio \u201cvivo\u201d.\nDopo Ripalta Arpina prosegue in direzione sud-est nell'agro di Castelleone e San Bassano dove si divide in due diramazioni principali denominate cavo San Bassano e cavo Golarino e dalle quali, infine, vengono derivati numerosi bocchelli d'irrigazione.\nLa sua lunghezza \u00e8 di 12,5\u00a0km e la sua portata presso le opere di presa \u00e8 pari a 6,4\u00a0m\u00b3/s.\nLa palata.\nParticolarmente interessante \u00e8 l'opera idraulica di presa lungo il fiume Serio, poco a nord del quartiere di San Bernardino: si tratta di una diga di 100 metri disposta ortogonalmente alla corrente, presso il quale inizia il canale derivatore. Questo \u00e8 per un breve tratto di pi\u00f9 ampie dimensioni rispetto alla successiva roggia al fine di favorire la sedimentazione di materiali sospesi nell'acqua.\nLa palata della roggia Borromea \u00e8 una diga mobile: infatti \u00e8 costituita da paratoie che, all'occorrenza, possono deviare la portata nel canale derivatore. Un vitone collegato ad un volantino permette di azionare gli ingranaggi e variare l'apertura delle paratoie. Queste sono di tipo \"Chanoine\", in acciaio, risalenti ad un'idea del 1855 da parte dell'ingegner Chanoine."}
{"id": "2530470", "revid": "110157", "url": "https://it.wikipedia.org/wiki?curid=2530470", "title": "Distretto di Mojynq\u016bm", "text": "Il distretto di Mojynq\u016bm (in kazako: \u041c\u043e\u0439\u044b\u043d\u049b\u04b1\u043c \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Mojynq\u016bm."}
{"id": "2530471", "revid": "767487", "url": "https://it.wikipedia.org/wiki?curid=2530471", "title": "Provincia di Atahuallpa", "text": "La provincia di Atahuallpa \u00e8 una delle 16 province del dipartimento di Oruro nella Bolivia occidentale. Il capoluogo \u00e8 la citt\u00e0 di Sabaya. \nAl censimento del 2001 possedeva una popolazione di 7.114 abitanti.\nSuddivisione amministrativa.\nLa provincia \u00e8 suddivisa in 3 comuni:"}
{"id": "2530473", "revid": "1057320", "url": "https://it.wikipedia.org/wiki?curid=2530473", "title": "2300 Jackson Street", "text": "2300 Jackson Street \u00e8 l'ultimo album del gruppo musicale statunitense The Jacksons, pubblicato il 29 marzo 1989 dall'etichetta discografica Epic Records.\nL'album raggiunse la posizione numero 59 nella Billboard 200 e la posizione numero 14 nella classifica dei migliori album R&amp;B/Hip-Hop e vendette oltre mezzo milione di copie in tutto il mondo. Nel 2021 ne \u00e8 stata realizzata una nuova versione digitale estesa con al suo interno l\u2019album completo con l\u2019aggiunta di 18 canzoni bonus, inclusi remix, B-side, versioni strumentali, versioni estese e altre.\nDescrizione.\n\u00c8 il primo album dei Jacksons in cui i fratelli Michael e Marlon Jackson non sono presenti, dato che Michael si era ritirato dal gruppo nel 1984, sostituito dal fratello Jermaine come voce solista, e Marlon lo aveva seguito poco dopo. Jermaine collabor\u00f2 alla scrittura della maggior parte dei brani, mentre Michael partecip\u00f2 solamente come ospite assieme agli altri fratelli e sorelle (esclusa La Toya), al brano che d\u00e0 il titolo all'album. A causa della mancanza del pi\u00f9 famoso dei fratelli Jackson, l'album non ebbe il successo sperato e di l\u00ec a poco il gruppo si sciolse."}
{"id": "2530475", "revid": "62004", "url": "https://it.wikipedia.org/wiki?curid=2530475", "title": "Ren\u00e9 Weissinger", "text": "Carriera.\nInizia la sua carriera professionistica nel 2003 con il team tedesco Vermarc Sportswear; dal 2004 al 2012, eccetto il 2006 in cui corre con l'olandese Skil-Shimano, gareggia per la squadra austriaca Team Volksbank, nota dal 2009 come Team Vorarlberg. Nel 2006 vince due tappe al Tour of Qinghai Lake in Cina e nel 2008 la classifica degli sprint al Tour de Suisse."}
{"id": "2530476", "revid": "131962", "url": "https://it.wikipedia.org/wiki?curid=2530476", "title": "Rudol'f Chametovi\u010d Nuriev", "text": ""}
{"id": "2530478", "revid": "767487", "url": "https://it.wikipedia.org/wiki?curid=2530478", "title": "Provincia di Carangas", "text": "La provincia di Carangas \u00e8 una delle 16 province del dipartimento di Oruro nella Bolivia occidentale. Il capoluogo \u00e8 la citt\u00e0 di Corque. \nAl censimento del 2001 possedeva una popolazione di 10.505 abitanti.\nSuddivisione amministrativa.\nLa provincia \u00e8 suddivisa in 2 comuni:"}
{"id": "2530479", "revid": "767487", "url": "https://it.wikipedia.org/wiki?curid=2530479", "title": "Jos\u00e9 Francisco Rojo", "text": "Biografia.\nAnche suo fratello Jos\u00e9 \u00c1ngel, nato il 19 marzo 1948, fu un calciatore. I due fratelli giocarono insieme nell'Athletic Bilbao dal 1970 al 1977, anno in cui Jos\u00e9 \u00c1ngel pass\u00f2 al Racing Santander.\nCarriera.\nGiocatore.\nClub.\nRojo inizi\u00f2 a giocare nelle giovanili dell'Athletic Club di Bilbao, la squadra della sua citt\u00e0 natale. Esord\u00ec con la prima squadra, allenata da Agust\u00edn Gainza, il 26 settembre 1965, nella partita persa per 1-0 contro il C\u00f3rdoba. Concluse la sua prima stagione in massima serie con 17 presenze e 2 reti, segnate contro Valencia e Espa\u00f1ol.\nNella stagione successiva trov\u00f2 meno spazio nel 4-2-4 di Gainza, scendendo in campo in 12 occasioni e andando in gol soltanto nella partita persa per 2-1 a Barcellona contro l'Espa\u00f1ol il 12 febbraio 1967. In Coppa del Re segn\u00f2 2 reti in 5 partite.\nNella stagione 1967-1968 l'Athletic partecip\u00f2 alla Coppa delle Fiere: Rojo esord\u00ec il 13 settembre nella partita vinta per 1-0 al primo turno contro i danesi del BK Frem. I baschi furono eliminati ai quarti di finale dai finalisti del Ferencv\u00e1rosi TC. Rojo collezion\u00f2 6 presenze e un gol. In Coppa del Re realizz\u00f2 4 reti in 5 partite. Nella stagione 1968-1969 contribu\u00ec alla vittoria della Coppa del Re.\nNella stagione 1969-1970, allenato dal britannico Ronnie Allen, Rojo segn\u00f2 7 reti in Primera Divisi\u00f3n, raggiungendo il numero massimo di reti realizzate in un campionato nella sua carriera e contribuendo al raggiungimento del secondo posto in classifica. Realizz\u00f2 due doppiette nelle partite vinte contro l'Elche e il Las Palmas. Collezion\u00f2 2 presenze anche in Coppa delle Coppe dove l'Athletic fu eliminato al primo turno dagli inglesi del , vincitori del trofeo per la prima volta.\nNella stagione 1972-1973 fu il migliore marcatore dei baschi in campionato con sette gol e contribu\u00ec alla vittoria della seconda Coppa del Re della sua carriera segnando 2 reti in 7 partite.\nRaggiunse la finale della Coppa UEFA 1976-1977 e scese in campo all'andata e al ritorno contro la Juventus: gli italiani si aggiudicarono il trofeo per il computo dei gol in trasferta, vincendo per 1-0 a Torino e perdendo 2-1 a Bilbao. Rojo realizz\u00f2 2 reti nella fase a eliminazione.\nGioc\u00f2 l'ultima partita con l'Athletic l'11 aprile 1982, quando l'allenatore Javier Clemente lo mand\u00f2 in campo al posto del difensore Luis de la Fuente al 74' della partita pareggiata per 2-2 in casa del Barcellona.\nNazionale.\nIl 26 marzo 1969 esord\u00ec con la Nazionale spagnola scendendo in campo a Valencia nella partita vinta per 1-0 contro la Svizzera. Collezion\u00f2 18 presenze e tre reti. Gioc\u00f2 l'ultima partita in Nazionale il 15 novembre 1978 in occasione di una vittoria per 1-0 contro la Romania.\nNel 1979 collezion\u00f2 due presenze con la Selezione di calcio dei Paesi Baschi, contro l'Irlanda e la Bulgaria."}
{"id": "2530482", "revid": "1428919", "url": "https://it.wikipedia.org/wiki?curid=2530482", "title": "Provincia di Eduardo Avaroa", "text": "La provincia di Eduardo Avaroa \u00e8 una delle 16 province del dipartimento di Oruro nella Bolivia occidentale. Il capoluogo \u00e8 la citt\u00e0 di Challapata. \nAl censimento del 2001 possedeva una popolazione di 27.675 abitanti.\nSuddivisione amministrativa.\nLa provincia \u00e8 suddivisa in 2 comuni:"}
{"id": "2530483", "revid": "339392", "url": "https://it.wikipedia.org/wiki?curid=2530483", "title": "Ida Lvovna Rubinstein", "text": ""}
{"id": "2530484", "revid": "110157", "url": "https://it.wikipedia.org/wiki?curid=2530484", "title": "Distretto di Qordaj", "text": "Il distretto di Qordaj (in kazako: \u049a\u043e\u0440\u0434\u0430\u0439 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Qordaj."}
{"id": "2530485", "revid": "767487", "url": "https://it.wikipedia.org/wiki?curid=2530485", "title": "Provincia di Ladislao Cabrera", "text": "La provincia di Ladislao Cabrera \u00e8 una delle 16 province del dipartimento di Oruro nella Bolivia occidentale. Il capoluogo \u00e8 la citt\u00e0 di Salinas de Garc\u00ed Mendoza. \nAl censimento del 2001 possedeva una popolazione di 11.698 abitanti.\nSuddivisione amministrativa.\nLa provincia \u00e8 suddivisa in 2 comuni:"}
{"id": "2530488", "revid": "1428919", "url": "https://it.wikipedia.org/wiki?curid=2530488", "title": "Provincia di Litoral", "text": "La provincia di Litoral \u00e8 una delle 16 province del dipartimento di Oruro nella Bolivia occidentale. Il capoluogo \u00e8 la citt\u00e0 di Huachacalla. \nAl censimento del 2001 possedeva una popolazione di 4.555 abitanti.\nSuddivisione amministrativa.\nLa provincia \u00e8 suddivisa in 5 comuni:"}
{"id": "2530489", "revid": "1427733", "url": "https://it.wikipedia.org/wiki?curid=2530489", "title": "Trattato di Bj\u00f6rk\u00f6", "text": "Con trattato di Bj\u00f6rk\u00f6 si intende l'accordo del 1905 con il quale Guglielmo II di Germania e Nicola II di Russia avrebbero voluto concludere un'alleanza difensiva tra Russia e Germania.\nStoria.\nTale trattato venne firmato il 24 luglio 1905 nell'isola di Bj\u00f6rk\u00f6, nel golfo di Finlandia: l'imperatore Guglielmo II, all'insaputa del suo cancelliere Bernhard von B\u00fclow, riusc\u00ec a strappare allo zar Nicola II la firma per un'alleanza difensiva tra le due potenze contro qualsiasi attacco da parte di altre nazioni europee. Il trattato, da mantenersi segreto, era composto di quattro articoli: \nTesto.\n\u00abLe Loro Maest\u00e0 Imperiali, l'imperatore di tutte le Russie da una parte, e l'Imperatore della Germania dall'altra, allo scopo di assicurare la pace in Europa, hanno stipulato fra loro un accordo nei punti che seguono del suddetto trattato per un'alleanza difensiva:\nIl trattato venne controfirmato dal diplomatico russo, conte Aleksandr Konstantinovi\u010d Benckendorff, e dal Ministro della Marina russa Aleksey Birilyov.\nConseguenze.\nLamsdorf, ministro degli esteri russo, temendo che l'impegno potesse essere fatale all'alleanza franco-russa, economicamente fondamentale per il regime zarista, costrinse lo zar Nicola II ad imporre all'imperatore tedesco un articolo, che prevedeva la non applicazione dell'alleanza in caso di guerra franco-tedesca. Ci\u00f2 svuot\u00f2 di contenuto il trattato e, anche per analoghe perplessit\u00e0 tedesche, lo fece decadere.\nEsso venne pubblicato sulle \"Izvestia\" il 29 dicembre 1917 e due giorni dopo comparve sul giornale parigino \"Paris Excelsior\"."}
{"id": "2530490", "revid": "395194", "url": "https://it.wikipedia.org/wiki?curid=2530490", "title": "Obote", "text": ""}
{"id": "2530491", "revid": "1428919", "url": "https://it.wikipedia.org/wiki?curid=2530491", "title": "Provincia di Nor Carangas", "text": "La provincia di Nor Carangas \u00e8 una delle 16 province del dipartimento di Oruro nella Bolivia occidentale. Il capoluogo \u00e8 la citt\u00e0 di Huayllamarca. \nAl censimento del 2001 possedeva una popolazione di 5.790 abitanti.\nSuddivisione amministrativa.\nLa provincia comprende il solo comune di Huayllamarca ed \u00e8 suddivisa in 9 cantoni."}
{"id": "2530493", "revid": "1543377", "url": "https://it.wikipedia.org/wiki?curid=2530493", "title": "Provincia di Pantal\u00e9on Dalence", "text": "La provincia di Pantal\u00e9on Dalence \u00e8 una delle 16 province del dipartimento di Oruro nella Bolivia occidentale. Il capoluogo \u00e8 la citt\u00e0 di Huanuni. \nAl censimento del 2001 possedeva una popolazione di 23.608 abitanti.\nSuddivisione amministrativa.\nLa provincia \u00e8 suddivisa in 2 comuni:"}
{"id": "2530494", "revid": "628767", "url": "https://it.wikipedia.org/wiki?curid=2530494", "title": "Distretto di Sarysu", "text": "Il distretto di Sarysu (in kazako: \u0421\u0430\u0440\u044b\u0441\u0443 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo \u017da\u0144atas."}
{"id": "2530496", "revid": "1428919", "url": "https://it.wikipedia.org/wiki?curid=2530496", "title": "Provincia di Poop\u00f3", "text": "La provincia di Poop\u00f3 \u00e8 una delle 16 province del dipartimento di Oruro nella Bolivia occidentale. Il capoluogo \u00e8 la citt\u00e0 di Poop\u00f3. \nAl censimento del 2001 possedeva una popolazione di 14.984 abitanti.\nSuddivisione amministrativa.\nLa provincia \u00e8 suddivisa in 3 comuni:"}
{"id": "2530497", "revid": "1442080", "url": "https://it.wikipedia.org/wiki?curid=2530497", "title": "Albert Binquet", "text": "Oper\u00f2 nella prima met\u00e0 del XX secolo, e fu tra i pi\u00f9 importanti esponenti dell'art d\u00e9co e del futurismo francese.\nRealizz\u00f2 due bassorilievi ovali in gesso che vennero poi eseguiti in pietra per decorare la facciata dell'ufficio postale di Casablanca.\nAlcune sue opere sono state realizzate nel 1936 per decorare la chiesa parrocchiale di Sainte Radegonde a Driencourt nella regione francese della Piccardia, dove tuttora sono conservate.\n\u00c8 catalogato sia sul dizionario Benezit che sull'annuario Comanducci. Alcune delle sue opere sono citate in:"}
{"id": "2530498", "revid": "1755011", "url": "https://it.wikipedia.org/wiki?curid=2530498", "title": "Vucciria (Renato Guttuso)", "text": "Vucciria \u00e8 un dipinto di Renato Guttuso realizzato nel 1974. Viene considerato il suo dipinto pi\u00f9 celebre.\nDescrizione.\nIl quadro, caratterizzato da realismo crudo e sanguigno come le carni esposte nel famoso omonimo mercato di Palermo, esprime una delle tante anime della citt\u00e0 siciliana, ed \u00e8 talmente forte il segno dell'artista insieme al senso del colore che sembra sprigionare il vocio e la cantilena quasi araba dei \"vanniaturi\" del celebre mercato palermitano che d\u00e0 il nome al quartiere ed emanare i profumi dei prodotti tipici, frutta e verdura, esposti sulle bancarelle, ingredienti saporosi per la cucina siciliana."}
{"id": "2530499", "revid": "106456", "url": "https://it.wikipedia.org/wiki?curid=2530499", "title": "Provincia di Puerto de Mejillones", "text": "La provincia di Puerto de Mejillones \u00e8 una delle 16 province del dipartimento di Oruro nella Bolivia occidentale. Il capoluogo \u00e8 la citt\u00e0 di La Rivera. \nAl censimento del 2001 possedeva una popolazione di 1.130 abitanti.\nSuddivisione amministrativa.\nLa provincia \u00e8 suddivisa in 3 comuni:"}
{"id": "2530504", "revid": "767487", "url": "https://it.wikipedia.org/wiki?curid=2530504", "title": "Aitor Larrazabal", "text": "Carriera.\nTutta la sua carriera si svolse nell'Athletic Bilbao, squadra della sua citt\u00e0, con cui ha totalizzato 445 presenze (tra Liga spagnola, Coppa del Re e Coppa UEFA) e realizzato 43 reti."}
{"id": "2530506", "revid": "287204", "url": "https://it.wikipedia.org/wiki?curid=2530506", "title": "Trattato di Bjorko", "text": ""}
{"id": "2530507", "revid": "767487", "url": "https://it.wikipedia.org/wiki?curid=2530507", "title": "Daniel Moreno", "text": "In carriera ha vinto tre tappe alla Vuelta a Espa\u00f1a, il Giro del Piemonte 2011, la Vuelta a Burgos 2012 e la Freccia Vallone 2013. \u00c8 soprannominato \"Mu\u00f1eco\" (\"bambolotto\").\nCarriera.\nPassa professionista nel 2005 con la Relax-Fuenlabrada, squadra spagnola per cui gi\u00e0 aveva corso da stagista negli ultimi mesi dell'anno precedente. Nel 2007 vince la Escalada a Montjuich, attirando gli interessi della Caisse d'Epargne, team con il quale inizia a gareggiare a partire dalla stagione successiva. Nel 2009 conclude secondo al Giro di Polonia, al Giro del Piemonte e alla Japan Cup.\nNel 2010 passa alla belga Omega Pharma-Lotto, partecipando al Giro d'Italia e al Tour de France. L'anno seguente si accasa al Katusha Team. Dopo essersi piazzato ottavo alla Freccia Vallone, vince, sul traguardo di Sierra Nevada, la quarta tappa della Vuelta a Espa\u00f1a 2011; in ottobre si aggiudica quindi anche il Gran Piemonte davanti a Greg Van Avermaet e Luca Paolini.\nNella primavera del 2012 vince una tappa alla Vuelta a Andaluc\u00eda e il Gran Premio Miguel Indurain in Navarra. Partecipa poi al Giro d'Italia concludendo al ventesimo posto in graduatoria; si aggiudica a seguire due tappe al Criterium du Dauphin\u00e9 e due tappe e la classifica generale della Vuelta a Burgos. In agosto prende il via alla Vuelta a Espa\u00f1a come gregario di Joaquim Rodr\u00edguez: termina comunque la corsa al quinto posto, a 11'29\" dal vincitore Contador.\nNell'aprile 2013 vince la Freccia Vallone, una delle tre classiche delle Ardenne, precedendo all'arrivo i colombiani Sergio Henao e Carlos Alberto Betancur. Il 27 agosto si aggiudica la quarta tappa della Vuelta a Espa\u00f1a, da Lal\u00edn a Fisterra, ripetendosi, qualche giorno dopo, nel corso della nona frazione con arrivo a Valdepe\u00f1as. Con la vittoria della nona tappa riesce anche a conquistare la maglia rossa, simbolo del primato in classifica generale, che per\u00f2 riuscir\u00e0 a mantenere per un solo giorno. Ad ottobre dopo aver partecipato ai Campionati del mondo di ciclismo su strada, si piazza terzo alla Milano-Torino e sesto al Giro di Lombardia.\nIl 2014 \u00e8 avaro di soddisfazioni e pur avendo ottenuto buoni piazzamenti, ad inizio stagione nelle Classiche delle Ardenne, non riesce ad conquistare successi. I migliori risultati in questa stagione saranno il secondo posto alla Vuelta a Burgos dietro Nairo Quintana ed il terzo posto nella Milano-Torino.\nIl 2015 inizia, a gennaio, con il Tour de San Luis che chiude al sesto posto; \u00e8 nuovamente protagonista alle Ardenne, con il quinto posto alla Freccia Vallone e come appoggio al capitano Rodr\u00edguez alla Liegi-Bastogne-Liegi. A fine stagione consegue il suo primo podio in una \"classica monumento\", preceduto solo da Vincenzo Nibali sul traguardo di Como del Giro di Lombardia."}
{"id": "2530509", "revid": "1543377", "url": "https://it.wikipedia.org/wiki?curid=2530509", "title": "Provincia di Sajama", "text": "La provincia di Sajama \u00e8 una delle 16 province del dipartimento di Oruro nella Bolivia occidentale. Il capoluogo \u00e8 la citt\u00e0 di Curahuara de Carangas. \nAl censimento del 2001 possedeva una popolazione di 9.096 abitanti.\nSuddivisione amministrativa.\nLa provincia \u00e8 suddivisa in 2 comuni:"}
{"id": "2530511", "revid": "599013", "url": "https://it.wikipedia.org/wiki?curid=2530511", "title": "Mujo Tuljkovi\u0107", "text": ""}
{"id": "2530514", "revid": "628767", "url": "https://it.wikipedia.org/wiki?curid=2530514", "title": "Distretto di \u0160u", "text": "Il distretto di \u0160u (in kazako: \u0428\u0443 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo T\u00f6le Bi."}
{"id": "2530516", "revid": "48344", "url": "https://it.wikipedia.org/wiki?curid=2530516", "title": "Michail Sergeevi\u010d Gorba\u010d\u00ebv", "text": ""}
{"id": "2530519", "revid": "287204", "url": "https://it.wikipedia.org/wiki?curid=2530519", "title": "Mujo Tuljkovic", "text": ""}
{"id": "2530520", "revid": "1543377", "url": "https://it.wikipedia.org/wiki?curid=2530520", "title": "San Jos\u00e9 (La Paz)", "text": "San Jos\u00e9 \u00e8 un comune dell'Honduras facente parte del dipartimento di La Paz.\nIl comune risultava gi\u00e0 come entit\u00e0 indipendente nel 1869, all'atto dell'istituzione del dipartimento."}
{"id": "2530521", "revid": "131145", "url": "https://it.wikipedia.org/wiki?curid=2530521", "title": "Gaio Duilio Nepote", "text": ""}
{"id": "2530522", "revid": "131145", "url": "https://it.wikipedia.org/wiki?curid=2530522", "title": "Caio Duilio Nepote", "text": ""}
{"id": "2530525", "revid": "628767", "url": "https://it.wikipedia.org/wiki?curid=2530525", "title": "Distretto di Talas (Kazakistan)", "text": "Il distretto di Talas (in kazako: \u0422\u0430\u043b\u0430\u0441 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Qaratau."}
{"id": "2530528", "revid": "1442080", "url": "https://it.wikipedia.org/wiki?curid=2530528", "title": "Nuoto ai Giochi olimpici intermedi", "text": "Il nuoto ai Giochi olimpici intermedi del 1906 di Atene fu rappresentato da quattro soli eventi di stile libero, tutti di categoria maschile."}
{"id": "2530529", "revid": "1543377", "url": "https://it.wikipedia.org/wiki?curid=2530529", "title": "San Juan (La Paz)", "text": "San Juan \u00e8 un comune dell'Honduras facente parte del dipartimento di La Paz.\nIl comune risultava gi\u00e0 come entit\u00e0 indipendente nella divisione amministrativa del 1896."}
{"id": "2530537", "revid": "287204", "url": "https://it.wikipedia.org/wiki?curid=2530537", "title": "Ko\u0161arkarski klub Koper", "text": "Il Ko\u0161arkarski Klub Koper fu un club di pallacanestro jugoslavo e, successivamente, sloveno di Capodistria.\nFondato nel 1926, cess\u00f2 di esistere nel 2010.\nFino al 1992 milit\u00f2 nel campionato jugoslavo e, dopo tale data, in quello campionato sloveno.\nDisputava le partite interne nella Arena Bonifika, che ha una capacit\u00e0 di 3.500 spettatori."}
{"id": "2530538", "revid": "287204", "url": "https://it.wikipedia.org/wiki?curid=2530538", "title": "Hasselby-Vallingby", "text": ""}
{"id": "2530540", "revid": "599013", "url": "https://it.wikipedia.org/wiki?curid=2530540", "title": "Jos\u00e9 Mar\u00eda Or\u00fae", "text": ""}
{"id": "2530542", "revid": "628767", "url": "https://it.wikipedia.org/wiki?curid=2530542", "title": "Distretto di T\u016brar Rysq\u016blov", "text": "Il distretto di T\u016brar Rysq\u016blov (in kazako: \u0422\u04b1\u0440\u0430\u0440 \u0420\u044b\u0441\u049b\u04b1\u043b\u043e\u0432 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Q\u016blan."}
{"id": "2530544", "revid": "1543377", "url": "https://it.wikipedia.org/wiki?curid=2530544", "title": "San Pedro de Tutule", "text": "San Pedro de Tutule \u00e8 un comune dell'Honduras facente parte del dipartimento di La Paz.\nIl comune venne istituito il 9 marzo 1926 con parte del territorio del comune di Santa Mar\u00eda."}
{"id": "2530547", "revid": "628767", "url": "https://it.wikipedia.org/wiki?curid=2530547", "title": "Distretto di \u017dambyl (\u017dambyl)", "text": "Il distretto di \u017dambyl (in kazako: \u0416\u0430\u043c\u0431\u044b\u043b \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Asy."}
{"id": "2530549", "revid": "1543377", "url": "https://it.wikipedia.org/wiki?curid=2530549", "title": "Santa Ana (La Paz)", "text": "Santa Ana \u00e8 un comune dell'Honduras facente parte del dipartimento di La Paz.\nIl comune risulta come entit\u00e0 autonoma gi\u00e0 nella divisione amministrativa del 1896 con la denominazione \"Santa Ana de Cacauterique\"."}
{"id": "2530552", "revid": "767487", "url": "https://it.wikipedia.org/wiki?curid=2530552", "title": "Aronne (film)", "text": "Aronne \u00e8 un film del 1983 diretto da Fabio Del Bravo.\nPrimo classificato alla Rassegna del Film Neorealista Giovanile di Avellino nel 1983 e Airone d'Argento alla Rassegna del Cinema Resistenza e Pace di Fano nel 1984.\nIl film fu girato con mezzi di fortuna e aiuti volontari della gente del luogo e diversi abitanti di Bagno a Ripoli (FI), per protagonisti furono anche volontari gli stessi sopravvissuti all'eccidio nazista e cittadini della zona, in particolare la sorella di Aronne Giuseppina Cavicchi.\nTrama.\nRacconta la triste storia di un ragazzo che faceva il pecoraio sui monti del Chianti fiorentinoChianti La storia dei caduti di Pian dell'Albero, una frazione vicino a Incisa in provincia di Firenze il ragazzo di nome Aronne Cavicchi, che con la famiglia abitava in un casolare isolato tra prati e boschi e lontano dai centri abitati sui monti del Chianti in localit\u00e0 Pian dell'Albero.\nIl 20 giugno 1944 la casa colonica della famiglia Cavicchi fu assalita all'improvviso da un comando tedesco a causa di spiate di alcuni fascisti, gli abitanti della casa furono colti di sorpresa,iniziarono immediatamente a uccidere tutti coloro che si trovavano l\u00ec e in particolare nel fienile della casa a suon di raffiche di mitra e bombe a mano, vi erano molti ragazzi giovanissimi fuggiti dalle citt\u00e0 per sfuggire alle barbarie dei fascisti e ai rastrellamenti dei tedeschi.\nIl rastrellamento che segu\u00ec l'incursione tedesca, coinvolse anche alcuni componenti della famiglia fra cui il nonno che fu trasportato e ucciso nel porcile in mezzo ai maiali per aggiungere dispregio e disonore a questa povera gente indifesa, altri furono trucidati con alcuni partigiani nell'aia della casa, mentre Aronne e il babbo furono trasportati assieme a 19 giovani civili. Durante il cammino forzato ci fu anche uno scontro a fuoco fra paracadutisti tedeschi e un gruppo di partigiani della brigata Sinigallia, cio nonostante il giovanissimo Aronne e gli altri furono portati alla fattoria del Palagio (Oggi abitazione di un famoso artista) e dopo un \"processo farsa\" (diritto)(falso processo)in cui l'accusa principale era di aver fatto una scelta sbagliata per non essere componenti delle schiere fasciste, furono impiccati ai gelsi di S. Andrea e per puro dispregio il babbo fu costretto ad assistere all'impiccagione del giovane figlio Aronne che fu il primo di tutti ad essere ucciso.\nA nulla valse la difesa di Aronne a favore del padre che spiegava ai nazisti tedeschi di essere dei semplici contadini e che non avevano mai ucciso nessuno e che anche per questo non voleva allontanarsi e lasciare l\u00ec suo padre.\nLa Brigata partigiana Sinigallia adott\u00f2 come propria mascotte il nome di Aronne rappresentato da una bandiera che fu la prima ad attraversare il fiume Arno e sventolare nel centro della citt\u00e0 di Firenze liberata dagli oppressori nazisti e fascisti dai partigiani.\nLo stesso tema della resistenza fu affrontato dallo stesso regista e nello stesso modo realista nei film \"La Stagione delle Stelle\" del 1987 e\"\nLe ciliegie sono mature\" girato nei dintorni del paese di Santa Sofia, in Romagna, nel 1989."}
{"id": "2530553", "revid": "36426", "url": "https://it.wikipedia.org/wiki?curid=2530553", "title": "Palo del Colle", "text": "Palo del Colle (\"P\u00e0le\" in dialetto palese, anticamente designata con \"Terra di Palo\", fino al 1863 chiamata \"Palo\") \u00e8 un comune italiano di abitanti della citt\u00e0 metropolitana di Bari in Puglia.\nGeografia fisica.\nTerritorio.\nIl territorio comunale, con una superficie di , si estende tra le quote altimetriche 104 e 325 ed \u00e8 incastonato tra Bitonto (a nord-ovest), Bitetto, Binetto (a est) e Toritto (a sud). Si presenta come una zona rurale e paesaggistica unitaria caratterizzata dalla presenza prevalente di uliveti intervallati da vigneti nonch\u00e9 da mandorleti e frutteti; sono anche presenti aree di macchia mediterranea e alberi ornamentali di alto fusto (generalmente di pini, ma non solo). Il dolce declinare collinoso da nord-est in direzione sud verso le Murge e la presenza di tre \"lame\" \u2013 di cui la pi\u00f9 importante, denominata \"Lamasinata\", dopo aver avuto origine nel territorio di Palo (non molto lontano dal centro abitato, lo attraversa perifericamente in direzione della frazione di Auricarro), procede verso Bitetto e Modugno, sfociando infine nel Mare Adriatico \u2013 caratterizzano ulteriormente il territorio.\nClima.\nGeneralmente mediterraneo, il clima di Palo, secondo la classificazione dei climi di K\u00f6ppen, appartiene alla fascia Cs ossia clima caldo con estate asciutta, caratterizzato da inverni freschi spesso sferzati da venti freddi balcanici ed estati calde e lunghe e non raramente anche torride per l'azione di venti caldi sciroccali. Le temperature medie invernali si aggirano intorno agli e quelle estive ai , con piovosit\u00e0 annua di poco meno di . Possono verificarsi gelate primaverili a causa della notevole escursione termica.\nLa tabella sottostante mostra i dati dei valori medi registrabili nell'area delle Murge basse, che possono considerarsi attendibili anche per il comune di Palo del Colle, compreso in tale area climatologica.\nStoria.\nOrigini.\nLa messe di ritrovamenti nel territorio (costituiti prevalentemente da tombe con il loro corredo funerario), dovuti agli archeologi Paolo e Lorenzo Cassalbini, sembra avvalorare l'origine pre-romana dell'abitato, plausibilmente da ascriversi a popolazioni italiche piuttosto che a coloni provenienti dalla Grecia. Alla presenza tali insediamenti \u00e8 stato ricondotto l'antroponimo \"Palionenses\", citato nella \"Naturalis historia\" da Plinio il Vecchio tra gli antichi abitanti della Regio II.\nSecondo lo storico Cirielli, tale antroponimo andrebbe ricondotto al toponimo \"Pal\u00econ\", mutato in epoca romana in \"Palium\" e poi in \"Palum\".\nMonumenti e luoghi d'interesse.\nArchitetture religiose.\nChiesa della Madonna della Stella.\nLa chiesa \u00e8 ubicata sulla strada che conduce alla frazione bitontina di Palombaio.\nChiesa della Madonna di Juso.\nLa chiesa, ubicata nei pressi della strada provinciale che conduce a Binetto, venne edificata nel XIV secolo. La facciata semplice, con unica porta d'ingresso \u00e8 sormontata da un piccolo campanile a vela. L'edificio di pianta rettangolare \u00e8 diviso in due ambienti, comunicanti tra loro tramite due archi a tutto sesto. Nella chiesa si conservano dipinti, raffiguranti schiere di santi e immagini della Vergine Maria. Alcuni dipinti di pregevole fattura sono attribuibili al pittore quattrocentesco Giovanni di Francia. La chiesa \u00e8 cinta da alte mura a secco, con unico cancello d'accesso, sormontato da un campanile a vela, che originariamente era ubicato presso la chiesa di S. Giovanni, nella terra vecchia di Palo, demolita negli anni cinquanta del Novecento.\nChiesa del Purgatorio.\nDi fronte alla chiesa matrice sorge la chiesa del Purgatorio. Fu costruita negli anni 1669-1673, mentre la facciata \u00e8 del 1708. \u00c8 un fulgido esempio di stile barocco. Il portale centrale \u00e8 arricchito di un piccolo gruppo di sculture, sovrastato da un orologio solare del 1881. II robusto e severo campanile \u00e8 del 1734. Questa chiesa fu edificata per i nobili di Palo.\nChiesa della Madonna del Carmine e San Francesco da Paola.\nDal catasto onciario di Palo del 1633, si apprende dell'esistenza di una cappella dedicata alla Madonna del Carmine, che venne demolita nel 1883, perch\u00e9 pericolante. Era ubicata nell'attuale via Ruggiero, anticamente chiamata Giro del Carmine. La nuova chiesa venne edificata nel 1893, alle spalle della chiesa madre e nelle vicinanze della vecchia cappella. Dedicata a Maria Santissima del Monte Carmelo e San Francesco da Paola, \u00e8 sede dell'omonima confraternita e custodisce i simulacri dei due santi.\nChiesa di San Giuseppe.\nNel 1836 l'assemblea degli affiliati alla pia associazione \"Congrega di San Giuseppe e di San Vincenzo de' Paoli\" (istituita a Palo il 14 giugno 1789 nella preesistente cappella di San Nicola), deliber\u00f2 di edificare una nuova chiesa dedicata al culto di San Giuseppe. Su proposta del Comune fu deciso, con deliberazione decurionale del 20 marzo 1836, di costruire l'edificio su un terreno demaniale situato a valle del centro abitato, nell'odierna Piazza Diaz, denominata \"Lago\" (in realt\u00e0 uno stagno, creatosi per la particolare conformazione urbanistica della cittadina: era una zona dove confluivano, ristagnando pericolosamente, le acque meteoriche provenienti dalla cima del colle. L'accumularsi di detriti, immondizie e \"crisiale\" \u2013 residui delle saponerie esistenti all'epoca -, rendevano questo luogo particolarmente malsano. In questo contesto, dunque, si giustifica la proposta dell'amministrazione comunale: la costruzione del tempio avrebbe comportato lavori di bonifica risolvendo, prevenendoli, gravi problemi di natura sanitaria e di igiene pubblica). A tal proposito il Comune cedette un'area, pari a \"ordini tre e passi 13 dell'antica misura napoletana\", alla Congrega con l'esplicita dichiarazione che il suolo doveva servire \u00abper erigere il nuovo tempio, con due sottanini adiacenti per uso di sagrestia e di deposito\u00bb e \u00abil prospetto della chiesa doveva fronteggiare la strada detta del lago\u00bb (l'odierno Corso Garibaldi). Su progetto dell'architetto Domenico Fallacara di Bari, assistito dal figlio Vincenzo, i lavori, eseguiti dall'imprenditore edile Giuseppe Conte e dal figlio Gaetano, iniziarono il 25 luglio 1837 con la posa solenne della prima pietra da parte del direttore spirituale della Congrega \u2013 don Domenico Andriola \u2013 e ultimati nel 1841. Il 5 settembre dello stesso anno fu benedetta e inaugurata dal medesimo sacerdote.\nI costi sostenuti risultarono tuttavia maggiori rispetto ai fondi raccolti e disponibili attraverso oblazioni e donazioni varie dei fedeli e il disavanzo fu ripianato da don Giuseppe Frasca Santeramo prima e alla morte di questi dalla di lui vedova donna Domenica Valentini, la quale si dimostr\u00f2, nel tempo, vera benefattrice nei riguardi sia della Congrega, sia della fabbrica della chiesa. Infatti il 19 febbraio 1851, don\u00f2 un capitale censo di 120 ducati all'associazione e nel 1853 fece costruire, a sue spese, il campanile (direttore tecnico dei lavori l'ingegnere don Vincenzo Danisi), dotandolo di campana (realizzata a Palo dal Ripandelli). Nel 1855, sempre a proprio carico, fu pavimentata la chiesa e nel 1857 realizzato l'altare maggiore in marmo. Dot\u00f2 inoltre il nuovo tempio di innumerevoli arredi sacri risultando, alla fine, notevole il pio apporto della nobildonna, tanto da indurre la Congrega, in segno di ringraziamento e riconoscenza perpetue, a dichiarare, con delibera del 26 luglio 1857, la chiesa di San Giuseppe di patronato della suddetta benefattrice. Sull'architrave del timpano del prospetto principale, \u00e8 incisa un'iscrizione in latino che tramanda e testimonia ai posteri la volont\u00e0 espressa nella delibera suindicata. Tra le opere d'arte che arricchiscono la chiesa di San Giuseppe, si segnalano il quadro del \"Crocifisso\" (collocato sull'omonimo altare) donato da Giovanni Nardi e la tela della \"Fuga in Egitto\", opera della pittrice Anna Rolli (1816-1851).\nChiesa di San Rocco.\nLa pi\u00f9 antica notizia, apparentemente certa, circa l'esistenza in Palo di una chiesa di S. Rocco \"fuori da le mura\", si trova nel \"Liber Baptizator\" (anni 1555-1575) alla data del 1\u00ba gennaio 1556. Ulteriori informazioni in merito emergono dai Catasti Onciari del 1663 e del 1752 che fanno riferimento rispettivamente a \"San Rocco\" e \"alla strada di S. Rocco\"; dunque non \u00e8 certo che all'epoca esistesse una chiesa, bens\u00ec forse una zona o contrada intitolata al santo. Comunque sia, nel XVIII secolo un edificio dedicato al Taumaturgo gi\u00e0 doveva risultare in rovina, tanto da indurre la Confraternita di S. Rocco (fondatasi con regio assenso di Ferdinando IV il 23 ottobre 1789) a costruire una \"nuova chiesa in onore di S. Rocco\" con delibera del 14 marzo 1790. I lavori sembrano essere stati iniziati nel 1798, come suggerirebbe una lapide marmorea, collocata sulla destra dell'ingresso che si apre su via XXIV Maggio, contenente la lista dei benefattori che contribuirono all'erezione dell'edificio, datata appunto in quell'anno. Da ricerche di archivio effettuate nel XX secolo da don Matteo Giuliani, si apprende che nel 1824 il manufatto gi\u00e0 richiedesse lavori di restauro. Nel 1828 furono raccolti ulteriori fondi (dopo che la ristrutturazione del 1824 non produsse i risultati sperati), e commissionati a Giuseppe Conte i lavori di costruzione di un sottano tutt'oggi esistente. Nel 1843 furono abbattute le vecchie volte, innalzati i muri laterali e la parete posteriore (le strutture esistenti furono sostituite da due volte a vela e altrettante a botte, in sequenza alternata) e ripristinati gli altari. Tali interventi, terminati il 14 ottobre 1843, furono affidati a Girolamo Lovero che oper\u00f2 su progetto dell'architetto Vincenzo Fallacara di Bari. Nel 1867 si aggiunse l'altare maggiore marmoreo \u2013 oggi detto della \"Madonna di La Salette\" \u2013 e tra il 1884 e il 1888 si provvide ad ampliare la chiesa a nord, con la costruzione di un manufatto di pari volumetria e nel medesimo stile del primo, creando un nuovo prospetto e portale, che si affaccia sull'odierna piazza Dante. Nel 1898, infine, venne aggiunto il campanile. La facciata di levante, dunque, \u00e8 tutto ci\u00f2 che resta dell'originaria chiesa, preesistente ai lavori di ampliamento della seconda met\u00e0 dell'Ottocento. Tra le opere d'arte che arricchiscono questa chiesa, vanno citate la statua in legno raffigurante San Rocco del 1797, opera di Riccardo Brudaglio di Andria; gli affreschi del pittore barese Umberto Colonna, realizzati nel 1958 e raffiguranti \"S. Rocco pellegrino\" e la \"Madonna di La Salette\". Una statua settecentesca effigiante la medesima Madonna; una statua di \"San Michele Arcangelo\" e una di \"S. Luigi\", coeve alla prima. Meritano menzione, inoltre, un dipinto del 1937, \"S. Teresa del Bambino Ges\u00f9\", del Colonna e due tele ottocentesche collocate nella sagrestia: la prima raffigurante \"L'apparizione dell'Arcangelo Gabriele a Tobia\" e la seconda il \"Sacro Presepio\". L'organo, acquistato dalla Confraternita nel 1886 per la somma di (che sostitu\u00ec il preesistente del 1820). La chiesa, chiusa per restauri, verr\u00e0 riaperta il 2 agosto 2015.\nChiesa di San Vito Martire.\nLa chiesa \u00e8 stata edificata, grazie al generoso contributo di Francesco Muscatiello, che per grazia ricevuta, volle fortemente la costruzione di un edificio sacro in onore del Santo. La chiesa fu consacrata nel 1921 e divenne parrocchia nel 1931. L'edificio a forma rettangolare \u00e8 diviso in tre navate ed ha un catino absidale che reca un bel mosaico del Cristo Redentore. La facciata della chiesa, ha una zona centrale cuspidata, rifinita con un susseguirsi di colonnine con al culmine, una nicchia contenente l'immagine della Vergine. Due ali spioventi pi\u00f9 basse, concludono la facciata. Sulla medesima ci sono ben tre rosoni, di cui quello pi\u00f9 grande \u00e8 posto al centro della facciata. Si accede alla chiesa tramite un portone centrale, dove due colonne con capitelli, sorreggono un timpano triangolare. La facciata \u00e8 impreziosita da un mosaico di San Vito martire che riporta la seguente iscrizione: \u00abIN. HONOREM. S. VITY MARTYRIS. FRANCISCO. MUSCATIELLO. D. A.D. MCMXXI\u00bb. Sul lato destro della chiesa si erge un campanile a tre piani e nel mezzo, orologi scandiscono il tempo dell'omonimo quartiere. A Palo del Colle, il 15 giugno di ogni anno, si festeggia San Vito martire, portando in processione il simulacro del Santo.\nChiesa di Santa Maria La Porta.\nLa chiesa madre intitolata a Santa Maria la Porta, protettrice di Palo del Colle, venne edificata nel sec. XII e ampliata e ristrutturata nel 1500, a cura della regina Bona Sforza, (regina di Polonia e duchessa della terra di Palo). La facciata principale, prospiciente piazza della Minerva, ha una zona centrale cuspidata e ali laterali spioventi pi\u00f9 basse. Quattro bifore ed un grande rosone centrale, ornato da statue e bassorilievi, quali \"Giuditta con la testa di Oloferne\" ed \"Ercole con il leone Nemeo\", concludono la facciata. Si accede da un portale centrale, qualificato dalla presenza di elementi architettonici, quali capitelli corinzi posti su plinti, che sorreggono il timpano, adornato da angeli e dall'immagine di Santa Maria la Porta. Due portali minori affiancano il portone centrale. La facciata nord, prospiciente piazza S. Croce, \u00e8 costituita da un transetto cuspidato, contenente un grande rosone adornato da sculture e da due bifore. Sempre sul lato nord della matrice, si eleva il campanile trecentesco, comunemente chiamato \"spione\". Alto 49 metri e culminante con cuspide piramidale, contiene su tutte le facciate, aperture a bifora, trifora e quadrifora. La facciata sud, prospiciente la terra vecchia di Palo, conserva un gran bel rosone, adornato anch'esso da sculture. L'edificio ha uno sviluppo longitudinale a tre navate, separate tra loro da una successione di archi a tutto sesto, poggianti su una serie di colonne. Sopra gli archi insiste un cornicione a mensola che sorregge i matronei composti da trifore. Infine sul cleristorio si aprono sei monofore per lato. Il soffitto \u00e8 costituito da capriate in legno. Le navate laterali terminano con fornici d'attacco al transetto e sono sormontate da bifore. La navata laterale di sinistra termina con una cappella, che ospita l'immagine lignea del S.S. Crocifisso di Auricarro, patrono di Palo del Colle. La medesima navata, inoltre, ospita il simulacro ottocentesco di Santa Maria la Porta. Un arco trionfale con stucchi settecenteschi, delimita lo spazio fra le navate e l'area presbiterale. Il presbiterio \u00e8 sormontato da una cupola, poggiante su un tamburo cilindrico. La cupola insiste su quattro archi sorretti da pilatri, modellati da lesene scanalate e rivestite di stucco. Sulla parete di fondo, si apre un catino absidale, affrescato con angeli in ascesa e con la Trinit\u00e0 tra gloria d'angeli. Nell'abside trova posto un altare settecentesco, donato dal principe Giovan Battista Filomarino, feudatario di Palo. Due ancone ospitano un dipinto bizantino ed uno ottocentesco di Santa Maria la Porta. Per due scale simmetriche, poste ai piedi del presbiterio, si accede alla cripta dedicata al S.S. Sacramento. La cripta \u00e8 composta da campate quadrate con volte a crociera, sostenute da pilastrini. Si conserva un altare dedicato al S.S. Sacramento, realizzato in lamine d'argento e rame dorato del 1751, dello scultore di scuola napoletana, Francesco Avellino. Nella medesima, si conserva il corpo di santa Damaride, proveniente dalle catacombe di Sant'Ippolito in Roma. Da una porta, si accede ad un vano di quota pi\u00f9 bassa rispetto al piano di calpestio della cripta. Questo vano suddiviso in tre file di pilastri \u00e8 coperto da voltine e si estende sotto la navata centrale della chiesa superiore. Questo vano che la tradizione vuole come testimonianza della prima chiesa, fino al 1800, veniva usato come sepolcreto. La chiesa conserva uno splendido fonte battesimale del 1500 e molte lapidi commemorative di famiglie nobili e alti prelati, che nel corso della storia hanno reso omaggio a questo edificio e alla comunit\u00e0 palese. L'edificio conserva dipinti e tele di pregevole fattura artistica di vari pittori, alcuni noti, quali il fiammingo Gaspar Hovic, il Quercia e il bitontino Carlo Rosa.\nChiesa di Santa Maria Assunta in San Sebastiano.\nIn principio fu edificata una cappella in onore di Santa Maria Assunta, molto probabilmente nel 1350, in seguito allo scampato eccidio, durante l'assedio del feudo, da parte delle truppe di re Luigi d'Ungheria (15-17 luglio 1349), che rasero al suolo l'antica Auricarro, fatta eccezione dell'antica chiesa di Santa Maria della Croce. Nel 1667 la confraternita di Santa Maria Assunta, acquista un immobile attiguo la vecchia cappella, dove verr\u00e0 costruita la nuova chiesa. Nel 1764, la medesima confraternita, acquista un altro immobile attiguo la chiesa, per costruirvi la sacrestia. Nel 1950, dopo restauri, viene eretta a parrocchia. La chiesa presenta una semplice facciata, conclusa da un frontone cuspidato, con unico portale d'ingresso e da una finestra arcuata. Un campanile a due piani ne completa la facciata principale. La pianta della chiesa \u00e8 costituita da un'unica navata e con volta a botte. Nella chiesa si conservano tele ottocentesche, raffiguranti la nascita di Maria, l'Assunzione, l'Annunciazione e la visita di Maria a Elisabetta. Si conservano statue in cartapesta raffiguranti la via Crucis, portate in processione dai devoti il Venerd\u00ec Santo. Di pregevole fattura artistica la statua in cartapesta leccese, di S. Antonio da Padova, realizzata dal cav. G. Manzo nel 1927. La chiesa ha custodito tra il 1829 e il 1842, il corpo di Santa Damaride (oggi custodito nella cripta della chiesa madre), proveniente dalle catacombe di San Ippolito in Roma.\nAltre chiese.\nAltre chiese sono:\nArchitetture civili.\nPalazzo Curci.\n\u00c8 situato in via San Domenico (attualmente denominata via Umberto I) dal civico 37 in su. Al suo interno \u00e8 presente un arco con affresco votivo (detto Curci).\nPalazzo Della Mura.\n\u00c8 situato in Piazza Santa Croce accanto alla chiesa del Purgatorio. Costruito nel 1400, la sua facciata presenta paramento con conci di pietra a faccia vista, e due archetti che snelliscono la struttura severa del palazzo.\nPalazzo Filomarino Della Rocca.\nIncorporando i resti dell'antico castello svevo, edificato dal feudatario Amerigo de Saveriis o Savarin, su volere dell'imperatore Federico II di Svevia nel 1255, il \"Palazzo del Principe\" (cos\u00ec indicato dai \"palesi\") domina il profilo della sommit\u00e0 del colle. Attribuito alla magnanimit\u00e0 di Giambattista Filomarino III, l'opera risulta non completata poich\u00e9 Giacomo Filomarino, ultimo feudatario di Palo, non ebbe modo di terminare i lavori in seguito all'abolizione del Feudalesimo con il diffondersi, nell'Europa del tempo, dei principi veicolati dalla Rivoluzione francese. L'edificio \u00e8 stato fatto oggetto, recentemente, di lavori di restauro (durante i quali \u00e8 stato possibile notare l'attacco dei muri portanti in pietra sulla roccia madre \u2013 non livellata \u2013 in alcuni punti che, insieme a locali con volte e archi a sesto acuto, i costoloni, le volte a crociera, incisione dei lapidei, finestre tompagnate e monofore visibili nel cortile interno e nell'androne d'ingresso, testimoniano la presenza della vecchia struttura medievale). Nel complesso, pur risultando deturpato nell'espressione architettonica originaria con l'inserimento (in tempi moderni) di balconi e l'apertura di finestre soprattutto lungo il prospetto maggiore che si affaccia su \"Piazza Santa Croce\"; suddiviso oggi in unit\u00e0 abitative private, locali a deposito e sedi di attivit\u00e0 commerciali e di aggregazione sociale, l'opera con il corpo centrale modulato su tre livelli di aperture orizzontali e una serie di lesene a scandirne la verticalit\u00e0; quattro corpi di fabbrica secondari angolari avanzati rispetto al principale e il monumentale ingresso sormontato dal lapideo blasone della nobile famiglia dei Filomarino d'Aspide, preserva i caratteri stilistici di un edificio neoclassico.\nPalazzo Guaccero.\n\u00c8 situato sulla strada di accesso al Paese arrivando da Bitonto. Nel 2012 \u00e8 stato oggetto di una profonda ristrutturazione.\nPalazzo Ricchioni.\nCostruito dall'architetto Luigi Castellucci nel 1867 in perfetto stile neoclassico.\nPalazzo San Domenico.\nCorrisponde all'attuale sede del Municipio in Via Umberto I.\nPiazza Santa Croce.\nLa piazza \u00e8 situata nel punto pi\u00f9 alto del paese. Anticamente chiamata \"Largo della Croce\" \u00e8 dedicata al patrono della cittadina, il S.S. Crocifisso di Auricarro. Qui troneggiano sul resto dell'abitato i monumenti pi\u00f9 importanti: la chiesa matrice col suo campanile, la chiesa del Purgatorio, il Palazzo del Principe e il Palazzo della Mura, ovvero i vecchi simboli del potere spirituale e di quello temporale. La piazza coincide con l'incrocio di varie strade, spazio che in passato generalmente era dedicato al foro boario e che poi \u00e8 divenuto la piazza principale del paese. \u00c8 questo uno schema tipico pugliese dove l'urbanizzazione \"extra moenia\" ha come elemento di cerniera rispetto alle parti pi\u00f9 antiche proprio la grande piazza: intorno a questo nucleo, partendo dalla zona a sud \u00e8 nato il primo suburbio contadino esterno alle mura. La successiva espansione \u00e8 avvenuta secondo una scacchiera dalla maglia estremamente ridotta e con vie molto strette. \u00c8 questo un tipico caso di espansione otto-novecentesca fatta di piccole case di sottoproletariato contadino dagli standard abitativi molto ridotti, che si conserva ancora nel quartiere San Vito, chiamato cos\u00ec dall'omonima chiesa.\nSociet\u00e0.\nEtnie e minoranze straniere.\nGli stranieri residenti nel comune sono . Di seguito sono riportati i gruppi pi\u00f9 consistenti:\nDialetto.\nIntroduzione.\nIl dialetto palese (\"u dial\u00e9tte pal\u00e0ise\") appartiene al gruppo dei dialetti della Puglia centrale. Come qualsiasi altro idioma locale, la \"parlata\" palese si \u00e8 strutturata e formata nel tempo modificandosi con l'avvicendarsi dei vari popoli che hanno interessato la Terra di Bari. Un susseguirsi di avvenimenti storici e conseguenziali influenze sul dialetto medesimo che giustificano \u2013 almeno in parte \u2013 l'attuale struttura fonosintattica e morfologica. Non \u00e8 un caso che nel lessico sopravvivano termini provenienti dallo spagnolo, francese (es. \"sciaff\u00e9rre\" = autista dal fr. \"chauffeur\"; \"bu\u00e0tte\" = scatola dal fr. \"boite\"), longobardo, arabo (es: \"lem\u00f2ne\" = limone dall'arabo \"limun\"; \"car\u00e0ffe\" = caraffa dall'arabo \"carrafa\"; \"mar\u00e0nge\" = arancia dall'arabo \"narang\u00ed\") e bizantino. Mancando studi sistematici e specialistici \u2013 supportatati da scientifica coerenza \u2013, la \"volgarizzazione\" del palese, in termini letterari e grafologici, \u00e8 affidata all'opera di studiosi ed appassionati di storia locale e non. Rimane da segnalare la diversa dizione che contraddistingue il dialetto \"corrente-popolare\" da quello \"arcaico-ingentilito\" (quest'ultimo sempre pi\u00f9 raro e quasi scomparso del tutto), il primo caratterizzato da una pronuncia pi\u00f9 aperta (es. \"far\u00f2ine\" = it. farina), il secondo pi\u00f9 chiuso (\"far\u00edne\").\nMorfologia e fonosintassi.\nAccento.\nSulle \"a\" \u00e8 sempre grave, sulle \"i\" e \"u\" acuto. Sulle vocali \"e\" e \"o\" \u00e8 grave quando hanno suono aperto (es. \"arell\u00f2gge\" = orologio; \"s\u00e9cce\" = seppia) acuto se stretto (\"aff\u00f2re\" = fuori; \"mm\u00e9le\" = miele). In ogni caso ha sempre funzione tonica e nelle parole piane non viene utilizzato sulle \"a\", \"i\" e \"u\", se non quando serva per altre esigenze. Nelle parole sdrucciole \u00e8 sempre utilizzato e sulle \"e\" e \"o\" assume anche funzione fonica.\nVuoi(in palese)vuole la freccia in basso\nVuoi(in barese)vuole la freccia in alto\nTrascrizione e dizione.\nLe \"a\", \"\u00e0\", \"i\", \"\u00ed\", \"u\", \"\u00f9\" si pronunciano come le corrispettive \u2013 atone e toniche \u2013 italiane, mentre le \"\u00e8\" e \"\u00f2\" come le aperte (sempre in sillaba tonica). Le \"\u00e9\" e \"\u00f3\" \u2013 in sillaba tonica \u2013 come le italiane chiuse. La vocale \"e\" muta indistinta (o \"schwa\"), come nel francese \"m\u00e9re\" (= madre), non \u00e8 mai accentata (es. \"mel\u00e0une\" = melone) e pu\u00f2 essere trascritta con il segno \u0259 (quindi: \"ml\u00e0un\" o \"ml\u00e0un\"=; \"pape\" o \"P\u00e0p\" = Papa). Con il segno \"u\" si trascrivono gli articoli \"il\" e \"lo\" (\"u dial\u00e9tte\" = il dialetto; \"u sfalz\u00f2ine\" = lo sfalzino), restando invariato il genere femminile \"la\" (\"la Mad\u00f3nne\" = la Madonna). Gli articoli determinativi plurali si trascrivono con il segno \"i\" (\"i mu\u00e0rse\" = i morsi; \"i l\u00e0mie\" = le volte; \"i ac\u00e9rre\" = gli uccelli), assumendo valore di semivocale o semiconsonante, insieme a \"i\", all'inizio di parole seguite da vocali accentate (\"u i\u00e0zze\" = il giaciglio; \"u \u00e0che\" = il lago) o intervocaliche (es. \"ass\u00e0ie\" = assai). I suoni corrispondenti agli italiani \"chi\" di chiacchiere e \"cchi\" di secchio, \"ghi\" di ghiaccio, \"gghi\" di agghiacciare si trascrivono rispettivamente con \"chie\", \"cchie\", \"ghie\" e \"gghie\" (es. \"chi\u00e0cchiere\"; \"s\u00edcchie\"; \"ghi\u00e0cce\"; \"agghiacci\u00e0ie\"). La \"c\" con suono duro (come in \"che\") pu\u00f2 essere trascritto con il segno \"k\". La \"g\" di figlio in \"gghie\" (\"f\u00edgghie\"). Le parole che contengono \"sck\", vanno pronunciate come nel napoletano scala (vale a dire il suono \"sc\" nell'italiana scempio seguito dal suono \"k\", per esempio). Nel palese va registrata l'abbondante presenza di variazioni vocaliche \u2013 all'interno dei fonemi medesimi \u2013 dovute alle alterazioni delle stesse (in sillabe toniche) sotto l'influsso delle vocali delle sillabe finali \u2013 metafonesi. Molti vocaboli nel cambiare genere o nel passare dal singolare al plurale, cambiano aspetto (\"la megghi\u00e9re\" = la moglie, \"i megghi\u00e0re\" = le mogli; \"u patr\u00e0une\" = il padrone, \"la patr\u00e0une\" = la padrona; \"u v\u00e9cchie\" = il vecchio, \"i v\u00e0cchie\" = i vecchi).\nCinema.\nA Palo del Colle \u00e8 stato girato il film \"Tutto l'amore che c'\u00e8\" (anno 2000) con un cast che annovera tra gli altri Vittoria Puccini e G\u00e9rard Depardieu, per la regia di Sergio Rubini.\nCultura.\nBiblioteche.\nLa Biblioteca Comunale \"Mons. G. M. Giuliani\" fu fondata nel 1946 da un comitato di cittadini palesi guidati da monsignor Giuliani, che la diresse sino al 1974. Nel 1952 ottenne riconoscimento giuridico da parte dell'amministrazione comunale. Il patrimonio bibliografico conta complessivamente cinquantamila unit\u00e0, tra le quali il fondo antico e raro, costituito da pergamene che riproducono diplomi di laurea sette e ottocenteschi in medicina, giurisprudenza e geologia dell'Universit\u00e0 di Napoli, quattro atlanti geografici settecenteschi del Bonghi, con incisioni in rame, e tre tele coeve di scuola napoletana. La biblioteca \u00e8 anche sede dell'Archivio Storico comunale, in fase di riordino, che comprende una sezione preunitaria e l'altra successiva all'unit\u00e0 d'Italia. Di notevole interesse storico-artistico e culturale \u00e8 un manoscritto musicale membranaceo del XII secolo.\nTeatro.\nDall'anno accademico 2013/2014 la citt\u00e0 ospita la nuova sede dell'unica accademia teatrale stabile della Puglia, ovvero ITACA, una scuola triennale per attori e registi. Le attivit\u00e0 didattiche si svolgono presso il Laboratorio Urbano \"Rigenera\", del quale l'accademia \u00e8 ente gestore. La scuola \u00e8 diretta dal regista teatrale palese Nicola Vero.\nInfrastrutture e trasporti.\nFerrovie.\nLa citt\u00e0 dispone di un impianto ferroviario:\nInoltre ad alcuni chilometri di distanza, in localit\u00e0 Bitetto, \u00e8 posta la stazione RFI di \"Bitetto-Palo del Colle\", posta sulla linea Bari\u2013Taranto.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nImpianti sportivi.\nI pi\u00f9 importanti centri sportivi sono:"}
{"id": "2530554", "revid": "767487", "url": "https://it.wikipedia.org/wiki?curid=2530554", "title": "Santa Elena (Honduras)", "text": "Santa Elena \u00e8 un comune dell'Honduras facente parte del dipartimento di La Paz.\nIl comune risulta come entit\u00e0 autonoma gi\u00e0 nel censimento del 1887."}
{"id": "2530555", "revid": "149485", "url": "https://it.wikipedia.org/wiki?curid=2530555", "title": "Sollevamento pesi ai Giochi olimpici intermedi", "text": "Il sollevamento pesi ai Giochi olimpici intermedi del 1906 di Atene fu rappresentato da due eventi di categoria maschile."}
{"id": "2530557", "revid": "628767", "url": "https://it.wikipedia.org/wiki?curid=2530557", "title": "Distretto di \u017dualy", "text": "Il distretto di \u017dualy (in kazako: \u0416\u0443\u0430\u043b\u044b \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Bauyr\u017ean Momy\u0161\u016bly."}
{"id": "2530566", "revid": "1543377", "url": "https://it.wikipedia.org/wiki?curid=2530566", "title": "Santa Mar\u00eda (Honduras)", "text": "Santa Mar\u00eda \u00e8 un comune dell'Honduras facente parte del dipartimento di La Paz.\nIl comune risulta come entit\u00e0 autonoma gi\u00e0 nel censimento del 1887."}
{"id": "2530578", "revid": "1543377", "url": "https://it.wikipedia.org/wiki?curid=2530578", "title": "Santiago de Puringla", "text": "Santiago de Puringla \u00e8 un comune dell'Honduras facente parte del dipartimento di La Paz.\nIl comune venne istituito nel 1859 con la denominazione \"Puringla\", modificata nell'attuale il 15 settembre 1921."}
{"id": "2530579", "revid": "1543377", "url": "https://it.wikipedia.org/wiki?curid=2530579", "title": "Yarula", "text": "Yarula \u00e8 un comune dell'Honduras facente parte del dipartimento di La Paz.\nIl comune risulta come entit\u00e0 autonoma gi\u00e0 nella divisione amministrativa del 1896."}
{"id": "2530586", "revid": "278830", "url": "https://it.wikipedia.org/wiki?curid=2530586", "title": "Francesca Romana Coluzzi", "text": "Biografia.\nFiglia dell'epidemiologo umbro Alberto Coluzzi e di Anna Wimmer, educatrice tedesca di Passavia, era sorella di Mario Coluzzi. Francesca Romana nacque in Albania, dove il padre era stato inviato a svolgere attivit\u00e0 di ricerca e lotta antimalarica per l'Istituto di Malariologia Ettore Marchiafava, durante il periodo di occupazione italiana. Dopo l'Armistizio di Cassibile, il 14 ottobre 1943 la famiglia fece ritorno a Perugia, per poi trasferirsi alla fine del 1945 nella \"Casa delle Palme\", una grande casa di campagna sita nella frazione di Monticelli, acquistata dal padre per insediarvi la famiglia e il \"Laboratorio sperimentale di indagini malariologiche\".\nFin da giovanissima si interess\u00f2 all'arte: dalla musica, alla poesia, alla pittura. Dotata di un fisico possente e atletico, durante gli studi universitari prese contatto con il mondo del cinema grazie al cugino stuntman Biagio Gambini, lavorandovi saltuariamente come stuntwoman, sostituendo nelle scene pericolose varie attrici come Myl\u00e8ne Demongeot nel film \"Fantomas 70\" e Marisa Mell in \"Diabolik\". Fu anche la controfigura di Gastone Moschin per le riprese subacquee de \"Il grande colpo dei sette uomini d'oro\". In quel periodo interpret\u00f2 anche piccoli ruoli per il regista Lucio Fulci e venne contattata da Federico Fellini per una parte importante in \"8\u00bd\", a cui rinunci\u00f2 per proseguire gli studi.\nNel 1967 accett\u00f2 poi di interpretare il ruolo di Asmara in \"Serafino\" di Pietro Germi, che le valse una grande popolarit\u00e0, consegnandole quella maschera, opposta alla sua personalit\u00e0, di matrona rustica e manesca che l'accompagner\u00e0 per gran parte della sua carriera d'attrice. Il film con Germi segn\u00f2 una svolta nella sua vita e le fece decidere di abbandonare gli studi per dedicarsi interamente all'impegno nell'industria cinematografica. Nonostante il successo di pubblico, si dedic\u00f2 dapprima alla scenografia, disegnando e realizzando gli interni scenici de \"Gli intoccabili\" di Giuliano Montaldo, \"La monaca di Monza\" di Eriprando Visconti, \"Il profeta\" di Dino Risi e \"Riusciranno i nostri eroi a ritrovare l'amico misteriosamente scomparso in Africa?\" di Ettore Scola, nel quale ebbe anche una piccola parte.\nNel 1970 venne scelta da Alberto Lattuada per interpretare l'impegnativo personaggio di Tarsilla Tettamanzi, ideato da Piero Chiara, nel film \"Venga a prendere il caff\u00e8 da noi\", e venne consacrata dalla critica con la conquista del Nastro d'Argento alla migliore attrice non protagonista, assegnatole dal Sindacato Nazionale Giornalisti Cinematografici Italiani nel 1971. La sua carriera cinematografica si divise nei successivi quindici anni tra ruoli di caratterista nei film di grande successo della commedia erotica all'italiana e partecipazioni ad opere cinematografiche sperimentali e d'autore.\nNel primo filone divenne una vera icona dei film commerciali degli anni settanta, quasi sempre interpretando ruoli di donne autoritarie e pronte allo scontro fisico, spesso facendo coppia con Lino Banfi e Mario Carotenuto nella parte dei mariti sottomessi con aspirazioni fedifraghe.\nDagli anni ottanta, dopo la nascita delle due figlie Sveva e Laila, dirad\u00f2 l'attivit\u00e0 cinematografica. Fond\u00f2 a Roma il laboratorio teatrale \"Il Minestrone\", divenuto poi scuola di recitazione, diretta dalla Coluzzi sino alla sua scomparsa e in seguito dalla figlia Sveva.\nEra alta 182 cm, e portava un 46 di numero di scarpa. Mor\u00ec a Roma a 66 anni a causa di una neoplasia polmonare e fu seppellita, come espresso dalle sue volont\u00e0, nel cimitero di Monticelli."}
{"id": "2530589", "revid": "149485", "url": "https://it.wikipedia.org/wiki?curid=2530589", "title": "Lotta ai Giochi olimpici intermedi", "text": "La lotta ai Giochi olimpici intermedi del 1906 di Atene fu rappresentato da quattro eventi di categoria maschile."}
{"id": "2530590", "revid": "151034", "url": "https://it.wikipedia.org/wiki?curid=2530590", "title": "The times they are a changin", "text": ""}
{"id": "2530591", "revid": "729019", "url": "https://it.wikipedia.org/wiki?curid=2530591", "title": "Fabi\u00e1n Turnes", "text": "Biografia.\nNato a Buenos Aires nel 1965, proveniente da famiglia da sempre nel rugby, Turnes inizi\u00f2 a giocare a 5 anni; esord\u00ec in campionato nazionale nel Banco Naci\u00f3n nel 1983, e nel 1985 conobbe la sua prima selezione con la Nazionale maggiore dell' (vittoria di prestigio 24-15 contro la a Buenos Aires); due anni dopo prese parte con la Nazionale alla ; per molto tempo la sua ultima convocazione con i \"Pumas\" risal\u00ec al 1989, in quanto in quell'anno si trasfer\u00ec in Italia e rimase fuori dal giro della Nazionale.\nNel campionato italiano gioc\u00f2 per San Don\u00e0, Cesena e Amatori Catania, dal 1989 al 1996; tornato in Argentina nel Banco Naci\u00f3n ritrov\u00f2 anche la Nazionale, con la quale vinse il Sudamericano 1997.\nRitiratosi nel 1998, pass\u00f2 alla carriera tecnica nel 2001, con l'assunzione dell'incarico di allenatore dei \"Pumitas\", gli Under-21 della Nazionale argentina; tenne l'incarico fino al 2004, poi nella stagione 2005 allen\u00f2 il suo ex club, il Banco Naci\u00f3n; dopo le dimissioni di Marcelo Loffreda dalla guida della Nazionale maggiore, Turnes fu il tecnico in seconda del C.T. Santiago Phelan fino al 2012, allorquando Daniel Hourcade, uno dei tre tecnici dei Pampas XV, formazione federale argentina militante in Sudafrica, si dimise dall'incarico; la Federazione argentina affid\u00f2 quindi a Turnes il ruolo lasciato libero da Hourcade."}
{"id": "2530594", "revid": "115751", "url": "https://it.wikipedia.org/wiki?curid=2530594", "title": "Gerlin Ruggero", "text": ""}
{"id": "2530602", "revid": "767487", "url": "https://it.wikipedia.org/wiki?curid=2530602", "title": "Gracias", "text": "Gracias \u00e8 un comune dell'Honduras, capoluogo del dipartimento di Lempira."}
{"id": "2530604", "revid": "767487", "url": "https://it.wikipedia.org/wiki?curid=2530604", "title": "\u00d6stermalm", "text": "\u00d6stermalm \u00e8 una delle 14 circoscrizioni amministrative di Stoccolma, in Svezia.\nGeografia fisica.\nSorge su un'area con estensione pari a 2,56\u00a0km\u00b2, la quale \u00e8 composta principalmente dai seguenti distretti:\n\"Hjorthagen\", \"Ladug\u00e5rdsg\u00e4rdet\", \"Djurg\u00e5rden\", \"Norra Djurg\u00e5rden\" e quello omonimo di \"\u00d6stermalm\".\nStoria.\nQuest'area era in principio utilizzata dal re Eric di Pomerania, che stabil\u00ec qui una stalla reale a partire dai primi anni del XV secolo. Dal XVII secolo fu esteso anche ai cittadini il permesso di mantenere qui il loro bestiame. Nel 1639 alcune zone diventarono edificabili, mentre nel 1672 la parte orientale divent\u00f2 un campo di addestramento militare. Durante i successivi 200 anni alcuni ufficiali superiori vissero qui, ma la maggior parte della popolazione viveva in povert\u00e0.\nIntorno all'anno 1880 si ebbe un nuovo piano urbanistico, che previde la costruzione di nuove strade e viali che si allinearono all'edificazione di eleganti case da 4-6 piani, in sostituzione delle abitazioni rurali all'epoca presenti. Anche la vecchia denominazione ufficiale \"Ladug\u00e5rdslandet\" (traducibile in \"terra del fienile\") fu sostituita con la moderna \u00d6stermalm.\nEssendo lo Stato proprietario di pi\u00f9 edifici pubblici nel distretto, per secoli una serie di musei, istituti di istruzione superiori ed ambasciate hanno avuto, ed hanno tuttora, base a \u00d6stermalm. Ai giorni nostri \u00e8 considerata un'area residenziale agiata, dove i prezzi delle case sono i pi\u00f9 alti di tutto il Paese.\nAl 31 dicembre 2007 la popolazione ammontava a 61.928 abitanti, per una densit\u00e0 media di 24.190 persone per km\u00b2."}
{"id": "2530605", "revid": "83531", "url": "https://it.wikipedia.org/wiki?curid=2530605", "title": "Peter e Bobby Farrelly", "text": "Nel corso degli anni i due fratelli sono divenuti noti per aver realizzato molte commedie di successo, caratterizzate, oltre che dalla comicit\u00e0, da elementi politicamente scorretti. Tra i loro film pi\u00f9 noti vi sono \"Tutti pazzi per Mary\", \"Scemo &amp; pi\u00f9 scemo\" e \"Amore a prima svista\".\nBiografia.\nOriginari di Rhode Island, si sono entrambi diplomati al Providence College a Providence. I fratelli Farrelly iniziano la loro carriera negli anni ottanta come autori della pluripremiata serie televisiva \"Seinfeld\", per poi debuttare come cineasti nel 1994, scrivendo, dirigendo e producendo la commedia \"Scemo &amp; pi\u00f9 scemo\", con Jim Carrey e Jeff Daniels. La commedia riscuote un enorme successo commerciale, guadagnando oltre 300 milioni di dollari in tutto il mondo, spalancadogli le porte di Hollywood. Con i soldi guadagnati dal loro primo film, fondano una loro societ\u00e0 di produzione chiamata Conundrum Entertainment, con la quale sviluppano e producono una serie di progetti, tra cui \"Kingpin\" e \"Dimmi che non \u00e8 vero\".\nNel 1998 dirigono Ben Stiller e Cameron Diaz in \"Tutti pazzi per Mary\", dimostrandosi un altro successo commerciale e consacrando la Diaz come stella di Hollywood. Negli anni seguenti confezionano altre commedie pi\u00f9 o meno di successo, come \"Io, me &amp; Irene\", \"Amore a prima svista\" e \"Fratelli per la pelle\", tutte caratterizzate dal slapstick e da un forte umorismo fondato su flatulenze e allusioni sessuali, oltre al modo politicamente scorretto di trattare tematiche come disabilit\u00e0 e minoranze. Altro elemento presente nei loro lavori \u00e8 lo sport, trattato nei film \"Tutti pazzi per Mary\", \"L'amore in gioco\" e \"Fratelli per la pelle\", con la presenza, tramite cameo, di noti sportivi. Peter Farrelly \u00e8 anche scrittore e ha pubblicato alcuni romanzi, tra cui \"The Comedy Writer\" e \"Outside Providence\", da quest'ultimo \u00e8 stato tratto un film di cui i due fratelli hanno curato la sceneggiatura.\nFilmografia.\nRegisti.\nSolo Peter Farrelly\nSceneggiatori.\nSolo Peter Farrelly\nProduttori.\nSolo Peter Farrelly"}
{"id": "2530610", "revid": "71433", "url": "https://it.wikipedia.org/wiki?curid=2530610", "title": "Fratelli Farrelly", "text": ""}
{"id": "2530617", "revid": "1543377", "url": "https://it.wikipedia.org/wiki?curid=2530617", "title": "Defying Gravity - Le galassie del cuore", "text": "Defying Gravity - Le galassie del cuore (\"Defying Gravity\") \u00e8 una serie televisiva statunitense creata da James Parriott e trasmessa dalla ABC.\nLa serie \u00e8 composta da una sola stagione da 13 episodi andata in onda a partire dal 2 agosto 2009, dopo un mese di programmazione il network ABC decise di cancellare la serie. In Italia la serie ha debuttato, sul canale Fox Life, il 15 giugno 2010.\nTrama.\nAmbientato nel 2052 (con continui flashback agli anni precedenti, nella linea temporale della storia), la serie verte su otto astronauti - quattro uomini e quattro donne - provenienti da cinque diversi stati, in un viaggio della durata di sei anni attraverso il sistema solare; tutto quello che faranno sulla nave verr\u00e0 monitorato dal team di terra, sia come aiuto alla missione sia come documentario da trasmettere alle generazioni future.\nIl vero obiettivo del viaggio per\u00f2 \u00e8 occultato anche agli astronauti. Nella piana di Natzca, molti anni prima della partenza, era stato ritrovato un alieno costituito di pura energia frattale. Questo alieno \u00e8 stivato in uno dei container della lunga nave spaziale. Il suo modo di comunicare \u00e8 creare delle visioni e delle allucinazioni in alcuni prescelti e ogni membro della nave \u00e8 in qualche modo stato prescelto da lui. La lunga odissea promessa dalla trama ha lo scopo di recuperare altri colleghi dell'alieno dislocati in vari punti del sistema solare. Tutto lascia presupporre che ogni alieno sia di un colore diverso dell'iride, ma non \u00e8 dato sapere cosa succeder\u00e0 quando tutti questi esseri saranno riuniti.\nLa prima stagione si interrompe col ritrovamento su Venere del secondo alieno che \u00e8 rosso. Gli influssi dell'alieno sull'equipaggio sono molteplici: questi ora li guida verso certi obiettivi, ora li distoglie da pericoli, spesso dimostra una certa capacit\u00e0 di prevedere il futuro che rivela ai cosmonauti con dei sogni premonitori.\nLa serie \u00e8 stata annunciata dal network televisivo, come \"\"Grey's Anatomy\" nello spazio\" e questo \u00e8 motivato dal fatto che i protagonisti sono ben caratterizzati attraverso una narrazione tramite continui flashback riguardanti la loro vita precedente alla partenza e relazioni amorose che li hanno legati sentimentalmente."}
{"id": "2530618", "revid": "149485", "url": "https://it.wikipedia.org/wiki?curid=2530618", "title": "Tennis ai Giochi olimpici intermedi", "text": "Il tennis ai Giochi olimpici intermedi del 1906 di Atene fu rappresentato da quattro eventi."}
{"id": "2530621", "revid": "44939", "url": "https://it.wikipedia.org/wiki?curid=2530621", "title": "Giovanni Maraldi", "text": ""}
{"id": "2530622", "revid": "121552103", "url": "https://it.wikipedia.org/wiki?curid=2530622", "title": "Rectaflex", "text": "Rectaflex \u00e8 stata un'azienda italiana con sede a Roma, in attivit\u00e0 dal 1947 al 1955, produttrice di fotocamere, in particolare della reflex omonima, l'unica SLR mai progettata e prodotta in Italia.\nLa prima Rectaflex.\nLa Rectaflex era una fotocamera SLR 35\u00a0mm con otturatore sul piano focale, obiettivi intercambiabili e mirino a pentaprisma. la Rectaflex sar\u00e0 la prima fotocamera reflex della storia dotata di un pentaprisma per la visione ad altezza occhio che consentiva di ottenere il raddrizzamento completo dell'immagine all'oculare. La Contax S e l'Alpa Reflex, anch'esse dotate di un sistema analogo, vedranno la luce solo un paio d'anni dopo, nel 1949. L'attacco per gli obiettivi era a baionetta di grande diametro, il capo progettista era \"Telemaco Corsi\".\nIl primo prototipo della Rectaflex fu un modello in legno. Un prisma ottico a cinque facce sostituiva il vetro smerigliato con pozzetto tipico delle reflex anteguerra, e la Rectaflex fu la prima macchina a restituire un'immagine raddrizzata all'oculare. Il modello di preserie fu chiamato Rectaflex Standard 947 e possedeva il pentaprisma, cos\u00ec come tempi di otturazione da 1 secondo a 1/1000. Il tempo di sincronizzazione era 1/25. Il prisma della 947 correggeva l'inversione \"sopra-sotto\" dell'immagine nel mirino, ma non quella \"destra-sinistra\" e nello scattare fotografie in verticale l'immagine risultava ancora capovolta, costituendo un notevole inconveniente. Dopo le critiche ricevute alla prima presentazione, il prisma fu ridisegnato per ottenere il raddrizzamento completo dell'immagine all'oculare e poco dopo inizi\u00f2 la produzione di serie.\nIl primo modello di produzione fu la Rectaflex serie 1000 (numeri di serie da 1000 a 1999), piuttosto simile al modello di preserie. La Rectaflex serie 2000 (numeri di serie da 2000 a 2999) aggiunse lo stigmometro nel mirino. Da notare che le denominazioni 'serie 1000' e 'serie 2000' non erano ufficiali ma un modo per riconoscere le varianti mediante il numero di serie.\nLa Rectaflex serie 4000 (numeri di serie da 4000 a 5500) aveva la leva di carica modificata e mancava del cutter per il film. La Rectaflex serie 16000 (numeri di serie da 16000 a 19000) aveva tre connettori sincro-flash e una finestrella per impostare il numero massimo di pose del film caricato. La Rectaflex serie 20000 (numeri di serie da 20000 a 23000) aveva un otturatore modificato ed una baionetta rinforzata.\nLa Rectaflex serie 25000 (numeri di serie da 25000 a 32000) aveva un otturatore ulteriormente modificato che poteva raggiungere il tempo di 1/1300 di secondo, presentava inoltre soltanto due connettori sincro-flash; alcuni modelli di questa serie avevano il pulsante di scatto a profilo piatto. Questo modello \u00e8 talvolta chiamato Rectaflex 1300 a causa del tempo massimo di otturazione, in contrapposizione ai modelli della serie precedente denominati Rectaflex 1000.\nLe varianti speciali.\nLa Rectaflex Junior era una Rectaflex serie 1000 equipaggiata con un otturatore semplificato; i tempi di scatto andavano da 1/25 a 1/500. Le Rectaflex serie 1000 avevano problemi di affidabilit\u00e0, per questo motivo ne fu convertito un significativo numero (tra 500 e 1000) in Junior.\nLa Rectaflex Gold era una Rectaflex serie 25000 con il corpo laminato in oro e finiture in pelle di lucertola. Furono tutte donate a VIP del tempo, tra cui Papa Pio XII, il presidente statunitense Eisenhower e Winston Churchill.\nLa Rectaflex Rotor era una Rectaflex serie 25000 equipaggiata con una torretta a tre lenti. La produzione stimata di questo modello \u00e8 compresa tra le 200 e le 300 unit\u00e0. Vi furono inoltre conversioni non ufficiali di alcuni esemplari appartenenti a varie serie secondo le specifiche Rectaflex Rotor.\n\u00c8 esistita una versione speciale della Rectaflex serie 25000 per utilizzo scientifico. Questo modello produceva fotogrammi in formato 24x32 ed era munito di adattatore per microscopio.\nLa Rectaflex Liechtenstein.\nNel 1955, dopo la produzione della serie 25000, l'azienda Rectaflex chiuse per fallimento e fu creata una nuova societ\u00e0 Rectaflex, parzialmente controllata dal principe del Liechtenstein. Telemaco Corsi non ebbe alcun ruolo in questa nuova azienda. La nuova Rectaflex present\u00f2 la Rectaflex 40000, spesso chiamata Rectaflex Liechtenstein, che aveva un pentaprisma ridisegnato con lo stemma del Liechtenstein ed altre modifiche minori. Il numero di esemplari prodotti \u00e8 sconosciuto, sembra invece certo che il modello fosse afflitto da problemi di progetto. Alcuni prototipi sono noti per avere la preselezione interna del diaframma.\nLa Recta.\nLa Recta era un prototipo di fotocamera a telemetro basata sulla Rectaflex; aveva otturatore sul piano focale con tempi da 1 sec 1/1000 ed attacco a vite Leica 39\u00a0mm. Ne furono prodotte 6 con numero di serie da 1001 a 1006. Come lente standard montava un Isco Westar 50mm f/3.5.\nLa Recta fu progettata da Telemaco Corsi nel 1953, prima della chiusura dell'azienda.\nLa Rectamatic.\nLa Rectamatic era un progetto per una SLR 35\u00a0mm evoluta, successiva alla Rectaflex. Fu concepito da Telemaco Corsi all'inizio degli anni sessanta.\nGli obiettivi Rectaflex.\nLe Rectaflex erano equipaggiate con obiettivi delle Officine Galileo e di alcuni fra i pi\u00f9 importanti fabbricanti stranieri, come Carl Zeiss, Schneider, Voigtl\u00e4nder, Angenieux e Kilfitt.\nGli stabilimenti Rectaflex.\nLa prima produzione di fotocamere Rectaflex avviene negli stabilimenti provvisori delle Officine S.a.r.a. a Roma, in Via del Monte delle Capre. Qui fu prodotta la prima fotocamera reflex italiana, nei modelli Standard, 1000 e 2000. \nNel 1948 un finanziamento della Cisa permette la costruzione di una nuova palazzina di 4 piani, strutturata secondo i principi di Walter Gropius, con piani open-space e finestre a parete rivolte ad est.\nNella palazzina trovano posto 6 reparti (Fresatura; Tornitura; Montaggio; Accessori; Collaudo semilavorati; Collaudo finale), oltre all'attrezzeria, i servizi e la mensa. Nelle vecchie strutture Sara vengono alloggiati i due reparti meno puliti (Galvanica e Verniciatura) e i magazzini. La Direzione e gli uffici dei disegnatori rimangono nella palazzina centrale della Sara. La produzione in serie inizia nel gennaio 1949.\nDopo la liquidazione della fabbrica (1955) lo stabilimento romano, dopo una fase di abbandono, diventa negli anni Sessanta Istituto Tecnico Industriale Guglielmo Marconi. In seguito a un programma di restauro degli edifici da parte della Citt\u00e0 Metropolitana di Roma, \u00e8 oggi sede del Centro polivalente di quartiere e della Biblioteca."}
{"id": "2530625", "revid": "767487", "url": "https://it.wikipedia.org/wiki?curid=2530625", "title": "Giacomo Filippo Maraldi", "text": "Biografia.\nNipote di Giovanni Domenico Cassini, ne divenne assistente presso l'Osservatorio di Parigi.\nSi dedic\u00f2 all'indagine di tutti gli oggetti celesti. Particolare attenzione pose nell'accertare la variabilit\u00e0 in splendore di alcune stelle. Esaminando le eclissi solari, appur\u00f2 che la corona luminosa visibile attorno al corpo lunare scaturiva dal Sole.\nScopr\u00ec le calotte polari di Marte e nel 1719 concluse che non coincidevano con i poli di rotazione del pianeta. Conferm\u00f2 la scoperta della divisione dell'anello di Saturno compiuta da Cassini.\nHa co-scoperto due comete, la C/1702 H1 e la C/1706 F1."}
{"id": "2530627", "revid": "44939", "url": "https://it.wikipedia.org/wiki?curid=2530627", "title": "Giacomo Maraldi", "text": ""}
{"id": "2530628", "revid": "2090059", "url": "https://it.wikipedia.org/wiki?curid=2530628", "title": "Societ\u00e0 ad alto QI", "text": "Una societ\u00e0 ad alto QI o \"high IQ society\" \u00e8 un'organizzazione che limita l'iscrizione a persone il cui quoziente intellettivo (QI) corrisponde a un certo percentile. La prima, pi\u00f9 grande e pi\u00f9 conosciuta di queste societ\u00e0 \u00e8 il Mensa International, che fu fondata da Roland Berrill e dal Dr. Lancelot Ware nel 1946. Altre famose societ\u00e0 sono l'Intertel (fondata da Ralph Haines nel 1966), l'International Society for Philosophical Enquiry (fondata dal Dr. Christopher Harding nel 1974), la Prometheus Society (fondata da Ronald K. Hoeflin nel 1982) e la International High IQ Society (fondata da Nathan Hasselbauer nel 2000).\nPunteggi minimi per l'iscrizione.\nIn genere una societ\u00e0 ad alto QI accetta una grande variet\u00e0 di test d'intelligenza standardizzati. Alcune utilizzano invece speciali test sviluppati appositamente per l'iscrizione a quella determinata societ\u00e0.\nIl tetto massimo dei test di intelligenza standardizzati (convalidati e normati) pi\u00f9 usati (Wechsler, Stanford-Binet) \u00e8 intorno al 99.9\u00b0 percentile mentre altri arrivano anche al 99.9999 percentile ed oltre. Misure oltre questo livello richiedono almeno il confronto tra due diversi test standardizzati, almeno uno dei quali supervisionato. Misure oltre il 99.999999\u00b0 percentile sono spesso dubbie in quanto non vi sono studi sufficientemente approfonditi per mettere a punto un'accurata norma. Una societ\u00e0, la Giga Society, sta lavorando per stabilire la norma per un QI estremamente alto (99.9999999\u00b0 percentile), sebbene nessuno studio si sia dimostrato conclusivo.\nDifferenze e caratteristiche.\nMolte societ\u00e0 ad alto QI hanno specifiche aree di interesse, come le attivit\u00e0 sociali (International High IQ Society, Mensa International, Intertel), la poesia (Poetic Genius Society), i contributi per l'umanit\u00e0 (International Society for Philosophical Enquiry), la matematica e la fisica (Milenija, Pi Society, GenerIQ Society), le attivit\u00e0 filantropiche (sPIqr Society).\nAlcune societ\u00e0 ad alto QI offrono aree pubbliche nei loro siti dove anche i non-membri possono partecipare (come Mega Foundation, Meritocratia e World Intelligence Network [WIN])."}
{"id": "2530635", "revid": "767487", "url": "https://it.wikipedia.org/wiki?curid=2530635", "title": "Stefano Fonzi", "text": "La rivista \"Guitar Club\", nel luglio 2007 lo ha definito \"...il vero erede musicale di Ennio Morricone\", grazie alla sua originalit\u00e0 nelle scelte dei timbri e nell'abbinare temi pieni di lirismo a momenti di grande tensione, incastri ritmici a momenti di commozione.\nBiografia e opere.\nLa formazione.\nStefano Fonzi nasce a L'Aquila, ma vive l'infanzia e l'adolescenza a Caporciano, un piccolo borgo in provincia di L'Aquila. Il padre, Giovanni, morto di infarto nel 2003 a 53 anni, \u00e8 un musicista dilettante: suona il sassofono nella banda del paese. Da bambino, all'et\u00e0 di sette anni, intraprende lo studio del sassofono con il maestro della banda di Fontecchio, successivamente intraprende quello delle percussioni con i maestri Maurizio Trippitelli e Michele Vinci frequentando il Conservatorio di L'Aquila e completando gli studi presso il Conservatorio di Santa Cecilia di Roma, dove si diploma (9/10) nel 2001; in seguito studia con i compositori Sergio Rendine e Luciano Di Giandomenico. Nel 2008 si specializza in musiche da film presso il Berklee College of music di Boston.\nGli esordi.\nNegli anni ottanta e primi anni novanta Fonzi suona come batterista e percussionista in alcuni complessi bandistici e formazioni di vario genere esibendosi spesso nei locali e nelle piccole piazze per guadagnarsi da vivere. Nel 1996 inizia l'attivit\u00e0 di percussionista nelle orchestre sinfoniche e nei teatri d'Italia esibendosi sia in contesti teatrali che televisivi con artisti di fama. Sempre negli stessi anni inizia a lavorare come arrangiatore per gruppi e artisti vari incontrando tra gli altri anche Simona Molinari, all'epoca giovanissima cantante jazz agli esordi.\nNel 2000 l'incontro con l'Orchestra Roma Sinfonietta lo porta a lavorare con molti artisti internazionali tra cui Yo Yo Ma, Roger Waters, Carlos Santana e il Maestro Ennio Morricone per il quale incide molte colonne sonore e album di cui vale la pena ricordare \"Focus\", con Dulce Pontes e Arena Concerto e con il quale tiene concerti al Palazzo di Vetro dell'ONU, Royal Albert Hall e Apollo Theatre di Londra, Radio City Music Hall di New York, Arena di Verona e Partenone di Atene.\nLa carriera da arrangiatore e direttore d'orchestra.\nDal 2007 collabora come arrangiatore con molti artisti italiani e stranieri tra cui Gino Paoli, Nina Zilli, Fabio Concato, Fabrizio Bosso, Danilo Rea, Dee Dee Bridgewater, Gi\u00f2 Di Tonno, Simona Molinari.\nNel 2011 pubblica \"Enchantment\", che prende il titolo da una composizione originale dello stesso Fonzi, ma che \u00e8 un tributo a Nino Rota; un CD inciso con la London Symphony Orchestra e Fabrizio Bosso, contenente i temi pi\u00f9 famosi tratti dai film composti da Rota: Il Padrino, Otto e mezzo, Romeo e Giulietta, Amarcord, Il Gattopardo, La strada, La dolce vita.\nUn omaggio al grande compositore milanese inciso negli Air Studios di Londra al quale hanno partecipato anche Claudio Filippini al pianoforte, Rosario Bonaccorso al contrabbasso e Lorenzo Tucci alla batteria, in occasione dei cento anni dalla nascita dello stesso; nel CD \u00e8 contenuto anche \"Il ragazzo di borgata\" una rarit\u00e0 di Nino Rota, pubblicata nel 1976 su vinile, e concessa in esclusiva per \"Enchantment\" dalla Sugar di Caterina Caselli. Dal sodalizio artistico con Bosso sono nate altre importanti collaborazioni tra cui: l'incisione per il CD \"Purple\" pubblicato da Universal Verve, del brano \"A Change is Gonna Come\" di cui Fonzi ha arrangiato e diretto i Solisti Aquilani e il progetto \"Dal Barocco al Jazz in Duet\" dirigendo le trombe di Fabrizio Bosso e Gabriele Cassone per la prima volta insieme sul palco affrontando un repertorio che spaziava dalle variazioni di Beethoven su un tema di Paisiello fino a Ennio Morricone, passando per Georg Friedrich H\u00e4ndel e Jean Baptiste Arban.\nNel 2012 \u00e8 riuscito a fondere le armonie del jazz con le melodie senza tempo del cantautore genovese Gino Paoli suonate da un'orchestra sinfonica e un trio jazz composto da Roberto Tarenzi al pianoforte, Rosario Bonaccorso al contrabbasso e Pasquale Angelini alla batteria; ne \u00e8 nato un progetto dal titolo \"Musica...senza fine\" che in alcuni concerti ha visto anche l'esibizione di Nina Zilli.\nNel 2013 ha diretto l'Orchestra Sinfonica Nazionale della Rai in una serata dedicata ai quarant'anni del trombettista Fabrizio Bosso durante la quale si sono esibiti anche Mario Biondi, Nina Zilli, Javier Girotto. Sempre nel 2013, su ideazione del pianista Danilo Rea, ha realizzato un interessante esperimento musicale dal titolo \"Classics in jazz\" sulla grande musica sinfonica interpretata in jazz dallo stesso Rea accompagnato da un'orchestra sinfonica, rivisitando importanti pagine di artisti come Pyotr Ilyich Tchaikovsky, Maurice Ravel, Giacomo Puccini e Wolfgang Amadeus Mozart.\nNel 2014 ha arrangiato e diretto i brani che ha interpretato Gino Paoli accompagnato da Danilo Rea al Festival di Sanremo in un omaggio alla Scuola genovese. Sempre nello stesso anno l'incontro con Walter Veltroni lo ha portato ad orchestrare e dirigere le musiche del docufilm dedicato a Enrico Berlinguer andato in onda ad aprile 2014 e prodotto da Palomar. Ad agosto nasce la collaborazione con Dee Dee Bridgewater con la quale nei mesi seguenti terr\u00e0 dei concerti con alcune orchestre italiane.\nNel 2016, dopo la pubblicazione del CD che prende il titolo dall'omonimo brano di Fabio Concato, \"Non smetto di ascoltarti\", inciso per la Warner Music Italy in trio dallo stesso Concato con Fabrizio Bosso e Julian Oliver Mazzariello, Fonzi arrangia e dirige un programma con i brani estratti dall'album per orchestra sinfonica e i tre solisti. L'esecuzione \u00e8 affidata all'orchestra Filarmonica Arturo Toscanini di Parma.\nNel 2017 con il trombettista Fulvio Chiara e l'attrice Sara D'amario, Fonzi arrangia e dirige \"Il tarlo del Jazz\", uno spettacolo musicale e teatrale dedicato ad Armando Trovajoli in occasione dei canti anni dalla nascita ed eseguito per la prima volta per il \"Moncalieri Jazz Festival presso le Fonderie Teatrali Limone a Moncalieri. I testi sono tratti dal libro di Alfredo Gasponi \"Trovajoli racconta\". Al pianoforte c'\u00e8 Gianluca Tagliazucchi, al contrabbasso Mauro Battisti, alla batteria Alessandro Minetto.\nNel 2018 inizia la collaborazione con Red Canzian storico componente dei Pooh, attraverso la nascita di un progetto dal titolo \"Red in Blue\"; un percorso musicale dedicato ai successi nazionali e internazionali con la rivisitazione dei brani per orchestra sinfonica e trio jazz composto da Phil Mer alla batteria, Andrea Lombardini al basso, Daniel Bestonzo al pianoforte.\nLa carriera da compositore.\nNel 2006 la musica di Fonzi viene valutata in termini positivi dalla struttura Rai Trade, che gli propone un contratto editoriale oltre a commissionargli le musiche originali per le sigle radiofoniche di Radio Rai Gr Parlamento. La sua musica da quel momento \u00e8 diffusa su molti programmi TV in onda sulle reti nazionali. Nel 2015 ha composto le musiche di \"Vengo da te\" un brano inedito su testi di Renato Zero, scritto in occasione dei cento anni dal genocidio armeno la cui prima esecuzione sarebbe dovuta avvenire nel 2015 all'Arena di Verona.\nIl delitto di Balsorano.\nI primi riscontri sull'attivit\u00e0 di compositore di Fonzi si hanno dal 2006 con uno spettacolo teatrale \"Note...di cronaca\", dedicato al delitto di Balsorano, tratto dal libro \"Presunto Innocente - Cronaca del caso Perruzza\" del giornalista e scrittore Angelo De Nicola; dallo spettacolo verr\u00e0 inciso un CD.\nFalcone e Borsellino - Il coraggio della solitudine.\nSempre dall'incontro con Rai Trade, nasce il progetto dedicato alla figura dei magistrati Giovanni Falcone e Paolo Borsellino, in occasione dei quindici anni dalle stragi di Capaci e Via d'Amelio, commissionato dall'Istituzione Sinfonica Abruzzese (una delle tredici Istituzioni Concertistiche Orchestrali riconosciute dal Ministero dei Beni Culturali) per la stagione concertistica 2006/2007. Una commissione importante, che pone a Fonzi la possibilit\u00e0 di emergere nell'ambito delle stagioni di musica classica e rende determinante il suo contributo in argomenti di attualit\u00e0 abbinati alle composizioni orchestrali. Fonzi, insieme al giornalista Giommaria Monti, d\u00e0 vita ad una nuova forma musicale che viene definita Cronaca Sinfonica (termine che indica una sorta di melologo per voce recitante e orchestra, con l'aggiunta delle immagini video proiettate) in cui la musica, il testo e le immagini raccontano fatti di cronaca e di denuncia sociale. L'opera, dal titolo completo \"Falcone e Borsellino - Il coraggio della solitudine\", diventa un CD per l'etichetta Rai Trade, e viene rappresentata a partire dal maggio 2007 in diversi teatri italiani, per importanti stagioni concertistiche; viene ripresa nell'aprile 2011 per un concerto-evento tenuto presso l'Aula Bunker della casa circondariale \"Ucciardone\" di Palermo (la cosiddetta \"Astronave verde\"); ad interpretare l'opera \u00e8 la magistrale voce di Remo Girone, conosciuto al grande pubblico per l'impareggiabile interpretazione di Tano Cariddi nella serie televisiva \"La Piovra\". Il CD viene nuovamente pubblicato nel 2017 con le voci recitanti di Luca Ward e Fabiana Sera e pubblicato in abbinamento editoriale con il libro \"Falcone e Borsellino - Dieci anni di solitudine\" per la David and Matthaus.\nPadre Pio, la voce di un uomo - Un amore a distanza focale.\nLe composizioni vengono accolte con interesse da parte della critica specializzata. e nel 2008 pubblica un nuovo album dal titolo \"Padre Pio - La voce di un uomo\". Nel corso dello stesso anno Fonzi inizia le registrazioni del nuovo disco dal titolo \"Un amore a distanza focale\" (che sar\u00e0 pubblicato per\u00f2 solamente nel 2009), insieme all'Orchestra di Fiati Italiana su testi dello sceneggiatore Giuseppe Tandoi. Anche in quest'ultimo lavoro, sebbene possa essere considerato di minore importanza rispetto ai lavori precedenti, Fonzi utilizza argomenti di vita quotidiana per dare vita ad un componimento musicale, proprio a voler seguire ancora una volta, la grande funzione sociale della musica.\nCelestino V - Un povero cristiano.\nNel 2010 dedica una cantata per voce recitante e orchestra a Papa Celestino V dopo la dichiarazione di Benedetto XVI in cui riabilitava San Celestino.\nMadiba - L'opera su Nelson Mandela.\nIl 25 Novembre 2018 viene eseguita in prima esecuzione assoluta, per la serata conclusiva del Moncalieri Jazz Festival, \"Madiba\" una composizione per solisti jazz, coro, orchestra e voce recitante dedicata a Nelson Mandela in occasione dei cento anni dalla nascita. L'opera \u00e8 stata eseguita dall'Orchestra Sinfonica Nazionale della Rai, all'Auditorium Rai di Torino. Solisti Fabrizio Bosso, Rosario Giuliani, Simphiwe Dana e la voce recitante di Sara D'Amario.\nLeonardo e il foglio perduto - L'opera Jazz dedicata a Leonardo da Vinci\nIl 4 Novembre 2019, su commissione del Moncalieri Jazz Festival va in scena al Teatro Regio di Torino la prima assoluta di Leonardo e il foglio perduto, opera jazz per orchestra sinfonica, big band, voce recitante e solisti dedicata al genio di Leonardo da Vinci in occasione dei cinquecento anni dalla sua morte. Solisti dell'evento Paolo Fresu alla tromba e flicorno e Albert Hera alla voce. La voce recitante \u00e8 quella di Pino Insegno su testi di Giommaria Monti.\nSpot e Abbinamenti editoriali.\nIn occasione della Giornata Mondiale dei diritti sui minori, il 20 novembre 2007 la Rai e l'Unicef, realizzano uno spot televisivo e radiofonico con il brano \"Fanciulle\" composto da Fonzi e edito da Rai Trade\nNel 2010, con il brano \"Tamburi di guerra\", ha vinto il premio per gli effetti speciali e l'animazione del 42\u00b0 Key Award, il prestigioso premio per i professionisti della comunicazione, con la regia di Stef Viaene.\nIl progetto AYPO.\nNel 2011 Fonzi, con il patrocinio del comune di Avezzano crea l'AYPO, acronimo di Avezzano Young Pop Orchestra, la prima orchestra giovanile di musica pop in Italia. Riesce a mettere insieme una sezione ritmica e un'orchestra sinfonica con oltre cinquanta giovani tra i 14 e i 27 anni selezionati con una pubblica audizione che si esibiscono nel corso di pochi mesi con artisti noti come Gino Paoli, Fabio Concato, Ron e gli Audio 2. Un progetto che dura poco, perch\u00e9 nel marzo 2012 il Consiglio Comunale di Avezzano decide di non approvare una delibera di giunta nella quale lo stesso Fonzi richiedeva l'istituzionalizzazione dell'AYPO.\nCuriosit\u00e0.\nVive a Magliano de' Marsi, \u00e8 sposato con la giornalista Maddalena Monaco ed ha un figlio di nome Francesco."}
{"id": "2530639", "revid": "729019", "url": "https://it.wikipedia.org/wiki?curid=2530639", "title": "DFS Seeadler", "text": "Il DFS Seeadler era un idroaliante, ovvero un aliante che era in grado di decollare ed ammarare su una superficie acquatica, progettato da Hans Jacobs e realizzato in Germania dal Deutsche Forschungsanstalt f\u00fcr Segelflug (DFS) negli anni trenta.\nIl Seeadler venne collaudato dalla celebre aviatrice tedesca Hanna Reitsch.\nStoria del progetto.\nCon l'autorizzazione della MIVA, (\"Missionary International Vehicular Association\"), il 12 novembre 1936, utilizzando come aereo da traino il Dornier Do 12 immatricolato D-INEZ e soprannominato \"Das fliegende Kreuz\", il Seeadler venne portato in volo per la prima volta pilotato dalla celebre aviatrice tedesca Hanna Reitsch."}
{"id": "2530641", "revid": "486946", "url": "https://it.wikipedia.org/wiki?curid=2530641", "title": "Yago Falque Silva", "text": ""}
{"id": "2530648", "revid": "709565", "url": "https://it.wikipedia.org/wiki?curid=2530648", "title": "Jeanna Fine", "text": "Carriera.\nSpinta da altre attrici pornografiche ad entrare nell'industria fotografica a luci rosse, Jeanna Fine inizi\u00f2 come una bionda punk nel 1986, all'et\u00e0 di 21 anni. Realizz\u00f2 50 film tra il 1986 e il 1989, rilanciando la sua immagine come bruna nel 1990.\nEbbe anche una breve apparizione nel film indipendente \"The Boondock Saints - Giustizia finale\", insieme al suo collega Ron Jeremy."}
{"id": "2530649", "revid": "1573940", "url": "https://it.wikipedia.org/wiki?curid=2530649", "title": "Aquila nipalensis", "text": "L'aquila delle steppe (Aquila nipalensis ), detta anche \"Aquila asiatica\" o \"Aquila dell'Asia\" \u00e8 un uccello appartenente alla famiglia Accipitridae, presente in Eurasia e Africa.\nDescrizione.\nHa un'apertura alare di 165\u2013200\u00a0cm. \nLe femmine sono leggermente pi\u00f9 grandi dei maschi.\nDistribuzione e habitat.\nVive nelle steppe del Caucaso, Mar Caspio e Asia centrale, in cui si riproduce. Sverna in Africa orientale e meridionale.\nBiologia.\nAlimentazione.\nLa dieta dell'aquila delle steppe \u00e8 in gran parte composta da prede fresche di tutti i tipi, uccide pi\u00f9 facilmente roditori ed altri mammiferi come ad esempio la saiga. ed altri uccelli fino alle dimensioni di una pernice. Capita a volte che sottragga il cibo ad altri rapaci. \nTassonomia.\nSono state distinte due sottospecie:"}
{"id": "2530650", "revid": "767487", "url": "https://it.wikipedia.org/wiki?curid=2530650", "title": "Tiro ai Giochi olimpici intermedi", "text": "Il tiro a segno ai Giochi olimpici intermedi del 1906 di Atene fu rappresentato da sedici eventi."}
{"id": "2530655", "revid": "61054", "url": "https://it.wikipedia.org/wiki?curid=2530655", "title": "Slavia veneta", "text": ""}
{"id": "2530659", "revid": "228587", "url": "https://it.wikipedia.org/wiki?curid=2530659", "title": "Crateri di Teti", "text": "Segue una lista dei crateri d'impatto presenti sulla superficie di Teti. La nomenclatura di Teti \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI crateri di Teti portano i nomi di personaggi e luoghi legati all\"'Odissea\", poema epico di Omero."}
{"id": "2530660", "revid": "115588011", "url": "https://it.wikipedia.org/wiki?curid=2530660", "title": "Nicholas Nickleby", "text": "Nicholas Nickleby, pubblicato in Italia anche con i titoli Nicholas Nickleby e il signor Squeers, Vita e avventure di Nicholas Nickleby (\"Nicholas Nickleby\"), \u00e8 il terzo romanzo di Charles Dickens, pubblicato originariamente in capitoli sul settimanale edito da Chapman and Hall tra l'aprile del 1838 e l'ottobre del 1839.\nCome usa spesso Dickens la storia si svolge in un tempo contemporaneo all'autore, la maggior parte delle scene si svolgono a Londra e alcune a Portsmouth.\nIl tono della narrazione \u00e8 ironicamente critico, volto a sottolineare ci\u00f2 che lui interpreta come ingiustizie sociali. Sebbene \"Nicholas Nickleby\" sia un romanzo scritto in contemporanea con il pi\u00f9 celebre \"Oliver Twist\" e composto con una gravit\u00e0 minore rispetto a quello, conserva comunque la qualit\u00e0 di essere altrettanto commovente e significativo.\nLa storia di Nicholas Nickleby \u00e8 degna degli intrecci e delle complicazioni umane tipici della letteratura di Charles Dickens. Il giovane Nicholas Nickleby si trova, in giovane et\u00e0, a dover sostenere la sua famiglia dopo la perdita del padre. La famiglia, trasferitasi nella caotica Londra del 1800, cerca appoggio nella figura del fratello del defunto, Ralph Nickleby, che riveler\u00e0 ben presto la sua natura perfida ed egoistica. Fondendo drammaticit\u00e0, spunti critici (si pensi alla situazione di Dotheboys Hall, in cui i bambini giunti l\u00ec da famiglie benestanti, per apprendere le arti e le scienze vengono ridotti in una semiprigionia dai coniugi Squeers; o agli spunti descrittivi della Londra benestante, se non avvolte nel mantello dell'egoismo, almeno ridotte nel banale costruttivismo di opportunit\u00e0 effimere e lontane dall'umanit\u00e0 che ci si aspetta), satira e avventura, Dickens costruisce una trama ricca di fascino, con personaggi psicologicamente intensi, sebbene, a volte, stereotipati (si ricordi, oltre al protagonista eponimo, Smike, il giovane, prima schiavo degli Squeers, e poi amico del liberatore Nicholas, anche Ralph Nickleby, il perfido zio), e con ambientazioni ricche di particolari.\nNicholas Nickleby al cinema e in tv.\nIl romanzo di Dickens \u00e8 stato adattato per lo schermo gi\u00e0 nel 1903 con un corto britannico diretto da Alf Collins.\nNel 1912, George Nichols ha diretto un \"Nicholas Nickleby\" interpretato da Harry Benham, prodotto dalla Thanhouser Film Corporation.\nPer la televisione \u00e8 stato realizzato un adattamento a cura di Alessandro De Stefani, per la regia di Daniele D'Anza nel 1958, con Antonio Cifariello, Leonora Ruffo e Arnoldo Fo\u00e0.\nNel 2002 \u00e8 stato realizzato un film diretto da Douglas McGrath, in cui compaiono nomi celebri quali: Charlie Hunnam, nel ruolo del protagonista, Nicholas Nickleby; Anne Hathaway, nella parte di Madeline Bray; Christopher Plummer, nel ruolo di Ralph Nickleby; Jim Broadbent e Juliet Stevenson nei ruoli dei coniugi Squeers; Nathan Lane, nella parte di Vincent Crummles; Romola Garai, nel ruolo della sorella di Nicholas, Kate Nickleby, e Jamie Bell, nel ruolo di Smike.\nEdizioni italiane.\nIn italiano il romanzo \u00e8 stato pubblicato:"}
{"id": "2530661", "revid": "4175", "url": "https://it.wikipedia.org/wiki?curid=2530661", "title": "Alejandro De Tomaso", "text": ""}
{"id": "2530670", "revid": "125128467", "url": "https://it.wikipedia.org/wiki?curid=2530670", "title": "Alessandro Borghese", "text": "Biografia.\nPrimogenito dell'attrice Barbara Bouchet e dell'imprenditore napoletano Luigi Borghese, ha un fratello minore di nome Massimiliano. Dopo il diploma conseguito all'American Overseas School of Rome, si imbarca sulle navi da crociera, dove lavora come cuoco per tre anni. Lavora poi come cuoco a Londra, San Francisco e Parigi. Rientrato in Italia frequenta la scuola di sommelier, per poi ripartire per New York. Torna nuovamente in Italia e lavora in diversi ristoranti di Milano e Roma. Si occupa di consulenze nell'ambito della ristorazione, di licensing, pubblicit\u00e0 e di editoria. Nel 2009 sposa Wilma Oliverio e dalla loro unione nascono due figlie, Alexandra e Arizona.\nSul finire del 2017 apre il suo primo ristorante a Milano, chiamato \"Alessandro Borghese \u2014 Il lusso della semplicit\u00e0\".\nCarriera televisiva.\nIl suo approdo in televisione risale al 2005 come conduttore del programma \"Cortesie per gli ospiti,\" prodotto d\"a Magnolia.\" Nel 2012 fa una piccola apparizione in un episodio della sitcom televisiva \"Camera Caf\u00e9\". Dal 2014 al 2016 \u00e8 giudice del talent show culinario per bambini e ragazzi \"Junior MasterChef Italia\", in onda su Sky Uno. Dal 2015 conduce lo show di successo \"Alessandro Borghese - 4 ristoranti\", in prima serata su Sky Uno. Nel 2021 inaugura un nuovo programma televisivo intitolato \"Piatto ricco, strategie in cucina\" con la collaborazione di Gennaro Esposito, noto chef stellato italiano. Nello stesso anno, conduce anche Game of Talents, uno show sui talenti a squadre capitanate da Frank Matano e Mara Maionchi."}
{"id": "2530671", "revid": "767487", "url": "https://it.wikipedia.org/wiki?curid=2530671", "title": "Mr. Nobody", "text": "Mr. Nobody \u00e8 un film del 2009 scritto e diretto da Jaco Van Dormael.\nLa pellicola, di genere drammatico e fantascientifico, segue la storia di Nemo Nobody, interpretato da Jared Leto, un uomo di 118 anni e l'ultimo essere mortale sulla Terra dopo che la razza umana ha raggiunto l'immortalit\u00e0. Nemo, con ricordi sbiaditi, racconta delle sue principali storie d'amore, del divorzio dei suoi genitori e delle successive difficolt\u00e0 incontrate in tre momenti della sua vita: all'et\u00e0 di nove, quindici e trentaquattro anni. L'aspetto confusionario della storia \u00e8 dato dalla presenza di pi\u00f9 linee narrative, ognuna delle quali racconta un percorso di vita alternativo. Il film utilizza una narrativa non lineare e l'interpretazione a molti mondi per raccontare la storia della vita di Nemo.\n\"Mr. Nobody\" ebbe la sua anteprima mondiale alla 66\u00aa Mostra internazionale d'arte cinematografica di Venezia, dove ricevette il premio Osella e il Biografilm Lancia Award. La pellicola fu acclamata dalla critica cinematografica e ricevette sei premi Magritte, tra cui miglior film e miglior regia per Van Dormael. Pubblicato nelle sale del Belgio il 13 gennaio 2010, vi riscosse uno dei maggiori incassi dell'anno. Sin dalla sua pubblicazione originale, \"Mr. Nobody\" divent\u00f2 un film di culto, noto per la sua filosofia e fotografia, con personaggi singolari e musiche di Pierre Van Dormael.\nTrama.\nNell'anno 2092, Nemo Nobody ha 117 anni ed \u00e8 l'ultimo uomo destinato a morire di vecchiaia. L'umanit\u00e0 ha conquistato l'immortalit\u00e0 attraverso un continuo rinnovamento cellulare ottenuto grazie ad un processo chiamato telomerizzazione e ora il mondo guarda con curiosit\u00e0 il signor Nobody che si avvicina alla morte. L'ultracentenario \u00e8 dunque soggetto all'attenzione mediatica della societ\u00e0 del 2092 e sottoposto a sedute di analisi e a interviste che vogliono ricostruire la sua lunghissima vita. Nemo stesso afferma di non ricordare nulla del suo passato e uno psicologo, il dottor Feldheim, cerca di far riemergere le sue memorie per mezzo dell'ipnosi; altri ricordi sono narrati ad un giornalista. Nemo racconta storie contraddittorie e incongruenti, e nessuno \u00e8 sicuro di quello che sia veramente accaduto. Non \u00e8 molto lucido e spesso pensa di avere solo trentaquattro anni. Egli racconta la sua vita in tre momenti principali: all'et\u00e0 di nove anni, quando i suoi genitori si separano; a quindici anni, quando si innamora; e a trentaquattro anni, mentre vive la sua et\u00e0 adulta \u2013 tutti e tre districati in diverse realt\u00e0 attraverso una narrazione non lineare.\nI bambini, prima che nascano, conoscono tutto ci\u00f2 che accadr\u00e0 nella loro vita, ma al momento del concepimento gli Angeli dell'oblio pongono un dito sulle labbra dei nascituri, facendo scordare loro il destino che li attende. Gli Angeli si dimenticano di Nemo, che di conseguenza nasce gi\u00e0 in grado di prefigurarsi il proprio futuro, e il bambino \u00e8 costretto a decidere chi saranno i suoi genitori. A nove anni gli spetta di compiere una seconda scelta quando essi divorziano e deve decidere con chi vivere. Alla stazione ferroviaria la madre sta per partire per il Canada mentre il padre rimane in Inghilterra. In una versione della storia Nemo corre e raggiunge la madre, in un'altra rimane con il padre.\nVita con la madre.\nNemo parte per il Canada e vive con la madre e il suo nuovo compagno, Harry. Il giovane quindicenne non sopporta Harry e si comporta in modo ribelle; egli sostiene di poter predire il futuro e afferma che Harry morir\u00e0 in un incidente stradale. Nei giorni successivi conosce Anna, la figlia di Harry. Nemo \u00e8 seduto sulla spiaggia, Anna corre da lui e gli chiede se vuole nuotare con lei e i suoi amici. Nemo le risponde \u00abSono degli idioti. Ed io non nuoto con gli idioti\u00bb. Ma rimpianger\u00e0 queste parole per tutta la vita e, diventato ormai adulto, incontrer\u00e0 Anna con i suoi figli.\nNemo decide cos\u00ec di cambiare il percorso della storia; alla spiaggia risponde ad Anna che non sa nuotare e lei rimane a fargli compagnia. I due giovani trascorrono il tempo insieme e tra loro nasce un rapporto molto forte; Anna diventa cos\u00ec il primo amore di Nemo. Sono felici insieme ma, quando la madre di Nemo e Harry si separano, Anna deve trasferirsi con il padre a New York City, e i due innamorati perdono il contatto. A trentaquattro anni Nemo lavora come addetto alle piscine e ha ancora la speranza di poter rivedere Anna. In una stazione ferroviaria, i due si riconoscono in una folla di passanti. Anna, terrorizzata nel riprovare di nuovo dei veri sentimenti, chiede a Nemo di aspettare e di chiamarla entro due giorni per incontrarsi al faro. Il pezzo di carta sul quale Anna gli scrive il numero di telefono si bagna a causa di un improvviso temporale, provocato dal microclima formato da un uovo che bolliva in una pentola dall'altra parte del mondo (l'uomo che lo stava cucinando avrebbe dovuto essere al lavoro, ma era stato licenziato \"a causa\" di Nemo), e diventa illeggibile. Nemo decide allora di aspettare al faro tutti i giorni, ma Anna non arriva. In un percorso di vita alternativo nel quale la madre non divorzia dal patrigno, Nemo ha messo su famiglia con Anna e lavora in uno studio televisivo e narra video educativi. Un pomeriggio, durante il tragitto per la via di casa, perde il controllo dell'auto dopo aver colpito un uccellino e precipita in un lago.\nVita con il padre.\nNemo rimane in Inghilterra con il padre, che per una disabilit\u00e0 \u00e8 ora costretto su una sedia a rotelle. Il ragazzo si prende cura di lui diventando poco comunicativo. Lavora in un negozio e trascorre il suo tempo libero alla macchina da scrivere, creando una storia di genere fantascientifico circa un viaggio su Marte. Al ballo della scuola conosce Elise. Dopo una strana conversazione, Nemo comprende di provare dei sentimenti per lei. Pochi giorni dopo, si reca a casa di Elise ma la vede con Stefano, un ragazzo ventiduenne di cui lei \u00e8 innamorata. Frustrato, Nemo corre in moto senza attenzione per una strada di campagna e il veicolo scivola su una foglia. Il quindicenne viene ricoverato in uno stato di paralisi ed entrambi i genitori si recano in ospedale. Nemo pu\u00f2 ascoltare, annusare e vedere la luce attraverso le palpebre ma non riesce a muoversi. Cerca di ricordare il movimento delle dita sulla tastiera della macchina da scrivere per cambiare la storia.\nNemo si trova di nuovo davanti a casa di Elise, le parla ma lei lo rifiuta dicendo che ama Stefano. Nemo tuttavia non rinuncia e le assicura i suoi sentimenti. Elise cos\u00ec considera Nemo l'unico uomo che l'abbia veramente amata e i due decidono di sposarsi e mettono su famiglia dando alla luce tre figli. Il loro matrimonio \u00e8 infelice poich\u00e9 Elise soffre di disturbo della personalit\u00e0. Nemo tenta di salvare il loro matrimonio ma, dopo tante sofferenze, Elise decide di lasciarlo per cercare Stefano. In una linea temporale alternativa, Elise muore in un brutale incidente stradale durante il ritorno dalla cerimonia di nozze. Nemo mantiene una promessa che le aveva fatto da ragazzo, e sparge le sue ceneri su Marte. Prima che il suo veicolo spaziale parta per tornare sulla Terra, Nemo incontra Anna e, mentre parlano, un gruppo di meteoriti collide con la nave uccidendo i due e il resto dei passeggeri nell'esplosione che segue.\nUn'altra versione della realt\u00e0 vede il quindicenne Nemo che torna a casa abbattuto dal rifiuto di Elise e dice a suo padre che sposer\u00e0 la prima ragazza che danzer\u00e0 con lui al ballo della scuola. Quella notte lui incontra Jeanne. I due ballano e, mentre tornano a casa con la moto, Nemo fa ci\u00f2 che in seguito descriver\u00e0 come un sacco di decisioni stupide. Pur essendo riuscito nei suoi piani, egli, ormai adulto, \u00e8 infelice e la sua vita \u00e8 noiosa e sgradevole. Decide cos\u00ec di affidarsi al testa o croce per prendere le proprie decisioni. In un aeroporto, vedendo che un autista attende un certo Daniel Jones, si fa passare per lui, e, quando arriva nell'albergo dove l'uomo avrebbe dovuto tenere una conferenza, Nemo viene ucciso al posto suo. Il Nemo adulto si risveglia in uno strano mondo surrealistico dominato da motivi a losanghe. Seguendo le istruzioni che trova per la citt\u00e0, finisce in una casa abbandonata e trova un filmato in DVD. Nel video, il Nemo di 117 anni dialoga con il Nemo adulto e gli spiega che lui non esiste.\nEpilogo.\nPrima della sua morte, il signor Nobody racconta al giornalista che entrambi non esistono: loro sono nella mente di Nemo da bambino, quando deve decidere se vivere con il padre o la madre. Di nuovo alla stazione ferroviaria, Nemo crea un'inaspettata terza via per se stesso; il giovane prende un altro percorso lontano da entrambi i genitori correndo via dai binari verso un futuro sconosciuto. Nemo, ormai adulto, si ritrova a dormire su una panchina vicino al faro aspettando il ritorno di Anna. C'\u00e8, infine, un estasiante e gioioso incontro fra i due innamorati. Nel preciso momento in cui il signor Nobody muore di vecchiaia, l'espansione dell'universo si ferma e il tempo comincia a invertirsi.\nProduzione.\nSviluppo del progetto.\nIl regista Jaco Van Dormael inizi\u00f2 a lavorare a \"Mr. Nobody\", suo debutto in lingua inglese, gi\u00e0 nel 2001, ma solo dopo sei anni di gestazione fu in grado di iniziare le riprese. L'inglese fu una particolarit\u00e0 rispetto alle altre produzioni belghe, girate in una delle lingue principali del Paese. Van Dormael giustific\u00f2 tale scelta affermando: \u00abla storia mi \u00e8 arrivata in inglese. Essa \u00e8 ambientata su tempi e distanze molto lunghe. Uno dei fili della trama riguarda un ragazzo che deve scegliere tra vivere con la madre in Canada o col padre in Inghilterra. Ci sono inoltre grandi attori anglofoni con cui volevo lavorare\u00bb. \"Mr. Nobody\" \u00e8 il primo film di Van Dormael fra quelli successivi a \"L'ottavo giorno\" (\"Le Huiti\u00e8me jour\") del 1996. Il regista inizi\u00f2 a preparare la produzione di \"Mr. Nobody\" nel febbraio del 2007 con l'attrice Sarah Polley, la prima a entrare nel cast. In seguito, il ruolo del protagonista fu assegnato a Jared Leto.\nIl produttore Philippe Godeau ricevette per la prima volta la sceneggiatura del film nel 2004 a Cannes e stim\u00f2 la sua produzione per 50 milioni di euro, una somma troppo grande per un progetto europeo. Godeau, che collabor\u00f2 con Jaco Van Dormael sin da \"Toto le h\u00e9ros - Un eroe di fine millennio\" (1991), ritenne opportuno trovare co-produttori e lavorare per rendere meno costoso il progetto. Il budget finale per la realizzazione del film fu di circa 33 milioni di euro, corrispondenti a 47 milioni di dollari, una cifra che lo rese il film pi\u00f9 costoso della cinematografia belga. Il budget fu approvato prima che il cast fosse confermato, grazie alla fama del regista e al potenziale del copione. Gran parte del budget fu fornito da Philippe Godeau attraverso la societ\u00e0 Pan-Europ\u00e9enne, mentre altri finanziamenti furono sostenuti da svariati studi di produzione cinematografica indipendente e dai distributori Wild Bunch e Path\u00e9. La produzione ebbe luogo nel 2007 e dur\u00f2 120 giorni, con riprese in Belgio, Germania e Canada. Secondo il regista, il film aveva bisogno di location cos\u00ec distanti a causa delle molteplici esperienze che il protagonista Nemo Nobody vive. Egli afferm\u00f2: \u00abogni volta \u00e8 richiesto un nuovo stile. E ogni vita \u00e8 filmata in uno stile diverso con una grammatica diversa per la fotografia, i colori, il decoro. Allo stesso tempo, se tutti gli stili necessitano di essere in contrasto, essi si colpiscono fondendosi\u00bb. Le esperienze che Nemo Nobody vive con Anna, Elise e Jeanne furono filmate con colori e musiche differenti. Inoltre ogni progettazione delle diverse linee narrative fu basata sul lavoro del fotografo Martin Parr.\nSceneggiatura.\nL'idea di percorsi di vita paralleli fu esplorata in precedenza in pellicole come \"Destino cieco\" (1981) e \"Lola corre\" (1998), che influenzarono la scrittura di Van Dormael. Diversamente da queste opere, \"Mr. Nobody\" tratta contenuti filosofici ispirati a temi scientifici sulla teoria del caos e l'effetto farfalla, la superstizione del piccione di Burrhus Skinner e il continuum dello spazio-tempo. Il punto di partenza di Van Dormael fu un cortometraggio del 1984 intitolato \"\u00c8 pericoloso sporgersi\". Il regista afferm\u00f2: \u00abUn ragazzo corre dietro a un treno e ha due possibilit\u00e0: stare con la madre o con il padre. Da qui si dipanano due possibili futuri. Ho iniziato una versione basandomi su una donna che salta o non salta su un treno. Poi fu pubblicato \"Sliding Doors\" di Peter Howitt, seguito da \"Lola corre\" di Tom Tykwer. Dovevo trovare qualcos'altro. Allora mi resi conto che la storia che stavo cercando di raccontare non era binaria; ero soprattutto interessato dalla complessit\u00e0 e pluralit\u00e0 delle scelte. Con questa sceneggiatura ho voluto far percepire allo spettatore l'abisso dell'infinit\u00e0 delle possibilit\u00e0. Oltre a questo, ho voluto trovare un modo diverso per raccontare una storia. Volevo che lo sguardo del ragazzo sul suo futuro incontrasse lo sguardo dell'uomo anziano del suo passato. Volevo parlare di complessit\u00e0 attraverso il cinema, il quale \u00e8 un mezzo di semplificazione. Mentre la realt\u00e0 che ci circonda \u00e8 sempre pi\u00f9 complessa, l'informazione \u00e8 sempre pi\u00f9 succinta, i discorsi politici sono sempre pi\u00f9 semplicistici. Ci\u00f2 che mi interessa \u00e8 la complessit\u00e0. Non le semplici risposte, che sono rassicuranti ma nate per essere false\u00bb.\nDurante la produzione del film, Van Dormael decise di pubblicare la sceneggiatura di \"Mr. Nobody\". Il regista descrisse la trama del film osservando: \u00abNon piaccio ai miei produttori quando lo dico, ma si tratta di un costoso film sperimentale sulle diverse esperienze che una persona pu\u00f2 vivere a seconda delle scelte che compie. Riguarda le infinite possibilit\u00e0 poste di fronte a qualsiasi persona. Non ci sono scelte buone o scelte cattive nella vita. Semplicemente ogni scelta creer\u00e0 un'altra vita. La cosa interessante \u00e8 essere vivi\u00bb.\nScenografia.\nL'ambientazione futuristica presente nel film fu curata dalla scenografa Sylvie Oliv\u00e9, dal supervisore generale Fran\u00e7ois Schuiten e da Louis Morin, incaricato degli effetti speciali. Van Dormael afferm\u00f2: \u00abHo fatto pieno affidamento su queste tre persone il cui compito era quello di creare un futuro mai visto prima al cinema. \u00c8 stato un obiettivo molto difficile, a dire il vero. Pi\u00f9 cercavamo e pi\u00f9 ci rendevamo conto che tutto era gi\u00e0 stato prodotto in precedenza\u00bb. L'idea del turismo su Marte arriv\u00f2 verso la fine della produzione e cre\u00f2 una divergenza di opinioni tra regista e scenografi. Per creare il contenitore dei corpi ibernati presente sul veicolo spaziale, la troupe dovette svolgere numerosi studi, in particolare su come gli animali ricorrono all'ibernazione senza ottenere piaghe da decubito. Sylvie Oliv\u00e9 fu ispirata dalle confezioni di carne ricoperte di cellophane. Dopo svariate ricerche, Oliv\u00e9 trov\u00f2 il materiale giusto da un produttore di lattice sadomasochistico di Parigi ed esegu\u00ec alcuni test con un aspirapolvere invertito nel tentativo di aspirare un oggetto fino a bloccarlo. I tecnici lavorarono per diversi mesi per rendere tale aspetto del tutto normale e originale. Per tale visione futuristica Van Dormael diede molta importanza anche al sonoro, il quale \u00abpicchia direttamente nell'inconscio, altera l'immagine e consente di elaborare ci\u00f2 che non \u00e8 possibile percepire\u00bb.\nI diversi colori utilizzati nel film hanno significati simbolici. Ognuna delle tre storie principali \u00e8 caratterizzata da un unico colore che ne mette in evidenza l'originalit\u00e0. La differenziazione dei colori pu\u00f2 essere rintracciata gi\u00e0 nell'infanzia di Nemo, quando tre ragazze siedono su una panchina. Sono le possibili future mogli di Nemo: Jeanne, Elise e Anna; la prima vestita in giallo, la seconda in blu e l'ultima in rosso. Scegliendo Jeanne, Nemo cerca indipendenza e beni di lusso. Ci\u00f2 viene messo in rilievo dal giallo, il colore della vita e della ricchezza. Nella vita con Elise, Nemo vive le conseguenze della depressione e della disperazione, temi associati al blu. La passione e il vero sentimento amoroso tra Nemo e Anna vengono rappresentati dal colore rosso del vestito della ragazza. Inoltre, prima della sua nascita, Nemo si trova in un mondo bianco. Il bianco contiene tutti i colori dello spettro visibile; ci\u00f2 rafforza il messaggio allegorico del film, secondo cui ogni cosa \u00e8 possibile fin quando non si compie una scelta. Verso la fine della propria vita, Nemo \u00e8 un uomo anziano in un ambiente bianco (stanza, vestiti, dottori). In questa maniera si nota che il destino riconduce il protagonista alle proprie origini, nel momento in cui tutto \u00e8 possibile.\nEffetti visivi.\nLouis Morin, noto per il suo lavoro in \"Se mi lasci ti cancello\" (2004), fu assunto dal regista come supervisore agli effetti visivi per \"Mr. Nobody\". Le 500 inquadrature con effetti visivi furono prodotte in Quebec da societ\u00e0 del luogo. La Modus FX annunci\u00f2 di aver prodotto 121 inquadrature con effetti visivi digitali per il film. La societ\u00e0 fu incaricata della produzione delle complesse sequenze che non potevano essere catturate nella pellicola, coinvolgendo la riproduzione digitale di intere citt\u00e0, villaggi e ambienti appartenenti ad altri pianeti. Inoltre la societ\u00e0 lavor\u00f2 su varie transizioni fra i diversi mondi e le molteplici vite di Nemo Nobody. I contributi in post-produzione della Modus FX coinvolsero 37 tecnici e artisti digitali durante un periodo di sei mesi. Una lunga lista di software e la creazione di svariati programmi, tecniche e strumenti interni furono richiesti per la lavorazione delle inquadrature.\nColonna sonora.\nCome i precedenti film di Jaco Van Dormael, la colonna sonora per \"Mr. Nobody\" fu composta da Pierre Van Dormael, il fratello maggiore del regista. Egli lavor\u00f2 su composizioni semplici e fuori dai circuiti di sincronizzazione, \u00abuna miscela di semplicit\u00e0 superficiale e complessit\u00e0 sottostante\u00bb. Compose temi che si sovrapponevano, per formarne di nuovi, e ognuno di essi continuava il suo percorso pur essendo mescolato con altri. Il regista non voleva che la musica fosse apertamente emozionale, cos\u00ec lui e il fratello scelsero un'orchestrazione minimalista e, il pi\u00f9 delle volte, una singola chitarra. Jaco Van Dormael spieg\u00f2: \u00abVolevamo che lo strumento e il musicista fossero percepiti. Questo atteggiamento riassume in realt\u00e0 l'intera avventura: un progetto massimalista con un approccio minimalista\u00bb. \"Mr. Nobody\" fu l'ultimo film del compositore Pierre Van Dormael prima della sua prematura morte nel 2008. La sua musica vinse il premio Magritte per la migliore colonna sonora nel 2011.\nLa musica aggiuntiva presente nel film include brani musicali di Buddy Holly, Hans Zimmer, Otis Redding, Eurythmics, Pixies, Wallace Collection, Nena, Ella Fitzgerald e The Andrews Sisters, cos\u00ec come diverse versioni di \"Mr. Sandman\" interpretate dai The Chordettes, The King Brothers, Emmylou Harris e Gob, e registrazioni di composizioni di Erik Satie. Val\u00e9rie Lindon, prestatasi come consulente musicale, ottenne le autorizzazioni per le musiche attraverso la societ\u00e0 francese Re Flexe Music.\nTematiche trattate e analisi.\n\"Mr. Nobody\" \u00e8 un racconto sulla scelta. Nemo, un bambino di nove anni, \u00e8 posto nella condizione di dover scegliere se vivere con sua madre o suo padre \u2013 decisione impossibile che lo porta a chiedersi, negli attimi che precedono il resto della sua vita, dove ciascuna scelta potrebbe condurlo. Le forze dell'universo che lavorano per il caos totale sono cos\u00ec contrastate dalla fervida immaginazione del ragazzo. Il dilemma che causa il problema principale del film \u00e8 che, il conoscere l'esito di ciascuna scelta rende il prendere la decisione ancora pi\u00f9 difficile \u2013 \u00abNon conosco il futuro e conseguentemente non so prendere una decisione, ma anche ora che conosco il futuro non sono in grado di prenderla\u00bb. L'interazione tra lo stile di vita filosofico e ci\u00f2 che falsifica la realt\u00e0 \u00e8 incarnata nella trama in costante cambiamento tra il Nemo ragazzo, adolescente e adulto. Il film ha una visione a quattro dimensioni della natura e dell'esistenza della vita nell'universo. Da ciascuna scelta possibile, infatti, si dirama una linea temporale alternativa. \"Mr. Nobody\" tratta vari argomenti ontologici circa la soggettiva natura del tempo: in che modo le singole azioni abbiano conseguenze universali e il passato plasmi inevitabilmente il futuro, e come ogni singola scelta, non importa la sua semplicit\u00e0 o complessit\u00e0, possa creare, alterare o cambiare una vita.\nIl film richiama diverse teorie, quali la teoria del caos (e l'effetto farfalla) e la teoria delle stringhe, per accentuare la mancanza di controllo che l'uomo ha sulla propria esistenza. In tutte le fasi narrate della vita di Nemo si verifica una scena in cui egli \u00e8 soggetto ai capricci del caso, magari cadendo in acqua: un luogo dove l'uomo perde ogni controllo, simbolo visivo della impotenza attribuita alla condizione umana. Le teorie sono utilizzate per comporre la realt\u00e0 nel film, ponendo questioni sul perch\u00e9 il fumo non torni mai nella sigaretta o perch\u00e9 il tempo sia sempre diretto in una direzione. Quando l'universo \u00e8 sull'orlo del caos finale, il tempo si ferma e comincia a invertirsi secondo il modello cosmologico del Big Crunch, segnando cos\u00ec l'assoluta libert\u00e0 che Nemo stava cercando \u2013 vivere una vita senza scelte perch\u00e9 fin quando non si sceglie tutto rimane possibile. La vicenda narrata vuole porre l'attenzione su cosa potrebbe accadere se si potesse tornare indietro e cambiare le proprie scelte, giuste o sbagliate che siano. Il signor Nobody a 118 anni afferma che non importa ci\u00f2 che scegliamo perch\u00e9 ogni scelta, una volta compiuta, ha lo stesso significato di qualsiasi altra scelta alternativa. Il film racconta una vita in cui l'uomo \u00e8 soggetto al caso, alle dimensioni con cui costruisce la realt\u00e0 (altezza, lunghezza, larghezza e tempo) e all'immaginazione di se stessi. Una volta che Nemo conosce gli esiti di ciascuna scelta, lui istintivamente opta per un'altra.\nPromozione.\nLa tagline originale di \"Mr. Nobody\" \u00e8 \u00abAs long as you don't choose, everything remains possible\u00bb (\u00abFin quando non si sceglie, tutto rimane possibile\u00bb), la quale evidenzia la difficile decisione del protagonista di fronte una scelta. Rhys Ifans, Thomas Byrne, Natasha Little e Jared Leto compaiono nella locandina ufficiale della pellicola; nell'immagine, in cui al centro \u00e8 presente la tagline, appaiono il giovane Nemo che tiene la mano dei suoi genitori accanto a un treno, una parte di un primo piano di Jared Leto e due mani che tentano di raggiungersi. La locandina di produzione del film fu realizzata dall'artista norvegese K\u00e5re Martens. Nell'immagine \u00e8 presente una veduta della superficie terrestre dallo spazio cosmico su cui un elicottero posa delle enormi lettere per formare \"Mr. Nobody\". Vi \u00e8 inoltre la tagline \u00abNothing is real, everything is possible\u00bb (\u00abNiente \u00e8 reale, tutto \u00e8 possibile\u00bb). La locandina di K\u00e5re Martens fu candidata per il miglior poster al Visuelt del 2008.\nDal 30 gennaio 2008 al 28 febbraio 2009 le prime immagini di produzione furono esposte nella galleria Seine 51 di Parigi. Le fotografie furono scattate da Chantal Thomine-Desmazures e vennero pubblicate in un libro intitolato \"Mr. Nobody\" edito da \u00c9ditions du Regard. Il sito ufficiale del film fu aperto nel gennaio del 2009, mentre il primo trailer fu distribuito a partire dal 26 maggio 2009.\nDistribuzione.\n\"Mr. Nobody\" fu considerato tra i possibili film d'apertura della 62\u00aa edizione del Festival di Cannes. Tuttavia, al maggio 2009, la pellicola era ancora in fase di lavorazione e presentava una durata maggiore rispetto a quella finale. Thierry Fr\u00e9maux, direttore artistico del festival, offr\u00ec alla versione lunga di \"Mr. Nobody\" una partecipazione fuori concorso, rifiutata dal produttore Philippe Godeau. La mancata proiezione del film al Festival di Cannes cre\u00f2 una controversia nazionale. La premi\u00e8re mondiale di \"Mr. Nobody\" si tenne infine il 12 settembre 2009 durante la 66\u00aa Mostra internazionale d'arte cinematografica di Venezia. Sei giorni dopo, il film fu mostrato come proiezione speciale al Toronto International Film Festival. La pellicola fu successivamente proiettata al Sitges e al Festival del cinema di Stoccolma prima della sua uscita nelle sale cinematografiche. \"Mr. Nobody\" ebbe la sua anteprima statunitense il 25 giugno 2011 al Los Angeles Film Festival, quasi due anni dopo il suo debutto originale. Il console generale del Belgio, Geert Criel, tenne una seconda proiezione di \"Mr. Nobody\" negli Stati Uniti, il 21 dicembre 2011 presso l'Aero Theatre di Santa Monica. Il 1\u00ba novembre 2013, Magnolia Pictures pubblic\u00f2 la pellicola negli Stati Uniti. Il film \u00e8 stato acquistato da Rai Com e doppiato in italiano soltanto nel 2016.\nDate di uscita.\nDi seguito sono elencate, in ordine cronologico, le date di uscita del film e il titolo (talvolta modificato) in alcuni stati del mondo. A distanza di sei anni dalla uscita originale, \"Mr. Nobody\" \u00e8 stato pubblicato in Italia il 31 luglio 2016 sui vari store digitali e video on demand. Molti criticarono la distribuzione italiana per non aver investito in un film come \"Mr. Nobody\".\nDivieti.\nIl film fu distribuito con il visto censura \"film per tutti\" in gran parte delle nazioni in cui \u00e8 uscito. Tuttavia alcuni paesi adottarono divieti causati da elementi quali scene di violenza, sesso, nudit\u00e0, droga, alcolici, con saltuarie imprecazioni.\nEdizioni home video.\n\"Mr. Nobody\" fu pubblicato in Francia dalla Path\u00e9 in DVD e Blu-Ray Disc il 21 luglio 2010 in due formati: un disco singolo in versione wide screen i cui contenuti extra comprendono un trailer, un making of e una galleria fotografica, e due dischi wide screen in edizione speciale. I formati contengono la versione del regista che include un ritaglio, 23 scene estese e 12 scene aggiuntive, per la durata di circa 16 minuti in pi\u00f9 rispetto alla versione cinematografica. La pubblicazione olandese della Warner Home Video comprende nuovi contenuti extra: un men\u00f9 interattivo, l'accesso alle scene, un making of, un dietro le quinte, scene tagliate e una galleria fotografica. Il 7 dicembre 2010, la Entertainment One pubblic\u00f2 il film in Canada in DVD e Blu-Ray Disc con featurette sul making of, materiale ripreso dietro le quinte e scene tagliate. Il film fu pubblicato per il mercato britannico il 12 settembre 2011 dalla Optimum Home Entertainment in DVD e Blu-Ray Disc con pochi contenuti speciali: un making of con un'intervista a Jared Leto e un trailer del film. Il 5 maggio 2021, ovvero dopo ben oltre 11 anni dalla sua prima pubblicazione cinematografica, esce in DVD e Blu-Ray per la prima volta in Italia, distribuito da Eagle Pictures e BIM Distribuzione, dove sono presenti 47 minuti di making of in entrambi i supporti, mentre ad essere assente \u00e8 la versione Director's cut .\nAccoglienza.\nIncassi.\n\"Mr. Nobody\" debutt\u00f2 il 13 gennaio 2010 in 36 sale del Belgio incassando USD $227\u00a0917, con una media di $6\u00a0331 per sala. Gli incassi nel primo fine settimana gli permisero di giungere in quarta posizione al botteghino, dietro la forte concorrenza di \"Avatar\", \"Sherlock Holmes\" e \"Alvin Superstar 2\". Prima di un fisiologico e progressivo calo, in tutto il mese il film raggiunse un picco di 107 per quanto concerne il numero di sale in cui fu proiettato, con un ottimo riscontro di gradimento dal pubblico rivelato da oltre 100.000 ingressi. La diffusione del film si arrest\u00f2 in Belgio solo il 20 giugno 2010, con un incasso complessivo di circa un milione di dollari. Il film fu pubblicato in Francia in 150 sale. Nel suo primo fine settimana, la pellicola fin\u00ec ottava al botteghino con un totale di $640\u00a0517 e successivamente scese in fondo alla top ten, con un totale di $1\u00a0051 211. Secondo il bilancio del Centre du Cin\u00e9ma et de l'Audiovisuel, \"Mr. Nobody\" \u00e8 uno dei dieci film di maggiore incasso del 2010 in Belgio.\nCritica.\n\"Mr. Nobody\" venne acclamato dalla critica cinematografica, specie per l'abilit\u00e0 artistica di Jaco Van Dormael e per la prova recitativa dell'intero cast, in particolare di Jared Leto. Nicolas Crousse, scrivendo per \"Le Soir\", descrisse \"Mr. Nobody\" come un \u00abomaggio al surrealismo alla maniera di un videogioco filosofico\u00bb. Fernand Denis de \"La Libre Belgique\" afferm\u00f2: \u00abCon ingenuit\u00e0, malizia, umorismo e tensione, Jaco interconnette le storie. E tutto ci\u00f2 per cui possiamo rammaricarci \u00e8 che non ha pi\u00f9 tempo per dare ulteriormente corpo alla vita di Nemo. Infatti, se il tempo reale di \"Mr. Nobody\" \u00e8 di 138 minuti, il suo tempo percepito \u00e8 infinitamente pi\u00f9 breve. Un film mozzafiato\u00bb. Damien Taymans de \"L'\u00c9cran fantastique\" assegn\u00f2 alla pellicola il giudizio massimo di 5 stelle, affermando che \u00ablo spettatore pu\u00f2 solo estasiarsi di fronte a questa stupefacente odissea umana arricchita da una meravigliosa fotografia di Christophe Beaucarne\u00bb, mentre Alain Schlockoff descrisse il film come un \u00abdramma poetico e un racconto tinto di fantascienza ipnotizzante che ci interpella su questioni esistenziali con una forza poco comune\u00bb.\nJennie Punter del \"The Globe and Mail\" lod\u00f2 il film, affermando: \u00abVan Dormael tiene insieme questo racconto fantastico dandogli un nucleo emotivo e offre due ore di viaggio nel tempo con uno spirito giocoso ad un ritmo prevalentemente ipercinetico\u00bb. Bruce Kirkland di \"Jam!\" assegn\u00f2 alla pellicola 4 stelle su 5 e scrisse: \u00abAspettatevi l'inaspettato. Provate a rispondere alla domanda senza risposta che lo scrittore e regista Van Dormael pone. \u00c8 un esercizio che merita\u00bb. Il critico descrisse la recitazione di Leto come una \u00abpurissima e meravigliosa performance \"tour-de-force\"\u00bb. Ken Eisner del \"The Georgia Straight\" sintetizz\u00f2 il film come \u00abuna prodezza abbagliante della fantasia filosofica che tenta niente meno di riassumere un'intera vita e un'epoca o due, con la libera rotazione della recente storia umana proiettata in un possibile futuro\u00bb.\nNiels Matthijs di \"Twitch Film\" afferm\u00f2 che \u00e8 \u00absorprendente come Van Dormael trasformi ogni scena in un unico piccolo evento cinematografico. \u00c8 difficilmente riempitivo, nessuna scena \u00e8 fatta per trascinare la durata del film o colmare le lacune tra i vari climax. Ogni scena \u00e8 importante ed \u00e8 costruita per essere importante. Il regista utilizza tutti i mezzi a sua disposizione per tenere lo spettatore impegnato e interessato alla vita di Nemo Nobody\u00bb. Robert Bell di \"Exclaim\" descrisse \"Mr. Nobody\" come \u00abun possente film su ci\u00f2 che significa essere vivi\u00bb. Il critico Eric Lavall\u00e9e inser\u00ec Regbo nella sua lista delle Top 10 New Faces &amp; Voices del Toronto International Film Festival del 2009. Egli osserv\u00f2 che Regbo potrebbe facilmente essere \u00abil personaggio pi\u00f9 vivo di \"Mr. Nobody\". L'attore \u00e8 per lo pi\u00f9 in coppia con Juno Temple e la loro storia d'amore \u00e8 il cuore pompante dell'intero film\u00bb.\nInternazionale.\nNegli Stati Uniti, il critico David Nusair assegn\u00f2 alla pellicola un giudizio di 3.5 stelle su 4, definendolo uno \u00absforzo inventivo e sontuoso, sorprendente\u00bb e defin\u00ec stellare la performance dell'intero cast, con particolare riguardo a Jared Leto. Boyd Van Hoeij di \"Variety\" fu pi\u00f9 critico e scrisse: \u00abNonostante il film sia ben scritto e diretto e, molto spesso, divertente e toccante, le singole scene raramente diventano parte di un intero pi\u00f9 grande\u00bb. Egli giudic\u00f2 fantastica l'interpretazione di Leto e afferm\u00f2 che il suo talento recitativo arriva al culmine nelle scene come \u00abl'ultimo mortale sulla Terra\u00bb. Il critico inoltre scrisse che Toby Regbo e Juno Temple sono \u00abimpressionanti, portando in vita le battaglie ormonali dell'adolescenza\u00bb.\nChris Holt del britannico \"Starburst\" scrisse: \u00ab\"Mr. Nobody\" \u00e8 un film eccezionale per la sua stessa esistenza ed \u00e8 qualcosa di cui essere felice. Il film lo si pu\u00f2 amare e lo si pu\u00f2 odiare, ma potete scommettere che non lo dimenticherete mai\u00bb. Robert Munro, scrivendo per \"Eye for Film\", elogi\u00f2 la regia di Jaco Van Dormael e la fotografia di Christophe Beaucarne, osservando: \u00abDietro la complessit\u00e0 degli interessanti mondi di Van Dormael e la capacit\u00e0 di Nemo di manipolare il tempo e lo spazio, esistono personaggi reali, con vere emozioni. Questo non \u00e8 un film sulla teoria del big bang o sulla teoria delle stringhe, ma un film sulla nostra incapacit\u00e0 di sfruttare al massimo il tempo che abbiamo a disposizione\u00bb.\n\"Mr. Nobody\" ha ricevuto un sostanziale apprezzamento dalla critica e dal pubblico italiano. Molti hanno notato e apprezzato le affinit\u00e0 con il romanzo \"Uno, nessuno e centomila\" di Luigi Pirandello. Valerio Sammarco, per la \"Rivista del cinematografo\", sintetizz\u00f2 il film come una \u00abpotente e suggestiva riflessione sullo scorrere del tempo, ambizioso affresco filmico sulle infinite possibilit\u00e0 che contraddistinguono ogni singola esistenza, amaro apologo metalinguistico sulla finitudine e l'inevitabile dolore che accompagna le scelte nel corso di una vita\u00bb. Il critico inoltre giudic\u00f2 ottima l'interpretazione di Leto. Boris Sollazzo, scrivendo per \"Il Sole 24 ORE\", assegn\u00f2 un 9 al film e scrisse: \u00abQuattro [vite] in uno, per dare a Jared Leto il ruolo della vita e alla mente iperattiva di Van Dormael modo di sfogare al meglio la sua arte cinematografica e cinefila, dimostrandosi un autore dal talento inesauribile\u00bb.\nRiconoscimenti.\n\"Mr. Nobody\" ricevette numerose candidature e premi da parte di diverse organizzazioni e festival cinematografici. La pellicola fu candidata a sette premi Magritte e ottenne sei statuette durante la cerimonia di premiazione svoltasi il 5 febbraio 2011 a Bruxelles: miglior film, miglior regia e migliore sceneggiatura per Jaco Van Dormael, migliore fotografia per Christophe Beaucarne, migliore colonna sonora per Pierre Van Dormael, miglior montaggio per Matyas Veress. Emmanuel de Boissieu, Fr\u00e9d\u00e9ric Demolder e Dominique Warnier persero il premio al miglior sonoro per \"Panico al villaggio\". \"Mr. Nobody\" ricevette il premio Andr\u00e9 Cavens assegnato dal Sindacato Belga della Critica Cinematografica alla migliore produzione belga dell'anno, mentre ai Premi Fonske 2010 si aggiudic\u00f2 la statuetta per il miglior film belga. La pellicola inoltre ricevette il premio del pubblico al miglior film europeo durante gli European Film Awards 2010 e vinse l'Audience Award al Biografilm Festival.\nAlla 66\u00aa Mostra internazionale d'arte cinematografica di Venezia, Sylvie Oliv\u00e9 si aggiudic\u00f2 il premio Osella per il migliore contributo tecnico e il film ricevette il Biografilm Lancia Award per il miglior film biografico. Fu anche candidato per il Leone d'oro al miglior film, poi assegnato a \"Lebanon\". Jared Leto fu nominato alla Coppa Volpi per la migliore interpretazione maschile. Christophe Beaucarne ricevette il premio alla migliore fotografia durante la 20\u00aa edizione del Festival del cinema di Stoccolma, mentre Kaatje Van Damme vinse come miglior trucco alla 42\u00aa edizione del Sitges - Festival internazionale del cinema fantastico della Catalogna. \"Mr. Nobody\" fu segnalato tra i migliori film dell'anno in diverse classifiche dei critici cinematografici. Kurt Halfyard di \"Twitch Film\" lo inser\u00ec tra i migliori film di fantascienza del XXI secolo. L'American Film Institute nomin\u00f2 \"Mr. Nobody\" come uno dei migliori film europei del 2010."}
{"id": "2530672", "revid": "124123", "url": "https://it.wikipedia.org/wiki?curid=2530672", "title": "Datame", "text": "Biografia.\nCario di nascita, era figlio di Camissare e di una madre scita o paflagonica. Essendo suo padre satrapo di Cilicia sotto Artaserse II, e nei favori del monarca, Datame pot\u00e9 cos\u00ec diventare una delle guardie del corpo del re; ed essendosi distinto in tale capacit\u00e0 nella guerra contro i cadusi, venne designato a succedere a suo padre (che cadde in questa guerra) nel governo della sua provincia. Qui si distinse ulteriormente per le sue abilit\u00e0 militari e lo zelo dei servigi resi al re, sottomettendo inoltre due ufficiali che si erano ribellati ad Artaserse, Tio, governatore della Paflagonia, e Aspis di Cataonia.\nDatame, di conseguenza, venne designato dal re persiano al comando di una forza per il recupero dell'Egitto; ma le congiure dei suoi nemici alla corte persiana, e i rischi a cui egli di conseguenza fu esposto, lo indussero a mutare il suo piano, liberandosi dalla sua obbedienza al re (370 a.C. ca.). Si allontan\u00f2 con le truppe al suo comando verso la Cappadocia, e fece causa comune con gli altri satrapi rivoltosi (la rivolta dei \"satrapi'\").\nArtabazo, uno dei generali che rimase fedele al re, avanz\u00f2 contro di lui dalla Pisidia, ma venne completamente sconfitto. La grande reputazione che Datame aveva acquisito indusse Artaserse a fare un ultimo tentativo per sottometterlo, ma Autofradate, mandatogli contro con un grande esercito, fu obbligato a ritirarsi con dure perdite. Datame, tuttavia, sebbene costantemente vittorioso contro nemici che si mostravano a viso aperto, cadde infine vittima di un tradimento, e, dopo avere evitato numerose trame contro la sua vita, venne assassinato in un'assemblea da Mitridate, figlio di Ariobarzane, il quale aveva guadagnato la sua fiducia simulando ostilit\u00e0 verso il re.\nConsiderazioni.\nDatame sembra avere ottenuto la pi\u00f9 alta reputazione ai suoi tempi per coraggio e abilit\u00e0 nell'arte della guerra, la cui fama si diffuse anche tra i greci, sebbene egli non fosse venuto mai in urto personale con loro. Cornelio Nepote (la cui descrizione biografica che abbiamo \u00e8 la sola narrativa collegata alla sua vita) lo chiama il pi\u00f9 audace e abile di tutti i generali, esclusi quelli greci e romani, oltre ad Amilcare e Annibale; ma c'\u00e8 molta confusione nei suoi resoconti tramandati a noi, ed \u00e8 difficile assegnare agli aneddoti di lui documentati da Polieno il loro vero luogo nella storia. Anche la cronologia degli eventi riportati da Nepote \u00e8 molto oscura; ma secondo quest'autore e Diodoro Siculo sembrerebbe che Datame debba essere morto prima di Artaserse, probabilmente nel 362 a.C."}
{"id": "2530674", "revid": "1610933", "url": "https://it.wikipedia.org/wiki?curid=2530674", "title": "Aquila delle steppe", "text": ""}
{"id": "2530675", "revid": "1031941", "url": "https://it.wikipedia.org/wiki?curid=2530675", "title": "Chevrolet Vega", "text": "La Chevrolet Vega \u00e8 un'automobile della casa automobilistica Chevrolet prodotta dal 1970 al 1977 in un'unica serie. Era una berlina a quattro posti, disegnata da Ed Cole e Bill Mitchell. Dopo un breve periodo in cui le vendite dell'auto erano piuttosto alte, l'interesse del pubblic\u00f2 si affievol\u00ec, portando la Chevrolet a eliminare dal listino la Vega nel 1977 sostituendola con la Chevrolet Monza costruita sulla stessa base. La Chevrolet Vega era quasi identica alla Pontiac Astre, introdotta nel 1974. Venne offerta anche in versione coup\u00e9, familiare (Kammback) e furgonetta (Panel Express).\nStoria.\nLa Vega era un modello fortemente voluto dalla casa automobilistica perch\u00e9 rappresentava l'ingresso della stessa in un segmento di vendite inferiore rispetto a quello finora tentato, quelle delle piccole auto famigliari. Tuttavia, la Vega ebbe minor diffusioni delle dirette rivali contro le quali andava a competere in quel segmento, le gi\u00e0 note al pubblico Volkswagen Maggiolino e la Toyota Corolla."}
{"id": "2530678", "revid": "70581", "url": "https://it.wikipedia.org/wiki?curid=2530678", "title": "High IQ society", "text": ""}
{"id": "2530689", "revid": "486946", "url": "https://it.wikipedia.org/wiki?curid=2530689", "title": "L'Arena di Verona", "text": ""}
{"id": "2530698", "revid": "1610933", "url": "https://it.wikipedia.org/wiki?curid=2530698", "title": "Baza africano", "text": ""}
{"id": "2530699", "revid": "232134", "url": "https://it.wikipedia.org/wiki?curid=2530699", "title": "Juan dathes", "text": ""}
{"id": "2530700", "revid": "1610933", "url": "https://it.wikipedia.org/wiki?curid=2530700", "title": "Baza del Madagascar", "text": ""}
{"id": "2530702", "revid": "287204", "url": "https://it.wikipedia.org/wiki?curid=2530702", "title": "Ostermalm", "text": ""}
{"id": "2530703", "revid": "1610933", "url": "https://it.wikipedia.org/wiki?curid=2530703", "title": "Baza di Jerdon", "text": ""}
{"id": "2530704", "revid": "1610933", "url": "https://it.wikipedia.org/wiki?curid=2530704", "title": "Baza del Pacifico", "text": ""}
{"id": "2530705", "revid": "1610933", "url": "https://it.wikipedia.org/wiki?curid=2530705", "title": "Baza nero", "text": ""}
{"id": "2530706", "revid": "124123", "url": "https://it.wikipedia.org/wiki?curid=2530706", "title": "Kaoru Tada", "text": "Biografia.\nTada ha debuttato nel 1977, quando era ancora una studentessa delle scuole superiori, sulla rivista \"Deluxe Margaret\" della Sh\u016beisha. I suoi manga appartengono al genere sh\u014djo e presentano storie d'amore incentrate su personaggi femminili. Le trame includono momenti comici, e i disegni sono caratterizzati da linee nette.\nAlcuni dei lavori pi\u00f9 popolari della Tada sono \"Kiss Me Licia\", \"Itazura na Kiss\" e \"Kimi no na wa Debora\".\n\"Kiss Me Licia\" rappresenta la scena musicale rock giapponese nei primi anni '80. La serie animata basata su tale manga \u00e8 stata la prima in assoluto ad inserire canzoni originali tra i suoi episodi. Un altro manga della Tada, \"Miihaa Paradise\", si svolge nel mondo del rock 'n' roll.\nItazura na Kiss (Bacio Malizioso) - iniziato nel 1991 e rimasto incompleto - \u00e8 stato il successo pi\u00f9 grande della Tada in madrepatria. Racconta la storia tra Kotoko e Naoki dai giorni delle scuole superiori fino al periodo dopo il loro matrimonio. La serie ha ispirato anche una pubblicazione artistica e due romanzi scritti da Nori Harata, pubblicati nella rivista \"Cobalt\" della Sh\u016beisha. Nel 1996 fu prodotta in Giappone una serie televisiva live action basata su Itazura na Kiss, i cui protagonisti erano Aiko Sat\u014d nel ruolo di Kotoko e Takashi Kashiwabara nel ruolo di Naoki. Nel 2005, il manga \u00e8 stato adattato in serie televisiva anche a Taiwan, dove ha preso il nome di It Started With a Kiss, e nel 2008 \u00e8 stata pubblicata anche una serie animata.\nKaoru Tada \u00e8 morta nel 1999 a causa di una emorragia cerebrale. Durante un trasloco, ha battuto la testa su una superficie di marmo ed \u00e8 caduta in coma. \u00c8 morta tre settimane pi\u00f9 tardi, all'et\u00e0 di 38 anni."}
{"id": "2530707", "revid": "1610933", "url": "https://it.wikipedia.org/wiki?curid=2530707", "title": "Falco pecchiaiolo codalunga", "text": ""}
{"id": "2530717", "revid": "119279123", "url": "https://it.wikipedia.org/wiki?curid=2530717", "title": "Elisa Lancellotti", "text": ""}
{"id": "2530719", "revid": "110157", "url": "https://it.wikipedia.org/wiki?curid=2530719", "title": "Codex Freerianus", "text": "Il Codex Freerianus (numerazione Gregory-Aland: I o 016; numerazione von Soden: \u03b1 1041), anche detto \"Manoscritto Washington delle lettere paoline\", \u00e8 un manoscritto pergamenaceo onciale greco del V secolo, che prende il nome da Charles Lang Freer, il quale lo acquist\u00f2 in Egitto. Il codice \u00e8 conservato alla Freer Gallery of Art allo Smithsonian Institution di Washington, con il numero di inventario 06.275.\nDescrizione.\nIl codice contiene una parte delle lettere paoline, ad eccezione della \"Lettera ai Romani\", e include anche la \"Lettera agli Ebrei\", posta dopo la \"Seconda lettera ai Tessalonicesi\". Il manoscritto \u00e8 generalmente datato al V secolo, sebbene alcuni studiosi abbiano suggerito il VI secolo. Il codice era originariamente composto da 210 fogli di pergamena, 25 per 20\u00a0cm, dei quali si sono conservati solo 84, in maniera frammentaria. Il testo del codice, che contiene numerose lacune, fu scritto in una colonna per pagina, con 30 linee per colonna, in \"scriptio continua\" (le lettere e le parole non sono separate da spazi).\nIl testo greco del codice, pubblicato nel 1921 da H.A. Sanders, \u00e8 un buon rappresentante del tipo testuale alessandrino, e concorda strettamente pi\u00f9 con \u05d0, A, C e 33 che con P46, B o 1739. Kurt Aland lo ha inserito nella Categoria II, riconducendolo al testo egiziano. La sua natura frammentaria ne limita l'utilit\u00e0."}
{"id": "2530721", "revid": "599013", "url": "https://it.wikipedia.org/wiki?curid=2530721", "title": "Elisabetta Perrone", "text": "Biografia.\nPiemontese di nascita ma fiorentina d'adozione, ha vinto la medaglia d'argento ai Giochi olimpici di . In carriera pu\u00f2 vantare anche l'oro ai Giochi del Mediterraneo 1997 e due medaglie ai Campionati del mondo di atletica leggera, l'argento sulla a e il bronzo sulla ad .\nHa collezionato inoltre sei partecipazioni ai campionati del mondo di atletica leggera, dal 1993 al 2003. Ai Giochi olimpici di Olimpiadi di , mentre conduceva la gara a pochi chilometri dal traguardo, venne squalificata, con un giudizio controverso.\nTesserata per il Gruppo Sportivo Forestale, \u00e8 stata allenata dagli esordi fino alla sua consacrazione internazionale, con la medaglia d'argento di Atlanta nel 1996 passando per l'argento iridato di G\u00f6teborg nel 1995, da Marco Ugolini a Firenze, per poi passare, alla ricerca di nuovi stimoli, sotto la guida di Sandro Damilano, presso la scuola mondiale di marcia di Saluzzo."}
{"id": "2530723", "revid": "767487", "url": "https://it.wikipedia.org/wiki?curid=2530723", "title": "Dreamin' of You (Bob Dylan)", "text": "Dreamin' of You \u00e8 un singolo di Bob Dylan pubblicato nel 2008 e tratto dall'album \"\".\nIl brano \u00e8 stato registrato durante le sessioni di \"Time Out of Mind\". La canzone \u00e8 stata resa disponibile per il download gratuito prima della pubblicazione su CD e EP 7\"; sul lato B di quest'ultimo \u00e8 presente una versione alternativa di \"Ring Them Bells\". Il video, diretto da Harry Dean Stanton, \u00e8 stato pubblicato in anteprima su Amazon.com. Questa \u00e8 l'unica versione registrata della canzone ed \u00e8 pi\u00f9 corta di quasi tre minuti rispetto a quella pubblicata nell'album.\nLa canzone riporta citazioni da molte altre canzoni di Dylan, soprattutto da \"Standing in the Doorway\" da \"Time Out of Mind\".\nLarry Sloman nelle note del libretto di \"Tell Tale Signs\" spiega che la ragione per cui la canzone venne scartata dall'album potrebbe essere data dal fatto che varie sue parti sono state utilizzate per sviluppare altre canzoni."}
{"id": "2530727", "revid": "260676", "url": "https://it.wikipedia.org/wiki?curid=2530727", "title": "2090", "text": ""}
{"id": "2530732", "revid": "599013", "url": "https://it.wikipedia.org/wiki?curid=2530732", "title": "Mario Pestano", "text": "Biografia.\nInizi (1997-2000).\nNato ad Arico (Tenerife, Isole Canarie), ha vissuto i suoi primi anni di vita nel piccolo paese di El Fraile.\nHa iniziato a praticare atletica a 10 anni al \"Colegio de Las Galletas\", per poi andare alla societ\u00e0 \"C. A. Arona\" dove \u00e8 diventato campione di Spagna nel lancio del disco nelle categorie cadetti e juniores.\nA diciotto anni si trasferisce a Le\u00f3n e due anni dopo approda al \"Club de Atletismo Universidad de Le\u00f3n\", nel quale ha siglato vari record di Spagna.\nNel 1997 fa il suo esordio internazionale ai campionati europei juniores di Lubiana, dove riuscir\u00e0 a raggiungere la finale concludendo la sua gara in undicesima posizione.\nDue anni dopo, nel 1999, ai campionati europei under 23 riuscir\u00e0 a conquistare la medaglia di bronzo grazie ad un lancio di 61,73 metri che divenne anche il record nazionale di categoria.\nLo stesso anno, ai campionati moondiali di Siviglia, non and\u00f2 oltre il turno di qualificazione con la misura di 57,30\u00a0m.\nI primi record (2001-2003).\nIn questi anni ha cambiato molte societ\u00e0 prendendo parte ai club: \"Airtel\" (2001), \"Puma Chapin Jerez\" (2002) ed infine \u00e8 ritornato al \"C.A. Arona\" (2003-2006).\nNel 2001 fece segnare il nuovo primato spagnolo a 65,38 metri, scalzando di soli 6\u00a0cm il precedente record di David Mart\u00ednez che perdurava da circa nove anni (24 aprile 1992).\nDurante la stagione miglior\u00f2 ulteriormente le proprie prestazioni arrivando fino alla misura di 67,92\u00a0m.\nNel mese di agosto prese parte ai campionati del mondo di Edmonton 2001 ma ancora una volta non riusc\u00ec a qualificarsi per la finale.\nPoco dopo riusc\u00ec per\u00f2 a conquistare la medaglia di bronzo ai Giochi del Mediterraneo di Tunisi.\nNella stagione successiva Pestano riusc\u00ec a conquistare il quarto posto ai campionati europei di Monaco di Baviera grazie ad un lancio a 64,69\u00a0m.\nNel 2003, riusc\u00ec a conquistare un'altra finale questa volta ai campionati mondiali di Parigi.\nLa delusione olimpica (2004).\nDurante la stagione 2004 riusc\u00ec a migliorare ulteriormente il suo record nazionale arrivando fino alla misura di 68,00 l'8 giugno a Saragozza.\nGrazie anche a questi suoi risultati si present\u00f2 alle Olimpiadi di Atene con buone aspettative.\nIl giorno delle qualificazioni per\u00f2, dopo aver fatto due lanci nulli, non riusc\u00ec ad andare oltre alla misura di 61,69 che lo releg\u00f2 in tredicesima posizione a pochi centimetri dalla dodicesima posizione, occupata dall'ungherese Zolt\u00e1n K\u0151v\u00e1g\u00f3, che gli avrebbe permesso di partecipare alla finale.\nPoco dopo la fine della gara per\u00f2, il vincitore R\u00f3bert Fazekas tent\u00f2 di aggirare un test antidoping e fu squalificato dalla competizione.\nIn seguito a questa squalifica Pestano pass\u00f2 dodicesimo in classifica.\nSul finire della stagione fu chiamato a partecipare alla IAAF World athletics final a Monaco, evento che vede partecipare i migliori 8 atleti al mondo per ogni specialit\u00e0.\nIn questa manifestazione riusc\u00ec a conquistare il titolo con la misura di 64,11.\nDai mondiali di Helsinki a quelli di Osaka (2005-2007).\nNel 2005 si trasferisce a Barcellona, per essere seguito dal nuovo allenatore Luis Lizaso S\u00e1inz.\nAi Giochi del Mediterraneo di Almer\u00eda, grazie ad un lancio a 63,96 riusc\u00ec a vincere la medaglia d'oro.\nDopo poco prese parte ai campionati mondiali di Helsinki dove raggiunse l'undicesimo posto.\nL'anno successivo, dopo aver disputato la Coppa Europa invernale di lanci, nella quale conquist\u00f2 la seconda posizione nel lancio del disco con la misura di 63,40, ai campionati europei di G\u00f6teborg concluse la sua gara quarto alle spalle dell'estone Aleksander Tammert.\nNella stagione 2007 passa al \"Club Atletismo Tenerife CajaCanarias\".\nDopo aver siglato ancora una volta il nuovo record nazionale spagnolo, il 2 luglio ad Atene grazie ad un lancio a 68,26, si prepar\u00f2 a partecipare ai campionati mondiali di \u014csaka.\nIn qualificazione al secondo turno lanci\u00f2 a 63,10\u00a0m, decima miglior misura.\nIn finale riconferm\u00f2 la sua decima posizione lanciando questa volta a 62,70 metri.\nSul finire della stagione partecip\u00f2 ancora alla IAAF World athletics final, concludendo quinto nel lancio del disco, con la misura di 63,25.\nOlimpiadi di Pechino (2008).\nIl 27 luglio 2008 durante i campionati nazionali spagnoli di Tenerife ha siglato, per l'ennesima volta, il record nazionale di Spagna raggiungendo la misura di 69,50 metri.\nQuesto suo primato lo fece salire ai vertici della classifica mondiale dell'anno mettendolo cos\u00ec tra i favoriti per la vittoria di una medaglia ai giochi olimpici di Pechino 2008.\nDopo essersi qualificato con la misura di 64,42 (settima misura), in finale lanci\u00f2 a 63,42\u00a0m che per\u00f2 per solo 1\u00a0cm non gli baster\u00e0 per entrare nella finale a 8, l'ungherese R\u00f3bert Fazekas lanci\u00f2 infatti a 63,43.\nL'ottava posizione gli avrebbe permesso di effettuare altri 3 tentativi per conquistare il titolo andato poi all'estone Gerd Kanter con la misura di 68,82.\nPoco dopo ha partecipato anche alla World Athletics Final dove per\u00f2 ha raccolto solo la settima posizione.\nGli ultimi anni (2009-oggi).\nIl 15 agosto 2009, con il risultato di 62,76 ha raggiunto la decima posizione ai Campionati del mondo in Berlino.\nNel mese di marzo 2010 si \u00e8 classificato secondo alla Coppa Europa invernale di lanci.\nAi Campionati europei di Barcellona 2010 ha raggiunto la sesta posizione con un lancio a 64,51 metri.\nNella stagione 2011, dopo aver conquistato il suo undicesimo titolo nazionale consecutivo, ha partecipato ai Campionati mondiali di Taegu.\nSceso in pedana nelle qualificazioni il 29 agosto ha superato il turno con la terza misura a 65,13 ma il giorno successivo, in finale, non \u00e8 riuscito ad andare oltre all'undicesima posizione con un lancio a 63 metri.\nRecord nazionali.\nMario Pestano ha stabilito vari record nazionali spagnoli."}
{"id": "2530750", "revid": "287204", "url": "https://it.wikipedia.org/wiki?curid=2530750", "title": "Heinavesi", "text": ""}
{"id": "2530751", "revid": "121376785", "url": "https://it.wikipedia.org/wiki?curid=2530751", "title": "Showrunner", "text": "Lo showrunner (o alternativamente show runner, francese canadese: auteur-producteur) \u00e8 un termine usato nelle industrie televisive statunitense e canadese per indicare la persona responsabile delle operazioni giorno per giorno di una serie televisiva, in altre parole, la persona che rende possibile il funzionamento della serie. Il termine viene occasionalmente applicato alle persone delle industrie televisive di altri paesi. Diversamente dai film, dove i registi hanno solitamente il controllo creativo della produzione, nella televisione procedurale lo \"showrunner\" \u00e8 solitamente in una posizione superiore rispetto al regista.\nTradizionalmente, il produttore esecutivo di un programma televisivo era l'amministratore delegato responsabile della produzione del programma. Nel corso del tempo, il titolo di produttore esecutivo \u00e8 divenuto di uso nel riferirsi ad una pi\u00f9 ampia gamma di ruoli, da quelli responsabili per l'organizzazione di finanziamento, ad una funzione onorifica senza effettivi poteri di organizzazione. Il termine \"showrunner\" \u00e8 stato creato per identificare il produttore che detiene effettivamente l'autorit\u00e0 finale nell'ambito organizzativo e creativo della serie. Il \"blog\" (e libro) \"Crafty Screenwriting\" definisce lo \"showrunner\" come \"la persona responsabile di tutti gli aspetti creativi della serie, e responsabile solamente nei confronti dell'emittente televisiva (e della casa di produzione, se non \u00e8 la sua). Il capo. Solitamente uno sceneggiatore.\"\nL'opinionista Scott Collins del Los Angeles Times descrive gli \"show runner\" come\nCanada.\nNel 2007 la Writers Guild of Canada, l'associazione che rappresenta gli sceneggiatori in Canada, ha istituito lo Showrunner Award all'annuale Canadian Screenwriting Awards. Il primo Showrunner Award fu conferito a Brad Wright, produttore esecutivo di \"Stargate Atlantis\" e \"Stargate SG-1\", nell'aprile del 2007."}
{"id": "2530755", "revid": "599013", "url": "https://it.wikipedia.org/wiki?curid=2530755", "title": "Zolt\u00e1n K\u0151v\u00e1g\u00f3", "text": "Nel 2012 ha subito una squalifica per doping durata due anni, fino al 5 luglio 2014.\nInsieme alla squalifica sono stati annullati tutti i suoi risultati successivi all'11 agosto 2011.\nBiografia.\nGli inizi (1996-2001).\nIl suo primo grande evento sportivo internazionale fu nel 1996 ai campionati mondiali juniores, dove si classific\u00f2 4\u00ba nella gara di lancio del disco.\nNel 1997, ai campionati europei juniores tenutisi quell'anno a Lubiana, conquist\u00f2 la medaglia di bronzo.\nL'anno seguente, ai campionati mondiali juniores riusc\u00ec a vincere il titolo grazie ad un lancio a 59,36 metri.\nNel 2000, alle Olimpiadi di Sydney, alla sua prima partecipazione olimpica, si ferm\u00f2 al turno di qualificazione concludendo la gara senza misura.\nPoco prima dei campionati mondiali del 2001, riusc\u00ec a conquistare il titolo europeo under 23, ma giunto ai Campionati del Mondo di Edmonton concluse la sua gara al ventesimo posto con 58,42.\nDagli europei di Monaco ai mondiali di Parigi (2002-2003).\nNel 2002, ai campionati europei di Monaco di Baviera riusc\u00ec a raggiungere per la prima volta una finale in una manifestazione a livello assoluto concludendo la sua gara in settima posizione.\nAi campionati mondiali di Parigi 2003, non \u00e8 per\u00f2 riuscito a qualificarsi per la finale.\nL'argento olimpico (2004).\nPoco prima dell'inizio delle Olimpiadi 2004, al meeting Weltklasse Z\u00fcrich riusc\u00ec a raggiungere la misura di 68,93 metri arrivando cos\u00ec ad Atene come uno dei favoriti per la vittoria di una medaglia.\nIl 23 agosto 2004, si qualific\u00f2 alla finale olimpica con la dodicesima ed ultima misura utile a 61,91, solo 22 centimetri in pi\u00f9 dello spagnolo Mario Pestano.\nIn finale al suo quarto tentativo, lanci\u00f2 il disco ad una distanza di 67,04 metri. Grazie a questo lancio vinse la medaglia di bronzo olimpica dietro al lituano Virgilijus Alekna e al vincitore e connazionale R\u00f3bert Fazekas.\nPoco dopo la fine della gara per\u00f2, Fazekas tent\u00f2 di aggirare un test antidoping cercando di cambiare il suo campione di urina con un altro e, in base alle norme del Comitato Olimpico Internazionale, fu squalificato.\nIn seguito a questa squalifica fu dichiarato campione olimpico Virgilijus Alekna e a K\u0151v\u00e1g\u00f3 fu consegnata la medaglia d'argento.\nNel settembre, alla IAAF World Athletics Final, a Monaco, riusc\u00ec a classificarsi in seconda posizione.\nDai mondiali di Helsinki a quelli di Osaka (2005-2007).\nAi Mondiali di Helsinki, dopo essersi qualificato per la finale con la sesta misura a 64,30, in finale, non riusc\u00ec a ripetere la misura concludendo cos\u00ec in decima posizione con 62,94.\nNel settembre dello stesso anno partecip\u00f2 alla IAAF World athletics final, raggiungendo il terzo posto con la misura di 65,65.\nL'anno successivo, dopo una stagione di grande livello nel quale miglior\u00f2 il proprio personale fino alla misura di 69,95 metri, non riusc\u00ec a classificarsi per la finale ai campionati europei di Goteborg.\nNel 2007, dopo una stagione outdoor molto regolare a buon livello si prepar\u00f2 a partecipare ai campionati mondiali di \u014csaka.\nIn qualificazione al secondo turno lanci\u00f2 a 65,71, quinta miglior misura della sessione.\nIn finale non riusc\u00ec per\u00f2 a ripetersi fermandosi in nona posizione con un lancio a 63,04.\nSul finire della stagione partecip\u00f2 ancora alla IAAF World athletics final, raggiungendo per\u00f2 solo la settima posizione.\nDalle Olimpiadi di Pechino ai mondiali di Taegu (2008-2011).\nAlle Olimpiadi di Pechino 2008, non riusc\u00ec a classificarsi per la finale fermandosi al ventesimo posto.\nSul finire della stagione partecip\u00f2, ancora una volta, alla World Athletics Final concludendo quarto con 65,11 metri.\nL'anno successivo, il 15 agosto 2009, con il risultato di 65,17 si \u00e8 classificato sesto ai Campionati del mondo in Berlino.\nAi campionati europei di Barcellona 2010 ancora una volta si \u00e8 dovuto fermare al turno di qualificazione.\nNel 2011, dopo una stagione che lo aveva portato a lanciare fino a 69,50 metri, miglior misura mondiale dell'anno, ha preso parte ai campionati del mondo di Taegu come uno dei favoriti.\nSceso in pedana non \u00e8 per\u00f2 riuscito a superare il turno di qualificazione lanciando solo a 62,16 metri e concludendo quindicesimo.\nProprio all'ultimo turno di lanci riusc\u00ec a gettare il suo disco nettamente oltre alla misura di qualificazione di 65,50, sfiorando i 68 metri, ma non riusc\u00ec a restare in pedana e il lancio risult\u00f2 nullo.\nDal bronzo europeo alla squalifica per doping (2012).\nIl 29 giugno 2012 prende parte ai campionati europei di Helsinki nella gara di lancio del disco.\nDopo aver superato il turno di qualificazione, il giorno successivo partecipa alla finale dove conclude terzo con la misura 66,42 metri.\nIl mese successivo, il 26 luglio, viene estromesso dalla rassegna olimpica dopo essersi rifiutato di sottoporsi ad un test antidoping.\nLa federazione ungherese ha anche deciso di squalificarlo due anni dalle competizioni.\nNel gennaio 2013 la federazione europea di atletica leggera decide di togliere a Kovago la medaglia di bronzo vinta agli europei ad Helsinki.\nTutti i suoi risultati ottenuti durante il 2012 sono stati annullati perdendo oltre al bronzo europeo anche il titolo nazionale.\nIl ritorno (2014-).\nTerminata la squalifica di due anni per doping, torna alle gare l'8 luglio 2014 vincendo il meeting Gyulai Istv\u00e1n Memorial con un lancio a 64,72 metri.\nIl 12 agosto prende parte ai campionati europei di Zurigo. In qualificazione conclude in quattordicesima posizione con la misura di 61,14 metri."}
{"id": "2530757", "revid": "124474277", "url": "https://it.wikipedia.org/wiki?curid=2530757", "title": "Matt Frewer", "text": "Biografia.\nFrewer \u00e8 nato a Washington da Gillian Anne, di origini tedesche e da Frederick Charlesley Frewer, ufficiale nautico di origine canadese. \u00c8 cresciuto a Peterborough, in Ontario ed ha studiato nel famoso Bristol Old Vic Theatre School, laureandosi dopo tre anni di corso nel 1980. Nel 2009 ha collaborato con Zack Snyder recitando nel film \"Watchmen\", in cui vestiva i panni del villain Moloch.\nFrewer ha ottenuto la doppia cittadinanza in Canada e negli Stati Uniti. Quando egli non lavora, insieme alla moglie, Amanda Hillwood e alla figlia passa il tempo libero tra Malib\u00f9, in California, e la Gatineau Colline del Qu\u00e9bec.\nDoppiatori italiani.\nNelle versioni in italiano dei suoi film, Matt Frewer \u00e8 stato doppiato da:\nDa doppiatore \u00e8 sostituito da:"}
{"id": "2530763", "revid": "287204", "url": "https://it.wikipedia.org/wiki?curid=2530763", "title": "Zolt\u00e1n K\u00f6v\u00e1g\u00f3", "text": ""}
{"id": "2530764", "revid": "599013", "url": "https://it.wikipedia.org/wiki?curid=2530764", "title": "Zolt\u00e1n Kov\u00e1g\u00f3", "text": ""}
{"id": "2530765", "revid": "287204", "url": "https://it.wikipedia.org/wiki?curid=2530765", "title": "Zoltan Kovago", "text": ""}
{"id": "2530768", "revid": "1305772", "url": "https://it.wikipedia.org/wiki?curid=2530768", "title": "Ariamne", "text": ""}
{"id": "2530781", "revid": "74801", "url": "https://it.wikipedia.org/wiki?curid=2530781", "title": "Hockeisti su pista", "text": ""}
{"id": "2530782", "revid": "729019", "url": "https://it.wikipedia.org/wiki?curid=2530782", "title": "Herv\u00e9 Duclos-Lassalle", "text": "Carriera.\nPassato professionista nel 2005 con la Cofidis, ha conquistato la prima vittoria nel 2008, in occasione del Grand Prix d'Ouverture La Marseillaise. Alla sua prima partecipazione al Tour de France, sempre nel 2008, si \u00e8 dovuto ritirare per una caduta durante la prima tappa."}
{"id": "2530784", "revid": "599013", "url": "https://it.wikipedia.org/wiki?curid=2530784", "title": "Aleksander Tammert", "text": "Il 27 luglio 2012 \u00e8 stato portabandiera per l'Estonia alla cerimonia di apertura dei Giochi della XXX Olimpiade a Londra.\nProgressione.\nLancio del disco.\n1990 - 42,06 m\n1991 - 48,24 m\n1992 - 51,12 m\n1993 - 54,54 m \n1994 - 55,50 m\n1995 - 60,24 m\n1996 - 64,80 m\n1997 - 64,78 m\n1998 - 65,34 m\n1999 - 66,95 m\n2000 - 67,41 m\n2001 - 67,10 m\n2002 - 67,75 m\n2003 - 66,63 m\n2004 - 68,48 m \n2005 - 67,93 m\n2006 - 70,82 m\n2007 - 64,41 m\n2008 - 65,71 m\n2009 - 65,17 m\n2010 - 62,75 m"}
{"id": "2530797", "revid": "263989", "url": "https://it.wikipedia.org/wiki?curid=2530797", "title": "Laurens Ten Dam", "text": ""}
{"id": "2530798", "revid": "1718925", "url": "https://it.wikipedia.org/wiki?curid=2530798", "title": "Laurens ten Dam", "text": ""}
{"id": "2530817", "revid": "1745361", "url": "https://it.wikipedia.org/wiki?curid=2530817", "title": "Erimanto", "text": "Nella mitologia greca, Erimanto \u00e8 un figlio di Apollo, colpito dalla vendetta di Afrodite e a sua volta vendicato dal padre.\nIl mito.\nFiglio di Apollo, Erimanto scorse per caso Afrodite intenta a fare un bagno, svelandone le nudit\u00e0 dopo che la dea si era giaciuta con Adone. Afrodite, adirata, lo priv\u00f2 della vista. Apollo, a sua volta incollerito, decise di vendicare il figlio assumendo le sembianze di un cinghiale e azzannando a morte Adone con un colpo di maglio.\nLa vicenda \u00e8 narrata nella \"Nuova Historia\" da Tolomeo Efestione ed \u00e8 posta come alternativa alla tradizione che vuole Ares ad uccidere Adone."}
{"id": "2530818", "revid": "5376", "url": "https://it.wikipedia.org/wiki?curid=2530818", "title": "Castello dell'Aquila", "text": ""}
{"id": "2530819", "revid": "190231", "url": "https://it.wikipedia.org/wiki?curid=2530819", "title": "Holborn (Londra)", "text": ""}
{"id": "2530824", "revid": "36426", "url": "https://it.wikipedia.org/wiki?curid=2530824", "title": "Franco Imposimato", "text": "Biografia.\nDopo aver trascorso alcuni anni in Sudafrica, dove aveva frequentato una scuola ad indirizzo artistico, specializzandosi in cartellonistica, torn\u00f2 in Italia, trovando lavoro alla FACE Standard di Maddaloni, dove operava come impiegato e sindacalista della CGIL. Sposato e padre di due figli, era impegnato nell'attivit\u00e0 di associazioni sportive e culturali, in particolare con il \"Circolo archeologico calatino\" e con la sezione locale del Partito Comunista Italiano.\nFu assassinato l'11 ottobre 1983, all'uscita dalla fabbrica, mentre si trovava nella propria automobile con la moglie ed il cane per recarsi a casa dopo il lavoro.\nLa dinamica dell'omicidio.\nA trecento metri dallo stabilimento, la macchina si trov\u00f2 la strada sbarrata da una Ritmo 105 con a bordo tre sicari. Due di questi scesero e aprirono il fuoco uccidendolo sul colpo con 11 proiettili. Nell'agguato riusc\u00ec a salvarsi sua moglie, bench\u00e9 gravemente ferita da due proiettili sparati da Antonio Abbate, il killer riconosciuto dalla donna anni dopo in sede processuale e appartenente al clan Lubrano-Nuvoletta di Pignataro Maggiore. La donna fu colpita da due proiettili: uno le buc\u00f2 entrambi i polmoni fuoriuscendo dalla schiena mentre l\u2019altro le rimase conficcato nel braccio sinistro. Prov\u00f2 ad uscire dalla macchina ma dopo qualche passo cadde a terra svenuta e fu il suo barboncino a correre verso la portineria della fabbrica Face Standard attirando sul posto i primi soccorsi. Gi\u00e0 sei mesi prima Imposimato si era accorto di essere pedinato e gli fu assegnata una scorta quasi pro forma sospesa poi con le ferie di agosto.\nLe indagini e di processi.\nLa pista terroristica.\nIn un primo momento si parl\u00f2 di omicidio di terrorismo, eventualmente da ascriversi alle Brigate Rosse; il giorno successivo al delitto nella sede napoletana dell'ANSA giunse una telefonata anonima: \u00ab\"\u00c8 stato ucciso il fratello del giudice boia\"\u00bb, ma ben presto si rese chiara la matrice mafiosa e camorristica del delitto, come successivamente chiarito nel processo Spartacus.\nIl processo Spartacus.\nFranco Imposimato fu vittima di una vendetta trasversale decisa dalla banda della Magliana, con la complicit\u00e0 della camorra e di Cosa Nostra per intimidire il fratello, Ferdinando Imposimato, giudice istruttore a Roma, che nel 1983 aveva depositato la prima e la seconda sentenza del processo sull'omicidio di Aldo Moro, aveva seguito diversi processi di mafia e stava indagando sulla Banda della Magliana, avvicinandosi a verit\u00e0 scomode.\nFerdinando Imposimato stava sferrando un duro colpo alla mafia, andando a svelare i suoi legami con la politica e le sue alleanze romane e campane. Indagando infatti sulla morte di Domenico Balducci, un pregiudicato romano associato ai siciliani di Porta Nuova, era sul punto di scoprire la vera identit\u00e0 di Don Mario Aglialoro o Salamandra: Pippo Cal\u00f2, capo della famiglia di Porta Nuova a Palermo e cassiere di Cosa Nostra a Roma.\nAll'epoca dei fatti cosa nostra era legata, da un lato, a Roma attraverso la Banda della Magliana, e dall'altro alla camorra casertana e napoletana nelle persone di Antonio Bardellino (capo dei casalesi affiliato a Cosa Nostra), Lorenzo Nuvoletta (boss di Marano), e Vincenzo Lubrano (boss di Pignataro Maggiore).\nPippo Cal\u00f2, sentendosi minacciato dalle indagini giudiziarie, chiese ai casalesi di uccidere Franco Imposimato, per ritorsione contro il fratello giudice, un bersaglio troppo difficile da raggiungere. L'ordine pass\u00f2 a Lorenzo Nuvoletta, che a sua volta si rivolse a Vincenzo Lubrano, il quale infine affid\u00f2 l'esecuzione materiale del delitto a Tonino Abbate e Raffaele Ligato. Il clan dei casalesi accettarono anche perch\u00e9 l'impegno ambientalista di Franco Imposimato, per quanto riguarda le cave abusive di Maddaloni, andava a scontrarsi con i loro interessi. Tra i testi ascoltati dai giudici della procura di Santa Maria Capua Vetere, ci furono anche i pentiti siciliani Tommaso Buscetta, Salvatore Cancemi, Giovanni Brusca, Totuccio Contorno, Claudio Sicilia, Angelo Cottarelli.\nNel 1996 il pentito Carmine Schiavone dichiarava che l\u2019agguato al fratello del giudice era stato organizzato da Diotallevi, assolto per\u00f2 per non aver commesso il fatto. Invece processo Spartacus port\u00f2 alle condanne all'ergastolo in via definitiva per Pippo Cal\u00f2, Vincenzo Lubrano, Antonio Abbate e Raffaele Ligato. Vincenzo Lubrano, durante il processo, avvicin\u00f2 uno dei due figli di Franco Imposimato, Giuseppe, giurandogli sul figlio morto che non c'entrava niente con la morte di suo padre. Raffaele Ligato invece si present\u00f2 al processo in sedia a rotelle spacciandosi per cieco, con opportuna certificazione medica. Dopo la notizia della condanna in primo grado all'ergastolo, per\u00f2, colto da improvvisa guarigione, riusc\u00ec a scappare in Germania, dove fu catturato dopo un anno di latitanza. La sentenza d\u2019appello emessa nel 2000, confermata in Cassazione, indica tra i responsabili anche il boss defunto Lorenzo Nuvoletta.\nIl pentito Maurizio Abbatino, ex membro della Banda della Magliana, nel 2018 racconter\u00e0 che nell\u2019agosto del 1983 si riunirono al Gianicolo a Roma Edoardo Toscano, suo amico fraterno, i fratelli Pellegrinetti, Maurizio Andreucci e Claudio Vannicola per parlare dell\u2019omicidio che venne approvato con l\u2019obbiettivo di colpire il giudice Ferdinando Imposimato, fratello di Franco, che stava indagando sulla morte di Domenico Balducci, vicino a Pippo Cal\u00f2 che era legato alla Banda della Magliana e ai napoletani. Stando invece alle dichiarazioni dell\u2019altro pentito della Magliana Antonio Mancini, durante una riunione a Trastevere tra il 1979 e il 1980, si discusse appunto anche dell\u2019uccisione di Ferdinando Imposimato su proposta di Danilo Abbruciati e su richiesta di personaggi legati alla massoneria, progetto che per\u00f2 non fu realizzato. Claudio Sicilia, altro pentito della Banda, nel 1986 rivela di un colloquio tra Corrado Iacolare, numero due del boss Raffaele Cutolo, e i Nuvoletta successivo all\u2019omicidio di Franco Imposimato poich\u00e9 nonostante l\u2019uccisione del fratello, Ferdinando aveva continuato nel suo agire ed era diventato pericolosissimo: aveva indagato sui mafiosi Gambino, Inzerillo e Spatola, sull\u2019alleanza tra \u2018ndrangheta e Brigate Rosse, sul falso rapimento di Michele Sindona imbattendosi nei nomi di Flavio Carboni ed Ernesto Diotallevi e la sua inchiesta fu trasferita a Giuliano Turone che fece scoppiare lo scandalo della P2. Il 16 dicembre 1984 il giudice indic\u00f2 ai magistrati tutte queste inchieste in cui ricercare il movente per l\u2019omicidio del fratello venendo poi minacciato dall\u2019avvocato del fratello di Carboni."}
{"id": "2530829", "revid": "287204", "url": "https://it.wikipedia.org/wiki?curid=2530829", "title": "Ariarate I di Cappadocia", "text": "Figlio del satrapo Ariamne I di Cappadocia, govern\u00f2 dal 331 a.C. o 330 a.C. fino alla sua morte nel 322 a.C. Era noto per l'amore che nutriva verso il fratello Oloferne, per questo venne soprannominato Filadelfo (in greco antico \u03a6\u03b9\u03bb\u03ac\u03b4\u03b5\u03bb\u03c6\u03bf\u03c2, \"Phil\u00e1delphos\"). Fu mandato ad assistere il suo \"signore supremo\" Artaserse III nel recupero dell'Egitto, 350 a.C. e poi devotamente sostenne Dario III.\nAlessandro Magno conquist\u00f2 la Cappadocia durante il suo cammino e vi install\u00f2 un governatore (sebbene siano dati due nomi diversi a questo governatore). Alla morte di Alessandro, Ariarate in qualche modo assunse il potere come primo re di Cappadocia e allarg\u00f2 anche il suo regno annettendovi la Cataonia. Dopo la morte di Alessandro, 323 a.C., Perdicca aveva designato Eumene di Cardia governatore della Cappadocia; ma essendosi Ariarate rifiutato di sottomettersi a Eumene, Perdicca gli mosse guerra. Ariarate venne sconfitto, preso prigioniero, e crocifisso, insieme a molti parenti, nel 322 a.C. Eumene allora ottenne il possesso della Cappadocia. Ariarate aveva 82 quando mor\u00ec; aveva gi\u00e0 adottato come suo figlio Ariarate II, il figlio maggiore di suo fratello Oloferne."}
{"id": "2530834", "revid": "352448", "url": "https://it.wikipedia.org/wiki?curid=2530834", "title": "Ariarate I", "text": ""}
{"id": "2530835", "revid": "1762097", "url": "https://it.wikipedia.org/wiki?curid=2530835", "title": "TG3 Settimanale", "text": "TG3 Settimanale \u00e8 stato un programma televisivo italiano, in onda ogni gioved\u00ec alle 21 dal 1979 al 1982. Il conduttore era Cesare Viazzi.\nLa rubrica \u00e8 proseguita sino al 1986, con frequenti \"Edizioni speciali\"."}
{"id": "2530836", "revid": "923674", "url": "https://it.wikipedia.org/wiki?curid=2530836", "title": "Silke M\u00f6ller", "text": "Ha gareggiato per la Germania Est, conquistando i titoli mondiali dei 100 e 200 metri piani a Roma 1987.\nBiografia.\n\u00c8 stata una delle donne pi\u00f9 veloci del mondo. Il suo miglior risultato \u00e8 stato il record del mondo nella staffetta 4\u00d7100 metri, stabilito in Coppa del mondo a Canberra il 6 ottobre 1985.\nRecord nazionali.\nSeniores.\nRecord nazionali tedeschi\nAltre competizioni internazionali.\n1985\n1989"}
{"id": "2530844", "revid": "1762097", "url": "https://it.wikipedia.org/wiki?curid=2530844", "title": "TG3 Set", "text": "TG3 Set \u00e8 stato un programma televisivo andato in onda il mercoled\u00ec alle 20,30 dal 1982 al 1983.\nLe indagini sull'attualit\u00e0 politica, sulla cronaca, sulla cultura e sullo spettacolo venivano svolte dalla redazione centrale e da quelle regionali del TG3. La conduzione era stata affidata ad Alberto La Volpe, Sergio De Luca, Cesare Viazzi. Poco tempo dopo la chiusura di questa trasmissione gli stessi De Luca e Viazzi inaugurarono 3 sette, settimanale del TG3."}
{"id": "2530855", "revid": "3115", "url": "https://it.wikipedia.org/wiki?curid=2530855", "title": "Segurano Cigna", "text": "Biografia.\n\u00c8 uno dei pochi artisti tardo-gotici di cui si conosca il nome.\nSi ritiene abbia soggiornato ed operato a Prunetto (CN), Madonna del Carmine (1478); a Erli (SV), San Martino (1463); a Cerisola (Garessio, CN), Chiesa di S. Maria Maddalena (1461); a Roburent (CN) e a San Biagio di Pamparato (CN), intorno al 1454.\nSotto gli affreschi della Cappella di San Bernardo a Pamparato (CN) \u00e8 inserita un'iscrizione a caratteri gotici con la data (24 settembre 1492) e la firma del maestro. Il pittore Segurano Cigna affresc\u00f2 la Cappella di San Ponzio nel comune di Marsaglia, negli anni compresi fra il 1480 e il 1486.\nSecondo il professore di architettura all'universit\u00e0 \"La Sapienza\" di Roma Enrico Guidoni, il \nCigna sarebbe il padre del Giorgione."}
{"id": "2530856", "revid": "599013", "url": "https://it.wikipedia.org/wiki?curid=2530856", "title": "Henri Grange", "text": "Carriera.\nCon la ha disputato due edizioni dei Giochi olimpici (Melbourne 1956, Roma 1960), due dei Campionati mondiali (1954, 1963) e quattro dei Campionati europei (1955, 1957, 1959, 1961)."}
{"id": "2530861", "revid": "1755782", "url": "https://it.wikipedia.org/wiki?curid=2530861", "title": "Garp", "text": "Il termine \"Garp\" pu\u00f2 riferirsi a:"}
{"id": "2530867", "revid": "275845", "url": "https://it.wikipedia.org/wiki?curid=2530867", "title": "Giovanni II di Polonia", "text": ""}
{"id": "2530882", "revid": "228587", "url": "https://it.wikipedia.org/wiki?curid=2530882", "title": "Chiesa di San Donato (Trani)", "text": "La Chiesa di San Donato \u00e8 un edificio religioso di Trani, in Puglia.\nIl luogo in cui sorge la chiesa di San Donato e l'attigua torre medioevale, pare sia stato uno dei primi luoghi abitati. Della chiesa non si hanno notizie certe sull'anno della sua costruzione; originariamente tale chiesa era nota sotto il titolo di San Salvatore mentre di quella di San Donato siamo a conoscenza che venne parzialmente rifatta nel 1847 essendone crollato il soffitto.\nLa torre medioevale era un'antica Torre di guardia fatta costruire dalla \"Universitas\", ossia il Comune, su cui spicca un orologio del quattrocento."}
{"id": "2530888", "revid": "916580", "url": "https://it.wikipedia.org/wiki?curid=2530888", "title": "Erucastrum nasturtiifolium", "text": "L'erucastro comune (Erucastrum nasturtiifolium ) \u00e8 una pianta erbacea, appartenente alla famiglia delle Brassicacee dai fiori gialli disposti a croce.\nSistematica.\nLa famiglia delle Brassicaceae (assieme alle Asteraceae) \u00e8 una delle pi\u00f9 numerose delle Angiosperme con circa 350 generi e 3000 specie, diffusa principalmente nella fascia temperata e fredda del nostro globo. Il genere \"Erucastrum\" comprende una trentina di specie, quattro delle quali sono presenti spontaneamente sul territorio italiano.\nIl Sistema Cronquist assegna la famiglia delle Brassicaceae all'ordine Capparales mentre la moderna classificazione APG la colloca nell'ordine delle Brassicales. Sempre in base alla classificazione APG sono cambiati anche i livelli superiori (vedi tabella a destra).\nNelle classificazioni pi\u00f9 vecchie la famiglia del genere \"Erucastrum\" era chiamata anche Crociferae e a volte Cruciferae.\nVariabilit\u00e0.\nIn un relativamente recente studio (J. Vivant - 1977) \"Erucastrum nasturtiifolium\" viene considerato un \u201cgruppo\u201d o pi\u00f9 precisamente un \u201ccomplesso di forme\u201d ancora poco studiato, che comunque si presenta omogeneo e con caratteri di \u201cspecie collettiva\u201d. In questo gruppo si possono distinguere, nell'areale europeo sudoccidentale e quindi interessante anche l'Italia, due sottogruppi di popolazioni morfologicamente ben individuabili: la subsp. \"sudrei\" (definito \u201cgruppo pirenaico\u201d) e le subsp. \" nasturtiifolium\" e subsp. \"benacense\" (definito \u201cgruppo submediterraneo\u201d).\nNell'elenco che segue sono indicate alcune variet\u00e0 e sottospecie:\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nUna specie molto simile a quella di questa scheda \u00e8 \"Erucastrum gallicum\" (Willd.) O.E.Schulz: si distingue unicamente per le foglie i cui segmenti non sono incisi fino al rachide centrale e quelle cauline sono appressate fino sotto l'infiorescenza.\nEtimologia.\nIl nome generico (\"Erucastrum\") \u00e8 stato ripreso da un altro genere della stessa famiglia: \"Eruca\" (tipico nome latino usato da Plinio nei suoi testi).\nIl binomio scientifico attualmente accettato (\"Erucastrum nasturtiifolium\") \u00e8 stato proposto dal botanico ed esploratore francese Jean Louis Marie Poiret (Saint-Quentin, 11 giugno 1755 \u2013 Parigi, 7 aprile 1834) e in seguito dal botanico germanico berlinese Otto Eugen Schulz (31 ottobre 1874 - 17 febbraio 1936).\nIn lingua tedesca questa pianta si chiama \"Stumpfkantige Hundsrauke\"; in francese si chiama \"Fausse roquette \u00e0 feuilles de cresson\".\nMorfologia.\nL'\u201dErucastro comune\u201d \u00e8 una pianta fondamentalmente glabra. L'altezza della pianta va da 20 a 50\u00a0cm (massimo 80\u00a0cm). Il ciclo biologico \u00e8 biennale. La forma biologica \u00e8 emicriptofita scaposa (H scap), ossia sono piante con gemme svernanti al livello del suolo e protette dalla lettiera o dalla neve, dotate di un asse fiorale eretto e con poche foglie. \nRadici.\nLa radice \u00e8 robusta e del tipo a fittone.\nFusto.\nIl fusto \u00e8 ascendente e ramoso in alto. \u00c8 inoltre ispido (peli semplici) nella parte basale.\nFoglie.\nLe foglie sono completamente divise in 3 - 5 (massimo 8) segmenti per lato; forma delle foglie di tipo imparipennato. I segmenti, disposti in modo alterno lungo il rachide principale, sono frastagliati in modo disordinato (grossolanamente dentato-lobati). Il lobo principale (quello apicale) \u00e8 1 \u2013 1,5 volte pi\u00f9 grande di quelli laterali. Le foglie sono verdi su entrambe le facce.\nDimensione delle foglie: larghezza 40 \u2013 60\u00a0mm; lunghezza 100 \u2013 150\u00a0mm. \nInfiorescenza.\nL'infiorescenza, priva di brattee ma anche di foglie normali, \u00e8 un racemo di tipo ombrellifero con fiori gialli portati da lunghi peduncoli, che non partono mai all'ascella delle foglie. In questa infiorescenza non esiste un fiore apicale. Durante la fruttificazione il racemo si allunga. Lunghezza del racemo 10 \u2013 30\u00a0cm.\nFiore.\nI fiori sono ermafroditi, attinomorfi (in realt\u00e0 sono fiori dissimmetrici \u2013 a due piani di simmetria) e tetrameri (calice e corolla composti da 4 parti). Diametro dei fiori: 10 \u2013 16\u00a0mm.\nFrutti.\nIl frutto \u00e8 una siliqua (non divisa in logge sovrapposte) contenente numerosi semi. All'apice \u00e8 presente un becco lungo 3\u00a0mm, conico e poco compresso ai lati (quasi un uncino); l'apice \u00e8 inoltre privo di semi. Le valve del frutto sono carenate sul dorso. La siliqua \u00e8 portata da un breve peduncolo; prima del peduncolo la siliqua si restringe in un breve stipite. Il portamento dei frutti \u00e8 pi\u00f9 o meno divergente (quasi patente) dall'asse principale del fusto. Lunghezza del peduncolo: 1\u00a0cm. Dimensioni della siliqua: larghezza 1\u00a0cm; lunghezza 18 \u2013 28\u00a0mm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nUsi.\nCucina.\nIn Ungheria i semi sono usati come condimento."}
{"id": "2530894", "revid": "481349", "url": "https://it.wikipedia.org/wiki?curid=2530894", "title": "Base NATO Comiso", "text": ""}
{"id": "2530895", "revid": "599013", "url": "https://it.wikipedia.org/wiki?curid=2530895", "title": "Annibale Bizzelli", "text": "Biografia.\nDa Arezzo si trasferisce giovanissimo a Roma, ove frequenta il \"Conservatorio di musica\" e in seguito ne diviene un insegnante. Compone le sue prime musiche per il teatro e per la nascente radio.\nAttivit\u00e0 professionale.\nDebutta nel cinema all'et\u00e0 di 36 anni, quando compone la colonna sonora dei film di Mario Camerini e Gustav Machety.\nLavora con famosi registi, tra cui Alessandro Blasetti e Francesco De Robertis, per il quale compone la colonna sonora di ben sette pellicole, durante 15 anni di collaborazione col regista pugliese."}
{"id": "2530898", "revid": "324090", "url": "https://it.wikipedia.org/wiki?curid=2530898", "title": "Pista ciclabile San Candido - Linz", "text": ""}
{"id": "2530899", "revid": "31886", "url": "https://it.wikipedia.org/wiki?curid=2530899", "title": "Erucastro comune", "text": ""}
{"id": "2530905", "revid": "767487", "url": "https://it.wikipedia.org/wiki?curid=2530905", "title": "Bastano tre per fare una coppia", "text": "Bastano tre per fare una coppia (\"Seems Like Old Times\") \u00e8 un film del 1980 di Jay Sandrich.\nTrama.\nNel corso di una rapina finita male, uno scrittore - dapprima vittima dei rapinatori, diventa suo malgrado una sorta di complice e viene braccato senza sosta dalle forze dell'ordine. Alla ricerca di una rifugio sicuro, trova ospitalit\u00e0 nella casa della ex moglie, avvocatessa buona di cuore ma a volte con sbalzi di umore, che per\u00f2 adesso si \u00e8 risposata con una persona scomoda alla fuga del protagonista: un neoprocuratore distrettuale.\nIn attesa di un piano serio, i tre cercheranno di evitare dialoghi che potrebbero portare a galla i reciproci fatti scomodi, ma la situazione degenera in un filone comico con il passare del tempo."}
{"id": "2530907", "revid": "486946", "url": "https://it.wikipedia.org/wiki?curid=2530907", "title": "Zenon Bortkevich", "text": ""}
{"id": "2530916", "revid": "339392", "url": "https://it.wikipedia.org/wiki?curid=2530916", "title": "Serguei Kotenko", "text": ""}
{"id": "2530917", "revid": "125795757", "url": "https://it.wikipedia.org/wiki?curid=2530917", "title": "Tower 42", "text": "La Tower 42, situata al numero 25 di Old Broad Street, \u00e8 il secondo grattacielo della City of London ed il quinto pi\u00f9 alto edificio di Londra. Fu originariamente costruito per la National Westminster Bank (NatWest) con il nome di NatWest Tower e visto dall'alto assomiglia proprio al della NatWest. La torre \u00e8 stata disegnata dall'architetto Richard Seifert, progettata dall'ingegnere Pell Frischmann e costruita tra il 1971 ed il 1979 dalla John Mowlem &amp; Co. costando 72 milioni di sterline, fu inaugurata nel 1980.\nCon i suoi 183 metri \u00e8 stato l'edificio pi\u00f9 alto del Regno Unito fino al 1990 quando \u00e8 stato surclassato dal One Canada Square nei London Docklands e nel 2011 con la fine della costruzione della Heron Tower, quest'ultima alta 230 metri, \u00e8 diventato il secondo pi\u00f9 alto della City.\nNel 1996 scoppi\u00f2 un incendio al ventinovesimo piano dell'edificio, che non caus\u00f2 alcun danno notevole e fu spento agevolmente dai vigili del fuoco."}
{"id": "2530919", "revid": "486946", "url": "https://it.wikipedia.org/wiki?curid=2530919", "title": "Boris Goykhman", "text": ""}
{"id": "2530920", "revid": "1573940", "url": "https://it.wikipedia.org/wiki?curid=2530920", "title": "Chiesa di Sant'Agostino (Trani)", "text": "La chiesa di Sant'Agostino fu eretta in tempo di peste in onore di San Sebastiano, di cui tutt'oggi rimane la statua posta in una nicchia della facciata. Il 7 novembre 1533 fu stipulato un atto in cui la chiesa e l'annesso monastero furono concessi ai frati di Sant'Agostino da Nicola Antonio Lambertini Junior e Ferrante Sifola, sindaci eletti, in nome della Universitas e con il beneplacito dell'arcivescovo Giovanni de Cuppis.\nLa costruzione di tale edificio fu iniziata nel 1503 sotto Juliano Gradenigo, terzo governatore di Trani, per conto della repubblica di Venezia a cui la citt\u00e0 era stata data in pegno dal Re di Napoli al saldo dei debiti di guerra. \nOggi la chiesa \u00e8 affidata alla Confraternita di S. Giacomo Apostolo, che cura l'antica venerazione agostiniana della statua lignea della \"Beata Vergine dell'Incoronata\", ricorrendo annualmente ai festeggiamenti che culminano con una grande processione che si snoda per le vie cittadine di Trani nell'ultimo sabato di aprile, in ricordo delle apparizioni nel bosco di Foggia nell'anno 1001 ad un Conte normanno e ad un pastorello."}
{"id": "2530921", "revid": "124123", "url": "https://it.wikipedia.org/wiki?curid=2530921", "title": "Josef Munzinger", "text": "Biografia.\nFiglio di Konrad, commerciante e di Elisabeth Schmid, svolse un apprendistato di commercio a Bologna. Nel 1814 prese parte alla fallita rivolta contro i patrizi solettesi e venne esiliato, vivendo per tre anni nella citt\u00e0 di Como. La sua attivit\u00e0 politica prese i primi passi nel 1830 sull'onda della francese Rivoluzione di Luglio. Anche in Svizzera soffi\u00f2 un vento nuovo con moti rivoluzionari, anche nel Canton Soletta, cui prese parte tenendo un discorso davanti a 2.500 persone riunite a Balsthal, dove sostenne il principio della sovranit\u00e0 popolare. Cattolico di idee liberali con orientamento illuminista, era favorevole ad una Chiesa di Stato, e fu sostenitore del sistema politico rappresentativo e dell'orientamento federalista per la Svizzera.\nNel 1831 fu membro del Gran Consiglio e del Consiglio di Stato del Canton Soletta dal 1833 fu landamano e inviato alla Dieta federale per il suo Cantone. Nel 1848 venne nominato Consigliere agli Stati e nello stesso anno fu eletto tra i primi sette consiglieri federali. Fu il primo capo del dipartimento federale delle finanze e in tale funzione viene ricordato come il padre del franco svizzero e come autore dell'introduzione della moneta unica nazionale. Fu presidente della Confederazione nel 1851 e assunse il dipartimento politico; nel 1853 pass\u00f2 al dipartimento federale delle poste e delle costruzioni. Prima di morire nel 1855 assunse la direzione del dipartimento federale dell'economia, del commercio e delle dogane.\nUno dei suoi figli, Werner, divenne un celebre esploratore e orientalista."}
{"id": "2530922", "revid": "1649415", "url": "https://it.wikipedia.org/wiki?curid=2530922", "title": "Hong Kong ai Giochi olimpici", "text": "Hong Kong ha partecipato alle sue prime Olimpiadi estive nel 1952 a Helsinki, Finlandia, e alle sue prime Olimpiadi invernali nel 2002 a Salt Lake City, Stati Uniti.\nLa prima medaglia \u00e8 stata vinta ad Atlanta 1996, un anno del passaggio di sovranit\u00e0 dal Regno Unito alla Cina.\nAlle Olimpiadi invernali non ha ancora vinto nessuna medaglia.\nIl Federazione Sportiva e Comitato Olimpico di Hong Kong, Cina, creato nel 1950, venne riconosciuto dal CIO nel 1951."}
{"id": "2530925", "revid": "4175", "url": "https://it.wikipedia.org/wiki?curid=2530925", "title": "Andriy Kovalenko", "text": ""}
{"id": "2530928", "revid": "110157", "url": "https://it.wikipedia.org/wiki?curid=2530928", "title": "Le Tigre (album)", "text": "Le Tigre \u00e8 l'album di debutto del gruppo dance punk statunitense Le Tigre. Il disco \u00e8 menzionato nel libro \"1001 Albums You Must Hear Before You Die\" di Robert Dimery.\nTracce.\nTracce bonus presenti nella seconda edizione (2004):\nTracce bonus presenti nell'edizione giapponese:"}
{"id": "2530937", "revid": "1934238", "url": "https://it.wikipedia.org/wiki?curid=2530937", "title": "Fondo per lo sviluppo e la coesione", "text": "Il Fondo per lo Sviluppo e la Coesione (FSC), inizialmente denominato Fondo per le Aree Sottoutilizzate (FAS) \u00e8 lo strumento di finanziamento del governo italiano per le aree sottoutilizzate del paese. Esso raccoglie risorse nazionali aggiuntive, da sommarsi a quelle ordinarie e a quelle comunitarie e nazionali di cofinanziamento.\nDal 2003 il FAS rappresenta lo strumento di governo della politica regionale nazionale, per la realizzazione di interventi in aree particolari. Il suo compito \u00e8 di favorire la ripresa della competitivit\u00e0 e della produttivit\u00e0 nelle aree obiettivo.\nLa legge finanziaria annuale stabilisce le risorse FAS; il CIPE quindi le assegna per il riequilibrio economico e sociale delle diverse aree.\nIl FAS \u00e8 stato istituito dalla Legge Finanziaria 2003 (legge 27 dicembre 2002, n.289), e poi modificato dalla Legge Finanziaria 2007 (legge 27 dicembre 2006, n.296). \nLa Legge Finanziaria 2007 ha previsto una programmazione unitaria del fondo per il periodo 2007-2013, da attuarsi tramite il Quadro Strategico Nazionale (QSN).\nLa Legge Finanziaria 2008 (legge 24 dicembre 2007, n.244) ha delineato il fondo per le annualit\u00e0 dal 2010 al 2015.\nI fondi FAS 2007-2013 (63,3 miliardi di euro) sono stati utilizzati per i seguenti interventi:\nDopo i primi 2 anni sui 5 previsti, restano disponibili 3,2 miliardi di euro.\nNell'ambito dell'attuazione della programmazione del Fondo Sviluppo e Coesione, i Contratti Istituzionali di Sviluppo (CIS) sono lo strumento di monitoraggio dell'avanzamento temporale, economico e finanziario degli interventi infrastrutturali deliberati dai Ministeri, Regioni, Enti Locali e soggetti privati interessati dalle opere pubbliche. Criticit\u00e0 e aree di intervento sono discusse nell'ambito Comitati di Attuazione e Sorveglianza periodici. Le informazioni sono rese disponibili su un sito \"Open data\" dedicato."}
{"id": "2530938", "revid": "339392", "url": "https://it.wikipedia.org/wiki?curid=2530938", "title": "Viktor Berendyuga", "text": ""}
{"id": "2530939", "revid": "767487", "url": "https://it.wikipedia.org/wiki?curid=2530939", "title": "Giuseppe Ricca Rosellini", "text": "Biografia.\nFiglio di Francesco Ricca, incisore e pittore, e di Luisa Rosellini (figlia della poetessa Massimina Rosellini Fantastici e del patrizio pesciatino Luigi Rosellini), educato e istruito in famiglia insieme ai fratelli secondo i principi di Raffaello Lambruschini, consegue, nel 1857, la laurea in Fisica e Matematica presso l'Universit\u00e0 di Perugia, dopo la quale si dedica agli studi superiori di Agronomia, a Pisa e a Firenze, sotto la guida dei docenti Pietro Cuppari e Targioni Tozzetti. Con il primo, in particolare, condivider\u00e0 l'interesse costante per i viaggi d'indagine agraria e per l'utilit\u00e0 dell'insegnamento \"nomade\", cio\u00e8 dedicato all'acculturazione delle diverse zone d'Italia.\nNominato professore di Agronomia ed Estimo, dal novembre 1863, nel Regio Istituto Tecnico di Forl\u00ec, citt\u00e0 nella quale conosce la futura sposa Elisabetta Brasini (figlia dell'imprenditore Biagio Brasini), inizia, dopo l'impegno come volontario nella campagna di guerra per il Tirolo del 1866, un'attivit\u00e0 di promozione del sapere agronomico applicato alle situazioni e condizioni della Romagna di met\u00e0 Ottocento.\nAttraverso i fogli de \"L'Industriale romagnolo\", il periodico da lui fondato a Forl\u00ec e diretto dal 1867 al 1872, e altre numerose pubblicazioni, introduce in Romagna un nuovo tipo di macchina trebbiatrice, realizzata tramite aggiunte e modifiche al modello inglese \"Ruston Proctor &amp; C.\" di Lincoln; si occupa della macerazione del lino e della canapa, proponendo di costituire in Romagna uno stabilimento industriale di macerazione ad acqua calda.\nSeguirono vari incarichi d'insegnamento e di ricerca, all'Universit\u00e0 di Pisa (1870) e presso l'Istituto Tecnico e la stazione sperimentale agraria di Udine, ricerche sulle condizioni geognostiche e agricole dell'Istria (1871-72), studi agronomici e tecnici in Sardegna, progetto di bonifica della valle del Coghinas (1873-74), l'insegnamento a Reggio Calabria (1877\u00a0\u2013 78) e Bari (1879), esperienze che gli permisero di sperimentare e insegnare le sue conoscenze riguardo alla coltivazione della vite; fino alla nomina a Ispettore dell'Agricoltura e dell'insegnamento agrario, nel 1880. Si occup\u00f2 quindi dell'organizzazione o del riordinamento di varie Scuole di Agricoltura: Catanzaro (1883-84), Cesena (1884), Perugia (1890-95), Imola (1904), Pescia (1906-8).\nNominato Ispettore Capo dell'Agricoltura e dell'Insegnamento Agrario presso il Ministero di Agricoltura Industria e Commercio nel 1893, e Ispettore generale nel 1908, si dedic\u00f2, negli ultimi anni, a uno studio sul progresso della meccanica agraria in Italia, dal 1861 al 1896, e ai temi dell'Istruzione agraria e forestale nel mondo, nel corso dell'Ottocento.\nSocio di molte societ\u00e0 agrarie italiane e straniere, tra cui l'Accademia dei Georgofili di Firenze e quella dell'I. R. Societ\u00e0 di Orticoltura di Vienna, ottenne nel 1893 - tra le altre onorificenze -, la Croce di Commendatore dell'Ordine della Corona d'Italia e Ufficiale dell'Ordine dei Santi Maurizio e Lazzaro (in evidenza nella foto)."}
{"id": "2530940", "revid": "486946", "url": "https://it.wikipedia.org/wiki?curid=2530940", "title": "Erkin Shagayev", "text": ""}
{"id": "2530941", "revid": "1702319", "url": "https://it.wikipedia.org/wiki?curid=2530941", "title": "Il grillo del focolare", "text": "Il grillo del focolare \u00e8 un romanzo breve di Charles Dickens del 1845. \u00c8 il terzo dei cinque libri natalizi dello scrittore, le cui illustrazioni originali vennero disegnate da Daniel Maclise, John Leech, Richard Doyle, Clarkson Stanfield e Edward Landseer.\nDickens cominci\u00f2 la stesura della novella il 17 ottobre circa, e la termin\u00f2 il primo dicembre 1845. Come lo scrittore usava fare, la novella fu dapprima pubblicata in forma di libro e non di serie a puntate, da \"Bradbury and Evans\", il 20 dicembre dello stesso anno. Lo stesso Dickens defin\u00ec il racconto \"calmo e domestico... innocente e carino\" (\"quiet and domestic... innocent and pretty\").\nLa novella si svolge attorno alle vicende di persone umili, \u00e8 appunto una favola domestica, come dichiara il sottotitolo.\nTrama.\nJohn Peerybingles \u00e8 un vetturino che vive con la sua giovane moglie Dot, il figlio piccolo, la tata Tilly ed un misterioso individuo con una lunga barba bianca, che vive in qualit\u00e0 di ospite in casa sua. John ha sul focolare un grillo che ha la propriet\u00e0 di saper discorrere, egli lo consiglia e si comporta come un guardiano per la famiglia di John, il quale nutre un rispetto sincero verso la bestiola.\nJohn frequenta un vecchio costruttore di giocattoli, tale Caleb Plummer, il quale ha due figli, Bertha una ragazza cieca e Edward, trasferitosi in Sud America ma che \u00e8 dato per disperso poich\u00e9 non si hanno pi\u00f9 sue notizie da tempo. Plummer \u00e8 impiegato presso il signor Tackleton, un uomo di poca fortuna, il quale \u00e8 intenzionato a prendere in moglie May, l'innamorata di Edward, la quale non ama affatto il povero Tackleton.\nAlla fine il misterioso pensionante in casa di John si rivela essere il disperso Edward, tornato sotto mentite spoglie per amore di May, che sposa qualche ora prima che lei lo faccia con Tackleton.\nTuttavia, il signor Tackleton non riesce a rimanere indifferente davanti all'amore dei due giovani e ispirato dall'atmosfera natalizia, lascia May libera di vivere il suo affetto per Edward."}
{"id": "2530942", "revid": "339392", "url": "https://it.wikipedia.org/wiki?curid=2530942", "title": "Yevgeny Saltsyn", "text": ""}
{"id": "2530943", "revid": "1573940", "url": "https://it.wikipedia.org/wiki?curid=2530943", "title": "Chiesa di San Rocco (Trani)", "text": "Tale chiesa fu costruita nel giugno del 1528 nel periodo della peste e per volere di Vittorio Soranzo, governatore veneto di Trani.\nla chiesa assume uno stile barocco con una torre a cupoletta che fu abbattuta nel 1910 per collocare l'attuale orologio.\nLe campane risalgono rispettivamente al 1753 e al 1765.\nAll'interno sono custodite delle tele attribuite alla scuola Napoletana del XVIII secolo: La strage degl'Innocenti, Giobbe e Rachele, la lavanda dei piedi e Rebecca ed Elena."}
{"id": "2530944", "revid": "486946", "url": "https://it.wikipedia.org/wiki?curid=2530944", "title": "Vladimir Zhmudsky", "text": ""}
{"id": "2530945", "revid": "2130303", "url": "https://it.wikipedia.org/wiki?curid=2530945", "title": "Chiesa del Carmine (Trani)", "text": "La chiesa del Carmine \u00e8 una chiesa della citt\u00e0 di Trani.\nStoria.\nSi ha notizia che nei primi anni del Seicento fu eretta una chiesa dedicata alla Madonna del Monte Carmelo e fu ampliato il vecchio monastero Gerosolimitano (Collegio Davanzati) per accogliere i Carmelitani, che fino al 1549 erano domiciliati nel convento di Ges\u00f9 e Maria sulla vecchia strada di Barletta. I carmelitani vi rimasero fino al 1809 dopo di che la chiesa pass\u00f2 di mani in mani fino al 1929, anno in cui vi si stabilirono i padri Barnabiti.\nCaratteristiche.\nQuesta chiesa \u00e8 denominata la chiesa dei marinai, la cui festa patronale rappresenta un suggestivo momento per l'estate della cittadina Tranese.\nLa chiesa presenta forme barocche. Al suo interno si conservano manufatti di notevole interesse come la tavola di tarda fattura bizantina, che rappresenta la Madonna della Fonte."}
{"id": "2530947", "revid": "486946", "url": "https://it.wikipedia.org/wiki?curid=2530947", "title": "Mikhail Ryzhak", "text": ""}
{"id": "2530954", "revid": "486946", "url": "https://it.wikipedia.org/wiki?curid=2530954", "title": "Andrey Belofastov", "text": ""}
{"id": "2530956", "revid": "339392", "url": "https://it.wikipedia.org/wiki?curid=2530956", "title": "Aleksey Barkalov", "text": ""}
{"id": "2530958", "revid": "188116", "url": "https://it.wikipedia.org/wiki?curid=2530958", "title": "Agenzia per il terzo settore", "text": "L'Agenzia per il terzo settore (che fino al 2011 era chiamata Agenzia per le organizzazioni non lucrative di utilit\u00e0 sociale, o in forma abbreviata Agenzia per le Onlus), \u00e8 stata un organismo governativo di diritto pubblico operante sotto la vigilanza della Presidenza del Consiglio dei ministri, cui era tenuta a inviare una relazione annuale sull'attivit\u00e0 svolta.\nLa sede dell'Agenzia era a Milano, in via Rovello n. 6. Il suo organigramma contava un presidente e dieci consiglieri nominati dal Presidente del Consiglio dei ministri, su proposta di diverse autorit\u00e0 competenti, in base all'esperienza istituzionale, alla conoscenza e alla professionalit\u00e0 acquisita nel campo del \"terzo settore\".\nL'Agenzia \u00e8 stata operativa dal 7 marzo 2002 al 2 marzo 2012. Nel corso della decade si sono succedute due consigliature: 1^ consigliatura 2001-2006, con Presidente Lorenzo Ornaghi, professore di scienza politica, e successivamente rettore, all'Universit\u00e0 Cattolica del Sacro Cuore; 2^ consigliatura 2007-2011, con Presidente Stefano Zamagni, professore di economia politica all'Universit\u00e0 di Bologna.\nIstituzione e successiva soppressione.\n\u00c8 stata istituita come Agenzia per le Onlus con il d.P.C. del 26 settembre 2000 - con cui si \u00e8 dato seguito alla delega prevista dall'art. 3, comma 190, della L. 23 dicembre 1996, n. 662 in materia di \"Misure di razionalizzazione della finanza pubblica\" - e successivamente regolata dal d.P.C. n. 329 del 21 marzo 2001 in base al quale, in data 8 marzo 2002, si \u00e8 regolarmente insediata.\nA partire dall'entrata in vigore del Dpcm 51/2011, l'11 maggio 2011, tutto quanto \u00e8 riferito all'Agenzia per le Onlus \u00e8 diventato di competenza dell'Agenzia per il terzo settore.\nA seguito dell'entrata in vigore del Decreto Legge n. 16 del 2 marzo 2012 (art. 8 comma 23), convertito con modificazioni dalla Legge n. 44 del 26 aprile 2012, l'Agenzia \u00e8 stata soppressa e le sue funzioni trasferite al Ministero del lavoro e delle politiche sociali.\nFunzioni.\nHa operato affinch\u00e9, su tutto il territorio nazionale italiano, fosse perseguita una \"uniforme e corretta osservanza della disciplina legislativa e regolamentare\" concernente le Onlus, il Terzo settore e gli enti non commerciali.\nLe attribuzioni previste dalla legge sono state le seguenti:\nRisultati.\nL'attivit\u00e0 dell'Agenzia si \u00e8 sostanziata nella realizzazione di una serie di \"prodotti\" (servizi immateriali) che possono essere cos\u00ec sintetizzati:\nL'Agenzia ha stipulato durante il periodo di attivit\u00e0 numerosi accordi / protocolli di intesa con pubbliche amministrazioni - tra cui Guardia di Finanza e Agenzia delle Entrate - e con altri soggetti istituzionali attivi nell'ambito del Terzo settore."}
{"id": "2530959", "revid": "110157", "url": "https://it.wikipedia.org/wiki?curid=2530959", "title": "Chiesa di Santa Maria delle Grazie (Trani)", "text": "La chiesa di Santa Maria delle Grazie \u00e8 un edificio religioso di Trani.\nDescrizione.\nConsacrata nel 1595 dall'arcivescovo Giulio Caracciolo, la chiesa fu costruita da Ettore Palagano, probabilmente sulle rovine di una preesistenza, per devozione a Maria Santissima del Pozzo.\nEsterno.\nUna grande pineta piantata negli anni '70 che ha sostituito il vitigno caduto in disuso dall'epoca dei frati, \u00e8 il biglietto da visita con la quale si presenta la splendida facciata di pietra bianca di Trani della chiesa intitolata a Santa Maria delle Grazie patrona dei francescani. Splendido esempio dell'arte francescana, esternamente, la facciata, presenta quattro lesene che sormontano un cornicione e la parte soprelevata della facciata. Nella nicchia a vento della parte superiore \u00e8 posta una statua di San Francesco d'Assisi. Oggi questa statua \u00e8 di materiale resistente alle intemperie, e donata da una famiglia della parrocchia ha sostituito una pi\u00f9 antica, sempre dello stesso santo in gesso, che ormai era logorata e che oggi si trova conservata nella sede dell'associazione. Il campanile \u00e8 tipico delle chiese di campagna, avente due celle con campane; La terza campana, la pi\u00f9 grande, fu aggiunta negli anni '80.\nInterno.\nAll'interno la chiesa, si presenta a tre navate. Le navate laterali, sono divise dalla centrale da una serie di archi a tutto sesto, mentre un grande arco nella navata centrale, indica l'inizio dell'altare, ed \u00e8 sormontato da un grande stemma a forma di scudo di stampo francescano. sempre in essa, nella parte corrispondente all'ingresso vi \u00e8 un matroneo, utilizzato probabilmente dai francescani come corale; infatti qui vi \u00e8 presente un antico organo a canne, oggi non funzionante. La volta della navata centrale \u00e8 a forma di botte, mentre le laterali presentano una serie di archi che le rendono delle piccole cappelle, ognuna con il suo altare minore. Di gran pregio \u00e8 il manto reale con una grande corona in gesso situato sull'altare maggiore e che avvolge la nicchia dov'\u00e8 conservata l'effigie della Madonna del Pozzo. La stessa statua rappresenta un vero gioiello d'arte; donata da una famiglia della citt\u00e0 la statua \"insigne opera degli artigiani della Val Gardena\" (come cita la frase della lapide commemorativa), rappresenta oggetto di venerazione da parte dei fedeli della citt\u00e0, e che viene portata in processione nel giorno della sua ricorrenza (ultimo sabato di agosto) su di un carro ornato da splendidi fiori. I recenti restauri avvenuti nel 2008 hanno riportato alla luce gli splendidi colori e fregi di cui erano ornati gli altarini delle navate laterali. Sono presenti inoltre, tele dipinte a devozione di famiglie ma di autori ignoti e che rappresentano immagini mariane e santi francescani, come la tela di San Felice da Cantalice. Il monastero adiacente \u00e8 oggi adibito a casa di riposo per anziani intitolata a Vittorio Emanuele II."}
{"id": "2530964", "revid": "339392", "url": "https://it.wikipedia.org/wiki?curid=2530964", "title": "Dmitry Apanasenko", "text": ""}
{"id": "2530966", "revid": "339392", "url": "https://it.wikipedia.org/wiki?curid=2530966", "title": "Base militare NATO Magliocco", "text": ""}
{"id": "2530969", "revid": "767487", "url": "https://it.wikipedia.org/wiki?curid=2530969", "title": "Cristian Melinte", "text": "Caratteristiche tecniche.\n\u00c8 un esterno destro impegnabile sia in difesa che a centrocampo, anche se \u00e8 stato schierato prevalentemente come terzino destro. \u00c8 dotato di buona corsa e di una buona tecnica di base.\nCarriera.\nClub.\nInizi in Romania.\nHa iniziato a giocare nel Fortuna Covaci, e dopo pochi mesi si \u00e8 trasferito all'Auxerre Lugoj. La stagione successiva (2006-2007) viene acquistato dall'UTA Arad, in prima divisione rumena, dove gioca 3 partite senza segnare nessuna rete. Nella stagione 2007-2008, \u00e8 stato dapprima in prestito all'Ineu, la seconda squadra di Arad, per poi tornare all'UTA prima della fine del campionato giocando altre 5 partite.\nHa iniziato la stagione 2008-2009 sempre con l'UTA Arad, ma ad inizio anno ha sostenuto un provino col il nella amichevole del 6 gennaio contro la Juventus vinta dai francesi per 6-5 ai rigori, ma che non \u00e8 servito a fargli ottenere l'ingaggio. A marzo la Dinamo Bucarest infatti ha prelevato a parametro zero sia Melinte che Bruno Simao, esordendo con il club di Bucarest il 12 marzo nelle file della Dinamo II contro il Concordia Chiajna.\nPalermo e prestiti al Piacenza e in Romania.\nIl 18 agosto 2009 viene ufficializzato il suo passaggio al , con cui firma un contratto quadriennale, dopo aver sostenuto un provino nel ritiro estivo a Bad Kleinkirchheim nel quale ha giocato l'amichevole contro il Pordenone (5-0). Per aggiudicarsi le sue prestazioni, la societ\u00e0 rosanero ha dovuto battere la concorrenza dello Shakhtar Donetsk.\nIl 29 ottobre 2009, nella trasferta contro l' (sconfitta per 5-3), fa il suo esordio sia nel campionato italiano che con la maglia rosanero, venendo sostituito nell'intervallo.\nIl 1\u00ba febbraio 2010, nell'ultimo giorno di calciomercato, si trasferisce in prestito al , in cambio del prestito con diritto di opzione sulla compartecipazione di Marco Calderoni.\nCon la maglia rosanero gioca quindi due partite di campionato (l'altra \u00e8 col Bari proprio prima della sua cessione) e una di Coppa Italia (contro la ). Il rumeno, nei due scampoli di partite di massima serie, non si \u00e8 dimostrato all'altezza del campionato italiano, palesando difficolt\u00e0 in fase difensiva (\u00e8 pur vero che ha avuto di fronte due velocisti come Maicon e Edgar \u00c1lvarez) procurando due rigori a favore degli avversari, uno per partita, suscitando anche le ire del Presidente Maurizio Zamparini.\nCon la nuova maglia parte subito titolare, esordendo il 6 febbraio in Piacenza- (1-0) e venendo sostituito al 70' da Capogrosso. Con il Piacenza gioca in totale 16 partite. Rientrato al Palermo, resta ai margini della squadra poich\u00e9 non fa parte del progetto tecnico di Delio Rossi, non totalizzando alcuna presenza nella stagione 2010-2011.\nNon convocato per il ritiro estivo del Palermo, il 31 agosto 2011, l'ultimo giorno di calciomercato, passa in prestito ai rumeni del Petrolul Ploie\u0219ti, societ\u00e0 neopromossa in massima serie; al giocatore, che fa cos\u00ec ritorno in patria, parte dell'ingaggio viene pagato ancora dal Palermo. Esordisce con la nuova squadra il 20 settembre nella partita di Coppa di Romania vinta per 4-1 sul Concordia Chiajna, in cui segna anche la rete del momentaneo pareggio. Il 25 settembre torna a giocare nel campionato rumeno scendendo in campo in Petrolul Ploie\u0219ti-Dinamo Bucurest (1-5) dell'ottava giornata.\nRitornato al Palermo che non lo convoca per il ritiro estivo, il 18 giugno 2012 viene ceduto in prestito all'Astra Giurgiu, club di Liga I. Quattro giorni dopo debutta con la nuova maglia, entrando al 90' al posto di Mirko Ivanovski in Gloria Bistri\u0163a-Astra Giurgiu (1-2) della prima giornata di campionato. Gioca le prime cinque partite di campionato e l'ottava, per poi non venir pi\u00f9 schierato fino a fine stagione. Al termine della stessa scade sia il prestito sia il contratto col Palermo.\nIl ritorno definitivo in Romania.\nA partire dalla stagione 2013-2014 \u00e8 un calciatore del Concordia Chiajna. Nel settembre 2014 si trasferisce al CSMS Iasi, dove resta pochi mesi prima di rescindere il contratto e passare, nel gennaio 2015, al Poli Timisoara, in Liga II. Ottiene la promozione dopo i play-off, e viene riconfermato anche per il successivo campionato nella massima serie.\nNazionale.\nIl 17 novembre 2009 ha esordito con la Nazionale di calcio della Romania Under-21 in un'amichevole vinta per 2-1 contro i pari et\u00e0 della , giocando da titolare e per tutta la partita.\nUscito dal giro della Nazionale a causa dello scarso utilizzo al Palermo, con la continuit\u00e0 ritrovata una volta passato al Piacenza il 23 maggio 2010 ha riottenuto la convocazione in Under-21.\nStatistiche.\nPresenze e reti nei club.\n\"Statistiche aggiornate al 26 gennaio 2015.\""}
{"id": "2530970", "revid": "486946", "url": "https://it.wikipedia.org/wiki?curid=2530970", "title": "Pyotr Breus", "text": ""}
{"id": "2530971", "revid": "767487", "url": "https://it.wikipedia.org/wiki?curid=2530971", "title": "In the Penal Colony", "text": "In the Penal Colony (in italiano \"Nella colonia penale\") \u00e8 un'opera di Philip Glass su libretto di Rudolph Wurlitzer, basato sull'omonimo racconto di Franz Kafka; l'opera \u00e8 per tenore e baritono, oppure per tenore e basso, e quintetto d'archi. Il cast comprende anche tre attori, di cui uno solo pronuncia battute.\nIl libretto descrive il perverso funzionamento di una macchina di tortura, situata in una colonia penale, che \"scrive\" con aghi sulla pelle del condannato la sua colpa, portandolo in questo modo alla consapevolezza della sentenza e, dopo lunga agonia, alla morte.\nL'opera, composta nel 2000, ha ottenuto uno straordinario successo negli Stati Uniti. In Italia la composizione, con titolo \"Nella colonia penale\", \u00e8 stata rappresentata per la prima volta presso il Teatro Regio di Torino l'11 aprile 2002; per l'occasione il libretto \u00e8 stato tradotto in italiano da Marco Ravasini.\nLa versione per tenore e basso \u00e8 stata rappresentata per la prima volta a Forl\u00ec, presso il Teatro Diego Fabbri, il 30 ottobre 2009, nell'ambito del festival forlivese \"L'Occidente nel Labirinto\"."}
{"id": "2530975", "revid": "287204", "url": "https://it.wikipedia.org/wiki?curid=2530975", "title": "Julio Cesar Santos Correa", "text": ""}
{"id": "2530976", "revid": "5376", "url": "https://it.wikipedia.org/wiki?curid=2530976", "title": "Fontana della Rivera", "text": ""}
{"id": "2530977", "revid": "1705737", "url": "https://it.wikipedia.org/wiki?curid=2530977", "title": "Bassa Bresciana", "text": "La Bassa Bresciana (\"B\u00e0sa Bresana\" in dialetto bresciano) o Pianura bresciana \u00e8 una zona interamente pianeggiante posta a sud della citt\u00e0 di Brescia nell'omonima provincia. La piana \u00e8 delimitata a ovest dalle colline della Franciacorta, mentre ad Est dalle colline moreniche del Garda. La zona ha un'economia tipicamente agricola seppur negli anni del secondo dopoguerra si \u00e8 assistito ad un incremento della produzione industriale e una vivace attivit\u00e0 terziaria.\nEstensione territoriale e comuni.\nLa Bassa Bresciana \u00e8 composta da 64 comuni e costituisce circa un quarto della superficie e un terzo della popolazione della provincia.\nDi seguito \u00e8 riportata la lista dei comuni della Bassa Bresciana con popolazione superiore ai abitanti (dati: Istat 28-2-2014):\nGeografia.\nLa Bassa Bresciana \u00e8 grossomodo limitata a est e a ovest dai fiumi Chiese e Oglio, a nord dalle colline moreniche prealpine (Ronchi, Franciacorta e del Benaco), i suoi confini meridionali sono segnati dall'inizio della provincia di Cremona e di quella di Mantova.\nIl territorio \u00e8 costituito dall'area rientrante nella provincia di Brescia della Val Padana; la Bassa \u00e8 perci\u00f2 interamente pianeggiante.Data la sua vastit\u00e0 la zona \u00e8 suddivisa in Bassa Bresciana occidentale, Bassa Bresciana centrale e Bassa Bresciana orientale.\nIl rischio sismico del territorio \u00e8 praticamente nullo o basso, a differenza di altri territori della provincia, come i comuni nelle vicinanza del lago di Garda, classificati a medio rischio sismico.\nIdrologia.\nIl suo territorio \u00e8 solcato da innumerevoli fiumi minori e vasi artificiali per l'irrigazione agricola.\nI principali corsi d'acqua sono:\nNella zona orientale sono presenti in alcune zone le cosiddette risorgive.\nPaesaggio.\nIl paesaggio della Bassa Bresciana, \u00e8 un paesaggio di tipo agricolo carattereizzato da campi medio grandi nell'area a nord vicino al capoluogo, per poi andare ad ingrandirsi man mano si prosegue verso sud e da cascine e complessi agricoli che si alternano ai borghi e centri abitati. La coltivazione in prevalenza un tempo incentrato sulla rotazione delle culture \u00e8 oggi invece incentrata sulla monocoltura prevalente di Mais. Altre colture sono presenti ad oggi, come l'orzo ed il grano tra cui il monococco di Cigole.\nUn tempo era presente anche la coltivazione del riso, principalmente nelle aree a ridosso dell'Oglio, dove era pi\u00f9 facile il reperimento dell'acqua e la presenza dei mulini per la lavorazione del cereale.\nDi grande importanza la presenza delle marcite, tipica tecnica lombarda dove grazie alla presenza di risorgive grandi campi venivano ricoperti d'acqua durante l'inverno per evitare la gelatura e grantire la produzione di foraggio per gli allevamenti.\nL'area della bassa bresciana, principalmente pianeggiante presenta per\u00f2 due piccole aree collinari nei pressi di Castenedolo e Capriano del colle.\nNelle aree collinari vi \u00e8 una forte presenza della viticultura principalmente in filari.\nParchi.\nNel territorio della Bassa Bresciana sono presenti molte zone protette di interesse regionale e sovracomunale tra cui:\nClima.\nIl clima della Bassa Bresciana \u00e8 quello tipico della pianura Padana: l'estate \u00e8 calda e afosa con qualche temporale mentre l'inverno \u00e8 freddo e nebbioso con qualche nevicata, spesso anche di media entit\u00e0. Le precipitazioni sono abbastanza ben distribuite nel corso dell'anno, assumendo caratteri temporaleschi in estate e nevosi in inverno. La ventilazione \u00e8 pressoch\u00e9 assente.\nStoria.\nLa presenza dell'uomo nel territorio della Bassa Bresciana risale al tempo della glaciazione di Riss, come testimoniato da numerosi reperti disseppelliti nell'area di Montichiari, fra i quali i pi\u00f9 antichi risalgono al Paleolitico medio. Questi uomini vivevano in semplici capanne costruite con i materiali che la natura offriva, successivamente (et\u00e0 del bronzo) vennero edificate le palafitte e si svilupp\u00f2 la civilt\u00e0 delle terramare come nel caso di Remedello e del Castellaro nel comune di Gottolengo. Nel corso dei secoli l'agricoltura si svilupp\u00f2, e iniziarono quindi le prime opere di bonifica, cos\u00ec come l'allevamento e le attivit\u00e0 domestiche come la filatura e la tessitura si affinarono. Nella Bassa Bresciana sono stati rinvenuti oggetti di matrice etrusca testimoniando cos\u00ec la presenza della loro egemonia sul territorio. Agli Etruschi subentrarono i Galli Cenomani, che introdussero nella zona l'uso della moneta (tesoretto di Manerbio) e s'insediarono stabilmente nella zona come testimoniato dalla nascita della cultura di Remedello. Il popolo gallico fu nel 196 a.C. conquistato da quello romano, con la venuta dei Romani sorsero molti degli attuali centri abitati della Bassa, la romanizzazione del territorio \u00e8 tuttora visibile nella zona, infatti i campi ricalcano ancora molti dei canoni dell'agrimensura e della centuriazione.\nAi Romani subentrarono poi durante il periodo una numerose serie di popoli barbarici, gli ultimi fra questi, i Longobardi, si stanziarono stabilmente nell'area. Queste genti sottoposero la Bassa Bresciana cos\u00ec come avevano gi\u00e0 in precedenza fatto i Romani alla citt\u00e0 di Brescia istituendo un ducato. Il re longobardo Desiderio istitu\u00ec a Leno un potente monastero di Benedettini: la Badia leonense che per qualche secolo avrebbe esercitato su molti paesi della Bassa un ruolo di giurisdizione sia politica che religiosa. Ai Longobardi subentrarono i Franchi, che suddivisero il territorio in feudi. la frammentazione politica diede il via all'et\u00e0 dei liberi comuni (Brescia, cos\u00ec come Chiari e altri importanti paesi della Bassa lo divenne) e successivamente alle signorie.La Bassa Bresciana era a quel tempo in mano a diverse famiglie nobili come i Gambara (Bassa orientale e centrale) e i Martinengo (Bassa occidentale e centrale) che spesso erano in lotta fra loro e che costruirono nella zona numerose fortificazioni.\nDopo un primo periodo di dominazione viscontea nel territorio si impose la Repubblica di Venezia.La Bassa Bresciana entr\u00f2 a far parte del Regno d'Italia solo dopo le vittorie dei sardo-piemontesi nelle di battaglie di Solferino e San Martino.Agli inizi del Novecento inizi\u00f2 il processo d'industrializzazione della Bassa, che si sarebbe concluso durante il secondo dopoguerra. Le due guerre portarono miseria nell'area, che fu pi\u00f9 volte bombardata.\nNel ventunesimo secolo la Bassa Bresciana \u00e8 ancora molto attaccata all'agricoltura, anche se in molti comuni ormai le industrie e i servizi hanno preso il sopravvento.\nA Seniga fu ospite durante l'estate del 1947, l'allora prete Karol Wojityla che in seguito sarebbe divenuto Papa Giovanni Paolo II. Grande appassionato di ciclismo don Karol Wojityla che dagli abitanti di Seniga venne italianizzato col nome di don Carlo, partecip\u00f2 a numerose escursioni ciclistiche lungo la bassa bresciana visitando tra cui: la pieve di Quinzano, la chiesa della Madonna di Ripa d'Oglio a Pontevico la pieve di Comella presso Seniga .\nTrasporti ed infrastrutture.\nTrasporto su strada.\nLa Bassa Bresciana \u00e8 attraversata dalla A21 che da Cremona porta a Brescia disponendo di due caselli autostradali, quello di Pontevico e quello di Manerbio dove, raggiunta la citt\u00e0 di Brescia si incrocia con la A4 e dal Raccordo Autostradale Ospitaletto-Montichiari che attualmente \u00e8 in fase di costruzione e finitura in diversi punti sulla SP 19 e il resto \u00e8 in fase di costruzione.\nPer quanto riguarda le strade quelle principali sono la Lenese che parte da Orzinuovi e passando da Manerbio, Leno e Ghedi arriva a Montichiari, la SS 45 bis che collega Cremona a Brescia, fino a Trento lateralmente all'autostrada A21 toccando i comuni di Manerbio (incrocio con la SS 668) e Bagnolo Mella a pochi km da Brescia. Infine la SS 235 la quale inizia a Brescia e termina a Pavia attraversando alcuni paesi come Roncadelle, Lograto e Orzinuovi. A carattere locale si segnala la SP IX detta Quinzanese proprio perch\u00e9 collega Brescia a Quinzano.\nTrasporto su rotaia.\nLa Bassa bresciana \u00e8 interessata da diverse linee ferroviarie. Sono tutte gestite da Rete Ferroviaria Italiana (RFI), mentre il servizio di trasporto a livello locale \u00e8 curato da Trenord sulla base di un contratto di servizio con la regione Lombardia.\nLa ferrovia Brescia-Cremona, collegando i due capoluoghi di provincia lombardi, attraversa la parte centrale della Bassa, passando per i territori di Bagnolo Mella, Manerbio, Verolanuova e Pontevico. I primi tre comuni sono dotati di stazioni ferroviarie, mentre Pontevico \u00e8 invece servita dalla stazione posta a settentrione dell'abitato di Robecco d'Oglio, la quale \u00e8 appunto denominata Robecco-Pontevico. Le stazioni di questa linea sono impresenziate dalla met\u00e0 degli anni novanta a seguito della decisione delle Ferrovie dello Stato di esercire la linea tramite Dirigente Centrale Operativo con sede presso la stazione di Cremona.\nLa Brescia-Parma unisce il capoluogo lombardo con quello emiliano attraversando i territori della fascia orientale e meridionale della Bassa: Montirone, Ghedi, Calvisano, Visano e Remedello, tutti dotati di almeno una stazione. Calvisano \u00e8 dotato di due impianti: una stazione presso la frazione di Viadana Bresciana, raccordata alla vicina acciaieria, e una fermata nei pressi del centro abitato. Anche Remedello ha due impianti a servizio di ognuna delle sue frazioni principali: in particolare Remedello Sopra \u00e8 una stazione, mentre Remedello Sotto \u00e8 una fermata. Al termine del 2008 \u00e8 stato attivato l'esercizio tramite Dirigente Centrale Operativo con sede a Cremona, per cui le stazioni sono state progressivamente private di capostazione.\nLa ferrovia Milano-Venezia solca i territori nord-occidentali, come Urago d'Oglio, Chiari, Rovato e Travagliato, per poi costeggiare a settentrione la Bassa attraversando i comuni di Rezzato, Mazzano (Ciliverghe) e Calcinato. Non tutti sono serviti da stazioni o fermate, come Urago e Ciliverghe, e in certi casi la stazione \u00e8 distante dal centro abitato, come nei casi di Calcinato e Rovato, mentre quella servente Travagliato \u00e8 posta in territorio di Ospitaletto: il nome dello scalo, infatti, \u00e8 composto da quelli delle due localit\u00e0. La stazione di Rezzato \u00e8 chiusa al servizio viaggiatori, ma rimane attiva per il trasporto di merci.\nLa Lecco-Brescia solca a settentrione i territori occidentali della Bassa da Palazzolo sull'Oglio a Rovato, passando per Cologne e Coccaglio; tutti i centri sono dotati di una stazione ferroviaria adibita al servizio passeggeri. La stazione di Rovato \u00e8 inoltre in comune con la Milano-Venezia ed \u00e8 raccordata al vicino scalo di Rovato Borgo, appartenente al breve ramo ferroviario diretto a Bornato sulla ferrovia Brescia-Iseo-Edolo. Quest'ultimo \u00e8 l'unico tratto attivo appartenente alla dismessa ferrovia per Cremona, gestita dalla Societ\u00e0 Nazionale Ferrovie e Tramvie, ed \u00e8 utilizzato per il solo trasporto di merci proveniente dalla Val Camonica.\nQuest'ultima linea interessava la Bassa occidentale servendo, con degli appositi impianti, le frazioni meridionali di Rovato e i comuni di Castrezzato, Trenzano, Corzano, Pompiano, Orzivecchi e Orzinuovi. Fu aperta nel 1932 e chiusa nel 1956. Dalla stazione di Palazzolo sull'Oglio si dirama anche la linea per Paratico, da tempo dismessa ed impiegata da un servizio turistico stagionale svolto dall'associazione FTI - Ferrovie Turistiche Italiane.\nTrasporto aereo.\nNel territorio si trova l'unico aeroporto civile della provincia, il Gabriele d'Annunzio, da cui partono voli nazionali ed internazionali, seppur in modesta misura rispetto al regime di Villafranca e di Orio al Serio. A fianco all'aeroporto di Montichiari, si trova la base aerea militare di Ghedi.\nGastronomia.\nNel territorio della Bassa Bresciana sono prodotti alcuni piatti tipici: \nProdotti De.Co..\nProdotti riconosciuti con la denominazione comunale d'origine:\nVini DOC.\nNella Bassa Bresciana passa il percorso della Strada del vino Colli dei Longobardi.\nI vini prodotti nel territorio riportanti la dicitura DOC sono:"}
{"id": "2530983", "revid": "4175", "url": "https://it.wikipedia.org/wiki?curid=2530983", "title": "Michele Straniero", "text": "Fondatore, a Torino, del gruppo di Cantacronache, viene considerato tra i precursori dell'esperienza diretta dei cantautori italiani; cos\u00ec si \u00e8 espresso su di lui Umberto Eco:\nBiografia.\nGiovent\u00f9.\nHa vissuto sin da bambino a Torino dove ha continuato a lavorare. Allievo dei Salesiani, ha nell'adolescenza una formazione cattolica: \u00e8 un militante dell'Azione Cattolica torinese, dove ha modo di conoscere altri giovani come Umberto Eco, Gianni Vattimo e Furio Colombo. Proprio con loro e con altri studenti dell'associazione d\u00e0 vita al periodico \"Quartodora\", di cui diventa responsabile, che diventa l'espressione dei giovani cattolici torinesi dissidenti che, legati a esperienze come quelle dei preti operai francesi o della Gioc danno vita a un gruppo intitolato al filosofo Emmanuel Mounier e che in seguito verranno messi nelle condizioni di uscire dall'Azione Cattolica. Il cattolicesimo di Straniero emerger\u00e0 in seguito, oltre che nei suoi studi sulle religioni, anche nelle canzoni (Ges\u00f9 accoglie in Paradiso i minatori morti a Gessolungo in \"La zolfara\") e nella produzione poetica.\nSi interessa di storia e di folklore e, in particolare, di musica popolare con l'obiettivo di portare all'interno della musica italiana nuove istanze legate all'impegno sociale e alle lotte delle classi subalterne, fondando con il compositore Sergio Liberovici (suo collega alla redazione torinese de \"l'Unit\u00e0\"), il gruppo di Cantacronache, volto alla creazione di un nuovo tipo di canzone, libera dai clich\u00e9 sanremesi e di evasione in genere, al quale prenderanno subito parte altri intellettuali e musicisti come Fausto Amodei, Emilio Jona, Italo Calvino, Franco Fortini. Contestualmente a Cantacronache, inizia anche la ricerca di canti sociali, raccogliendo materiali in Piemonte, Puglia e Sicilia ma anche nella Spagna franchista insieme a Liberovici, Jona e altri; ma nello stesso tempo si avvia la produzione di materiale originale scrivendo canzoni come \"Ballata del soldato Adeodato\", \"Storia di Capodanno\", \"Viva la pace\", \"La zolfara\", \"Partigiani fratelli maggiori\", \"La canzone del popolo algerino\". Straniero presta anche la propria voce per alcune registrazioni dell'ambito di Cantacronache; sue le interpretazioni di \"Ssst!\", \"Tutti gli amori\", \"Tredici milioni\", \"Partigiano sconosciuto\", oltre che di canzoni sociali del passato appositamente riproposte dal medesimo gruppo (\"Il crack delle banche\", \"Canta di Matteotti\", \"Inno della rivolta\").\nAnni sessanta.\nNel 1962, con l'incontro con altri musicisti come Ivan Della Mea e Giovanna Marini e con intellettuali come Gianni Bosio, Roberto Leydi ed Ernesto de Martino l'esperienza si evolve e nasce il Nuovo Canzoniere Italiano. Proprio Straniero \u00e8 il protagonista dell'episodio pi\u00f9 clamoroso legato al Nuovo Canzoniere Italiano: il 20 giugno 1964, al festival dei Due Mondi di Spoleto, Michele Straniero canta i versi di \"O Gorizia, tu sei maledetta\", canzone di trincea della prima guerra mondiale, e l'esecuzione suscita grande scandalo, costando due giorni dopo una denuncia per vilipendio alle forze armate italiane a Straniero e ai responsabili della manifestazione. In particolare i versi \"Traditori signori ufficiali / che la guerra l'avete voluta / scannatori di carne venduta / e rovina della giovent\u00f9\" suscitano in sala la reazione di un ufficiale; nelle serate successive lo spettacolo viene costantemente disturbato da gruppi di fascisti.\nNel 1966 \u00e8 tra i fondatori, a Milano, dell'Istituto Ernesto de Martino, intitolato al grande etnologo scomparso l'anno prima, e centro motore di tutta l'attivit\u00e0 del Nuovo Canzoniere Italiano per gli anni a seguire.\nConclusasi anche quest'esperienza, nel 1968 si trasferisce in Sicilia per andare a lavorare con Danilo Dolci al Centro Studi e Iniziative di Partinico: l'esperienza per\u00f2 \u00e8 di breve durata, anche per le difficolt\u00e0 causate dall'intervento della polizia.\nStraniero pubblica in tutti questi anni molti studi sulla musica popolare e sulla musica leggera e altro sia in volumi che in articoli su varie riviste. Ha inoltre pubblicato diversi libri con le sue poesie. Nel 1967 pubblica a sue spese una rivista, \"Metrica\", dedicata alla poesia e ai poeti suoi amici; uscir\u00e0 un secondo e ultimo numero nel 1970.\nAnni settanta.\nTorna al nord e inizia l'attivit\u00e0 di giornalista, pur continuando a scrivere canzoni, sul quotidiano La Stampa.\nSi occupa inoltre di storia delle religioni e della religiosit\u00e0 popolare.\nNel 1976 cura insieme a Luigi Granetto il quindicinale \"Lato Side\", edito da Anteditore e dedicato a musica, poesia e folclore popolare\nNel 1979 pubblica l'album La Madonna della Fiat, per l'etichetta Divergo: la canzone che d\u00e0 il titolo al disco si riferisce alla statua della Madonna, situata a Torino sul Monte dei Cappuccini. All'inizio degli anni sessanta la direzione della Fiat aveva finanziato la realizzazione di una statua della Madonna (chiamata \"La Madonna dei lavoratori\") in un punto strategico della collina torinese, sulla piazzetta davanti al il Monte dei Cappuccini. I Cantacronache, individuando una stonatura fra l'installazione di una statua sacra (che venne inaugurata il 27 marzo 1960) e il carattere dell'azienda che promuoveva l'iniziativa, composero appunto la canzone, con il testo di Straniero, che la ripropone nel suo album da solista insieme ad altre composizioni.\nAnni ottanta e novanta.\nNegli anni ottanta a Torino d\u00e0 vita, con Franco Luc\u00e0 al \"Centro di Cultura Popolare\" di via Perrone e alla rivista mensile \"Folk notes\": da queste due esperienze nascer\u00e0, nel 1988, il Folkclub, che rilancer\u00e0 la musica popolare e d'autore. Nello stesso periodo Straniero collaborer\u00e0 con il cantautore sardo Franco Madau.\nNel 1997 perde la madre, evento che gli causa un trauma psicologico; qualche mese dopo, il 4 agosto 1998, mentre sta attraversando corso Rosselli a Torino, viene travolto da un'automobile che arriva a tutta velocit\u00e0: non si riprende pi\u00f9 dall'incidente, e muore il 7 dicembre 2000, lasciando una produzione culturale rilevante in molti settori che lo pone tra le figure di rilievo della cultura italiana del '900.\nDiscografia.\n33 giri nell'ambito di Cantacronache\n33 giri con il Nuovo Canzoniere Italiano\n45 giri da solista\n33 giri da solista\nCD uscito postumo\nOpere.\nIn collaborazione con Antonio Virgilio Savona del Quartetto Cetra scrive dei testi sui canti sociali e popolari:"}
{"id": "2530984", "revid": "124808", "url": "https://it.wikipedia.org/wiki?curid=2530984", "title": "Allevatore", "text": ""}
{"id": "2530986", "revid": "486946", "url": "https://it.wikipedia.org/wiki?curid=2530986", "title": "Givi Chikvanaia", "text": ""}
{"id": "2530987", "revid": "253269", "url": "https://it.wikipedia.org/wiki?curid=2530987", "title": "Edward F. Cline", "text": "Talvolta accreditato come Eddie Cline, \u00e8 stato attivo alla regia di oltre 160 film tra il 1916 e il 1949 (un centinaio dei quali nel periodo del muto) e deve la sua notoriet\u00e0 principalmente alla serie di film scritti e co-diretti con Buster Keaton.\nBiografia.\nEdward Cline inizi\u00f2 la sua carriera cinematografica nel 1913, recitando nel ruolo di uno dei Keystone Cops (i poliziotti del cinema slapstick del tempo) della \"Keystone\", casa di produzione di Mack Sennett nata nel 1912.\nNel giro di pochi anni, Cline divenne assistente alla regia dello stesso Sennett e nel 1916 inizi\u00f2 a dirigere i primi cortometraggi. Nei primi anni venti inizi\u00f2 la collaborazione con Buster Keaton, con il quale diresse diciassette film. Come spesso accadeva all'epoca, la collaborazione non si limitava all'assistenza alla regia, ma anche alla sceneggiatura e talvolta a comparsate come attore.\nIl loro sodalizio port\u00f2 alla realizzazione di quelli che sono considerati tra i pi\u00f9 \nriusciti cortometraggi di Keaton, come \"Una settimana\" (1920) e \"Poliziotti\" (1922), entrambi scelti per la preservazione dal National Film Registry della Biblioteca del Congresso degli Stati Uniti.\nDopo quella con Buster Keaton, altrettanto famosa e fortunata fu la collaborazione di Cline con il comico W.C. Fields, che diresse nella pellicola \"Million Dollar Legs\". I due si ritroveranno anni dopo quando Cline, su richiesta dello stesso Fields, avrebbe diretto una serie di divertenti commedie per la Universal, dimostrando di sapere assecondare con intelligenza l'impetuosa vis comica del protagonista. Su tutti, da ricordare il film \"Un comodo posto in banca\" (1940).\nCline abbandon\u00f2 definitivamente le scene verso la fine degli anni quaranta.\nFilmografia parziale.\nI film tra il 1920 e il 1923 sono co-diretti con Buster Keaton."}
{"id": "2530988", "revid": "1573940", "url": "https://it.wikipedia.org/wiki?curid=2530988", "title": "Codex Cyprius", "text": "Il Codex Cyprius (numerazione Gregory-Aland: Ke o 017; numerazione von Soden: \u03b5 71) \u00e8 un manoscritto pergamenaceo onciale in lingua greca contenente i vangeli canonici e datato paleograficamente al IX secolo.\nDescrizione.\nIl codice contiene il testo completo dei quattro vangeli canonici, scritto su 267 fogli di pergamena grandi 26 per 19\u00a0cm; il testo \u00e8 disposto su di una singola colonna per pagina, con 16-31 linee per pagina.\nLe lettere e le parole sono scritte in \"scriptio continua\", senza cio\u00e8 essere separate; le lettere onciali (maiuscole) sono grandi (in alcune pagine molto grandi), dritte e compresse. Il manoscritto contiene \u03c4\u03b9\u03c4\u03bb\u03bf\u03b9, \u03ba\u03b5\u03c6\u03b1\u03bb\u03b1\u03b9\u03b1 (aggiunte da una mano successiva), \u03c3\u03c4\u03b9\u03c7\u03bf\u03b9, e martiriologio. Le sezioni ammoniane sono presenti, ma il canone eusebiano \u00e8 assente. Il testo \u00e8 caratterizzato da frequenti iotacismi.\nCritica testuale.\nIl testo greco di questo codice \u00e8 rappresentativo del tipo testuale bizantino. Assieme al Codex Petropolitanus appartiene alla famiglia \u03a0, che \u00e8 strettamente imparentata al Codex Alexandrinus. Kurt Aland lo ha inserito nella Categoria V.\nIn \"Vangelo secondo Marco\" , la frase \u03bc\u03b7 \u03b1\u03c0\u03bf\u03c3\u03c4\u03b5\u03c1\u03b7\u03c3\u03b7\u03c2 \u00e8 omessa, come nei codici B (dove \u00e8 aggiunta da una seconda mano), W, \u03a8, \"f\"1, \"f\"13, 28, 700, 1010, 1079, 1242, 1546, 2148, \u2113 \"10\", \u2113 \"950\", \u2113 \"1642\", \u2113 \"1761\", syrs, arm, geo; questa omissione \u00e8 tipica dei manoscritti di tipo testuale alessandrino e cesariense.\nIn \"Vangelo secondo Luca\" presenta la seguente interpolazione, presente anche nei codici \u03a0 1079 1242 1546 (\"f\"1 omette \u03b3\u03b1\u03c1) (\u0398 e \"f\"13 omettono \u03c5\u03bc\u03b5\u03b9\u03c2 e \u03b3\u03b1\u03c1):\nIl manoscritto contiene il testo della Pericope dell'adultera (\"Vangelo secondo Giovanni\" ) e \"Matteo\" 16,2b-3.\nStoria.\nIl codice portato da Cipro alla Biblioteca Colbert a Parigi nel 1673, fu esaminato da Richard Simon, John Mill, Bernard de Montfaucon, Giuseppe Bianchini, Johann Martin Augustin Scholz, Tischendorf (nel 1842 e 1949) e da Tregelles nel 1850.\nIl codice \u00e8 conservato alla Biblioth\u00e8que nationale de France (Gr. 63) a Parigi."}
{"id": "2530989", "revid": "1592097", "url": "https://it.wikipedia.org/wiki?curid=2530989", "title": "Eddie Cline", "text": ""}
{"id": "2530991", "revid": "486946", "url": "https://it.wikipedia.org/wiki?curid=2530991", "title": "Aleksandr Dolgushin", "text": ""}
{"id": "2530993", "revid": "339392", "url": "https://it.wikipedia.org/wiki?curid=2530993", "title": "Alexander Fedorov", "text": ""}
{"id": "2530995", "revid": "4175", "url": "https://it.wikipedia.org/wiki?curid=2530995", "title": "Dmitry Gorshkov", "text": ""}
{"id": "2530996", "revid": "767487", "url": "https://it.wikipedia.org/wiki?curid=2530996", "title": "JD Samson", "text": "Biografia.\nCresce a Cleveland, Ohio, nel sobborgo di Pepper Pike, dove frequenta la Orange High School.\nNel 2000 si laurea al Sarah Lawrence College.\nNello stesso anno entra a far parte del gruppo musicale dance punk Le Tigre per sostituire Sadie Benning. Inoltre suona nella formazione The New England Roses e accompagna i concerti dell'artista Peaches.\nNel 2004, Kelefa Sanneh del New York Times la definisce come \"un'icona del \"nerdy cool\"\".\n\u00c8 la cofondatrice del gruppo di ballerine \"Dykes Can Dance\".\nNel 2003 realizza il \"JD's Lesbian Calendar\", in collaborazione con il fotografo Cass Bird, seguito nel 2006 da \"JD's Lesbian Utopia\", un calendario che documenta il suo viaggio attraverso gli Stati Uniti.\nDal 2007 lavora con Johanna Fateman ad un progetto chiamato MEN, di cui fanno parte anche Michael O'Neill e Ginger Brooks Takahashi e che si avvale della collaborazione di Emily Roysdon.\nNel 2009 torna con Le Tigre per produrre alcuni brani del nuovo album di Christina Aguilera, \"Bionic\"."}
{"id": "2530997", "revid": "767487", "url": "https://it.wikipedia.org/wiki?curid=2530997", "title": "ABN AMRO World Tennis Tournament 2000", "text": "L'ABN AMRO World Tennis Tournament 2000 \u00e8 stato un torneo di tennis giocato sul cemento indoor. \n\u00c8 stata la 28\u00aa edizione del ABN AMRO World Tennis Tournament, \nche fa parte della categoria International Series Gold nell'ambito dell'ATP Tour 2000.\nSi \u00e8 giocato all'Ahoy Rotterdam indoor sporting arena di Rotterdam in Olanda Meridionale, \ndal 14 al 20 febbraio 2000.\nCampioni.\nSingolare.\n C\u00e9dric Pioline ha battuto in finale Tim Henman, 6\u20137(3), 6\u20134, 7\u20136(4)\nDoppio.\n David Adams / John-Laffnie de Jager hanno battuto in finale Tim Henman / Evgenij Kafel'nikov, 5\u20137, 6\u20132, 6\u20133"}
{"id": "2531001", "revid": "339392", "url": "https://it.wikipedia.org/wiki?curid=2531001", "title": "Igor Grabovsky", "text": ""}
{"id": "2531002", "revid": "453768", "url": "https://it.wikipedia.org/wiki?curid=2531002", "title": "Pieve di San Pietro in Carnia", "text": "La Pieve di San Pietro \u00e8 una chiesa sita nel comune di Zuglio, in provincia ed arcidiocesi di Udine, sorta sulla preesistente ed antica cattedrale della diocesi di Zuglio, soppressa nel corso dell'VIII secolo.\nStoria.\nLa chiesa \u00e8 la pi\u00f9 antica delle 11 storiche pievi della Carnia ed \u00e8 considerata la chiesa madre. \u00c8 l'edificio religioso principale della Val B\u00fbt. \u00c8 menzionata per la prima volta nell'808, quando sostitu\u00ec la precedente basilica di Zuglio distrutta dagli Avari. \nL'attuale edificio risale al 1312 costruito su preesistenti insediamenti e con varie modifiche successive, fu sede vescovile nel medioevo nell'ambito della poi soppressa diocesi di Zuglio.\nDescrizione.\nLa chiesa \u00e8 preceduta da un atrio in cui si vede una bifora romanica. Le fiancate sono rette da contrafforti , aggiunti all'inizio del XVI secolo, quando l'originale copertura a capriate venne sostituita da volte costolonate.\nInterno.\nInternamente la Pieve si presenta a navata unica, con presbiterio rialzato e sacrestia attuale retrostante, mentre la vecchia sacrestia \u00e8 ancora oggi conservata a destra del presbitero. La struttura attuale, dopo la costruzione nel 1312, venne rimaneggiata tra la fine del Quattrocento e l'inizio del Cinquecento: nel corso dei lavori si oper\u00f2 per l\u2019aggiunta di una navata a meridione, progettata secondo i canoni gotici della precedente, sostituendo la parete imprigionata con due colonne in tufo; si doveva ricavare un pulpito verso la sagrestia con una scala che permettesse di salire nella costruenda sagrestia superiore e poi alzare la porta principale, rimodernare la tettoia e rimaneggiare il campanile. All\u2019inizio del 1700 vennero eseguite ulteriori modifiche.\nLa chiesa con tutte le sovrastrutture del 1500-1600-1700, \u00e8 divenuta un complesso asimmetrico assai interessante dal punto di vista architettonico. Importanti opere d\u2019arte sono conservate in questa Pieve: sculture di Domenico da Tolmezzo (1481-1483), staccate dall\u2019altare maggiore durante i due furti avvenuti nel 1970 e 1981, straordinaria traduzione plastica di simili ancone dipinte del rinascimento veneziano.\nDegna di nota la tela rappresentante la conversione di San Paolo (XVI-XVII secolo), opera legata a formule stilistiche proprie del Pordenone.\nInteressante \u00e8 pure la tela rappresentante La consegna delle chiavi a San Pietro di Francesco Pellizzotti (1791).\nLa scala in noce del 1740 conduce alla sagrestia superiore, affrescata nel 1582 da Giulio Urbanis di San Daniele del Friuli. Il ciclo affrescale ivi conservato, \u00e8 uno tra i 5 ancora completamente originali ed integri, presenti in varie chiese del Friuli (tra le altre si ricordano: Fresis di Enemonzo, San Salvatore di Majano, Valle Rivalpo di Arta Terme e Dierico di Paularo). La statua di San Pietro, di artista tedesco del XV secolo, \u00e8 una delle poche opere salvate dalla razzia dei ladri nel 1981.\nL\u2019altare della Madonna del Rosario \u00e8 opera del pittore ed intagliatore Gian Antonio De Agostinis (1590).\nGli stalli del coro, del 1734, sono opera di Antonio Leschiutta da Zuglio.\nIl Cristo ligneo del 1550, situato nell\u2019architrave dell\u2019arco principale, misura quasi due metri di altezza ed \u00e8 opera di bottega nordica.\nL\u2019ancona lignea di Sant\u2019Antonio Abate (1550), in stile rinascimentale, \u00e8 racchiusa in due incorniciature barocche; viene attribuita a Gian Domenico Dall\u2019Occhio di San Vito al Tagliamento.\nDietro all\u2019altare sono visibili le finestrelle e le sinopie della parete.\nIl battistero \u00e8 formato da una coppa in pietra rossa, opera di artista ignoto del 1659, e da un tabernacolo ligneo realizzato da Vincenzo Comuzzo nel 1661. Allo stile gotico rimandano il portale e il portone: quest\u2019ultimo, in ferro, \u00e8 opera di Nicol\u00f2 Jancilli di Tolmezzo (1449). Di fianco all'ingresso l\u2019organo, di stile barocco, ha sostituito il precedente del 1500.\nGli arredi scultorei della basilica paleocristiana riportati alla luce alle fine degli anni 'ottanta del secolo scorso, durante gli scavi condotti dall'Universit\u00e0 degli Studi di Trieste, sono esposti nelle sale del Civico Museo Archeologico Iulium Carnicum, situato nel centro del Comune. Il pianoro che si incontra ai piedi della Pieve, ha una storia molto antica: ogni anno, nella ricorrenza dell\u2019Ascensione, si svolge il rito del \u201cBacio delle Croci\u201d: ciascuna chiesa, che un tempo faceva parte della giurisdizione della Pieve di San Pietro, invita la sua croce astile ornata di nastri multicolori a rendere omaggio alla croce argentea trecentesca di bottega fiorentina della Chiesa Matrice. Segue la processione verso la Pieve ove viene celebrata la Santa Massa alla presenza dell'Arcivescovo di Udine, unitamente al Parroco di Zuglio e ai Parroci della Valle del But."}
{"id": "2531003", "revid": "287204", "url": "https://it.wikipedia.org/wiki?curid=2531003", "title": "Ariarate II di Cappadocia", "text": "Biografia.\nFiglio di Oloferne, fugg\u00ec in Armenia dopo la morte di suo zio e padre adottivo Ariarate I, governatore di Cappadocia. Dopo la morte di Eumene ritorn\u00f2 in Cappadocia con l'aiuto di Ardoate, il re armeno, e uccise Aminta, satrapo macedone, nel 301 a.C., ma venne costretto ad accettare la sovranit\u00e0 seleucide. Gli succedette Ariamne, il maggiore dei suoi tre figli."}
{"id": "2531006", "revid": "486946", "url": "https://it.wikipedia.org/wiki?curid=2531006", "title": "Yury Grigorovsky", "text": ""}
{"id": "2531008", "revid": "15756", "url": "https://it.wikipedia.org/wiki?curid=2531008", "title": "Hyundai Grandeur", "text": "La Hyundai Grandeur \u00e8 una berlina prodotta dalla casa automobilistica coreana Hyundai Motor Company a partire dal 1986 come erede del modello Granada, quest'ultimo derivato dall'omonima vettura tedesca prodotto su licenza Ford in Corea del Sud dalla Hyundai.\nLa Grandeur \u00e8 una delle ammiraglie di maggior successo della casa coreana ed \u00e8 stata venduta in tutto il mondo a partire dalla terza generazione.\nPrima serie (1986-1992).\nNei primi anni ottanta la Hyundai propose sul mercato coreano e in alcuni stati confinanti alcune vetture di classe medio-alta di derivazione Ford prodotte su licenza. In particolare i modelli Cortina e Granada vennero semplicemente rimarchiati applicando sulla calandra il classico logo identificativo della Hyundai. Questi modelli hanno riscontrato un discreto successo sul mercato interno soprattutto tra i rappresentanti della politica coreana (a causa del prezzo elevato) a tal punto che la casa madre inizi\u00f2 a studiarne un'erede.\nVerso la met\u00e0 degli anni ottanta con l'avvento della fine della joint-venture tra la Hyundai e la Ford, la casa coreana si alle\u00f2 con la Mitsubishi Motors per la fornitura di motorizzazioni benzina, trasmissioni e componenti tecniche nonch\u00e9 telaistiche destinate alle autovetture di target superiore. La Hyundai infatti aveva bisogno di produrre auto di lusso destinate ad accompagnare gli atleti alle Olimpiadi di Seul nel 1988 in modo da rafforzare sia l'immagine dello stato coreano, sia l'immagine della casa stessa.\nLa Hyundai Granada, cos\u00ec, venne rimpiazzata nel 1986 dal modello Grandeur che altro non era che una Mitsubishi Debonair con un frontale ristilizzato per ospitare il marchio Hyundai e con gli specchi retrovisori ridisegnati. Il modello adottava la trazione anteriore e sfruttava sospensioni a ruote indipendenti sia all'avantreno che al retrotreno. Il design era molto semplice, una linea spigolosa arricchita dalla presenza di numerose cromature laterali. La carrozzeria, imponente, era lunga 4,87 metri e rispecchiava i canoni di auto lussuosa e venne effettuata grande cura nell'assemblaggio degli interni. La qualit\u00e0 dell'auto per l'epoca era abbastanza elevata grazie ai componenti forniti dalla Mitsubishi e la Grandeur venne accolta con successo dalla stampa asiatica.\nIl design semplice ma elegante veniva caratterizzato da un'imponente calandra cromata che ospitava la targhetta identificativa del modello, sul cofano era presente la statuetta con il logo Hyundai (vagamente ispirata al marchio Mercedes-Benz). La coda veniva caratterizzata dalla fanaleria distesa per tutto il portellone. Tra i dispositivi di sicurezza era presente il sistema anti bloccaggio delle ruote motrici (\"ABS\") e i fendinebbia.\nLa produzione, avviata nel 1986 presso lo stabilimento di Ulsan in Corea del Sud, cess\u00f2 nel settembre del 1992. La prima serie di Grandeur \u00e8 stata venduta solo in pochi mercati asiatici al fine di evitare concorrenza con la sorella gemella venduta dalla Mitsubishi.\nMotorizzazioni.\nLa gamma motori si componeva di tre propulsori alimentati a benzina di origine Mitsubishi: Il motore pi\u00f9 piccolo era il quattro cilindri 2.0 \"Sirius\" con distribuzione a quattro valvole per cilindro, sedici valvole totali e iniezione elettronica capace di 120 cavalli abbinato ad un cambio manuale a cinque rapporti (lo stesso della Sonica) oppure a pagamento era disponibile il cambio automatico a quattro rapporti con convertitore. Il motore 2.0 era anche il pi\u00f9 parco grazie al consumo medio di 10\u00a0km con un litro di carburante, che per\u00f2 rimase pur sempre elevato.\nIl secondo motore era il 2.4 16V \"Sirius\" che erogava 130 cavalli ed era abbinato al solo cambio automatico a quattro marce. Il 2.4 disponeva di soli dieci cavalli di differenza rispetto al 2.0 ma la coppia massima raggiungeva il picco di 181 N\u00b7m a 4.000 giri al minuto e i consumi dichiarati erano di 9,0\u00a0km al litro. La Grandeur 2.4 \u00e8 stata anche la versione pi\u00f9 apprezzata dal pubblico.\nNel 1991 venne introdotto per la Grandeur il pi\u00f9 grande motore da 3,0 litri con architettura V6 facente parte della famiglia \"Mitsubishi 6G7\" erogante 164 cavalli abbinato al solo cambio automatico quattro rapporti. Il V6 \u00e8 stato adottato per contrastare il successo della concorrente Daewoo Imperial che utilizzava grandi motori a benzina di origine Opel. Le Grandeur V6 erano disponibili in allestimenti lussuosi con dotazione di accessori arricchita. La coppia massima erogata a 2.500 giri al minuto era di 230 N\u00b7m mentre il consumo medio era di 7,8\u00a0km/l.\nSeconda serie (1992-1998).\nLa seconda serie venne presentata nel settembre del 1992 e nello stesso periodo part\u00ec la produzione in Corea. Realizzata sempre in collaborazione con la Mitsubishi la seconda serie adotta un telaio di base nuovo rispetto alla vecchia generazione ma sempre a trazione anteriore. Le sospensioni sono configurate secondo lo schema a bracci multipli e barra stabilizzatrice con ruote indipendenti sia per l'avantreno che per il retrotreno, una soluzione che garantisce un notevole comfort e una stabilit\u00e0 maggiore, l'assetto \u00e8 stato irrigidito in modo da garantire una precisione di guida maggiore soprattutto in curva mentre per il design della carrozzeria stavolta si \u00e8 puntato ad una vocazione pi\u00f9 sportiva che elegante: lo stile \u00e8 rimasto spigoloso ma con bordi smussati e qualche curva, la maggior parte delle cromature sono sparite sostituite da prese d'aria e nervature che ne migliorano l'aerodinamica dell'autovettura, la calandra frontale \u00e8 meno evidente e quindi pi\u00f9 piccola ed \u00e8 l'unico elemento cromato. Nel posteriore la nuova fanaleria che si estende per tutto il portellone possiede una forma inedita con bordi circolari. La carrozzeria \u00e8 pi\u00f9 lunga di 11,0 centimetri raggiungendo i 4,98 metri, il passo misura 2,745 metri. La scocca viene realizzata in acciaio e in caso d'impatto \u00e8 stata studiata in modo da potersi deformare a strati in modo da assorbire in parte l'energia cinetica prodotta dall'urto ed evitare dei danni agli occupanti.\nL'abitacolo \u00e8 stato completamente riprogettato, maggiore \u00e8 lo spazio a disposizione per i passeggeri posteriori e migliore \u00e8 la qualit\u00e0 dei rivestimenti, le plastiche della plancia sono abbinate a finiture lussuose in radica e pelle, il climatizzatore \u00e8 a controllo automatico sulle versioni di punta. Queste caratteristiche hanno contribuito al successo della Grandeur sul mercato interno: l'auto non \u00e8 stata apprezzata solo dai politica ma anche da parte del pubblico comune disposto a spendere cifre elevate per la propria auto, infatti le vendite sono state superiori rispetto alla precedente serie. Inoltre la grande affidabilit\u00e0 del modello (realizzato con tecnologia giapponese) ha rafforzato sia l'immagine del marchio che del modello Grandeur. Dal punto di vista della sicurezza automobilistica vengono introdotti per la prima volta di serie gli airbag frontali e il sistema di controllo elettronico delle sospensioni (\"ESC\") mentre il sistema anti bloccaggio delle ruote motrici (\"ABS\") era offerto di serie insieme al ripartitore elettronico di frenata di emergenza (\"EBD\") e ai fendinebbia.\nIn Giappone la Grandeur \u00e8 stata venduta come Mitsubishi Debonair dove per\u00f2 non ha riscosso il successo sperato e non \u00e8 stata sostituita da nessun modello. La produzione coreana invece della Grandeur seconda serie termina nel 1998 e con essa volge al termine anche l'alleanza con la Mitsubishi.\nMotorizzazioni.\nLa gamma motori era stata completamente rinnovata. I propulsori adottati erano tutti dei 6 cilindri a V di origine Mitsubishi prodotti in Giappone ed importati in Corea del Sud. Il classico V6 \"G67\" era disponibile in quattro differenti cilindrate: l'unit\u00e0 pi\u00f9 compatta era il 2,0 litri con distribuzione a due valvole per cilindro (12 valvole totali), 146 cavalli di potenza massima a 6.000 giri al minuto e coppia motrice di 188 N\u00b7m a 4.000 giri al minuto. Il 2.0 V6 era abbinato ad un cambio automatico a quattro rapporti oppure ad un manuale a cinque rapporti. Il consumo medio era di 10,7\u00a0km/l.\nAccanto al 2.0 era disponibile il 2.5 con distribuzione a quattro valvole per cilindro (24 valvole totali) e iniezione elettronica, 173 cavalli di potenza massima disponibili a 6.000 giri al minuto e 220 N\u00b7m di coppia motrice a 4.000 giri al minuto. Abbinato solo alla trasmissione automatica il 2.5 era in grado di percorrere 8,8\u00a0km/l.\nIl motore 3.0 \u00e8 un'evoluzione della precedente unit\u00e0 adottata: dotato di iniezione elettronica, fasatura variabile Mivec e distribuzione a quattro valvole per cilindro eroga 205 cavalli a 6.000 giri al minuto per 266 N\u00b7m di coppia massima a 4.000 giri al minuto. Era abbinato al solo cambio automatico a quattro rapporti e garantiva un consumi medio pari a 8,3\u00a0km con un litro di carburante.\nAl top di gamma era disponibile il 3.5 V6, unit\u00e0 capace di 225 cavalli adottata proprio per innalzare il target dell'autovettura: il 3.5 riprendeva lo schema del pi\u00f9 compatto 3,0 litri con medesima distribuzione ed iniezione, la coppia era di 312 N\u00b7m a 4.000 giri al minuto e i consumi si stabilizzavano sul 8,0\u00a0km al litro. Il cambio era solo automatico con funzione sequenziale a quattro rapporti.\nTerza serie (1998-2005).\nLa terza serie debutta nel 1998 e viene sviluppata completamente dalla Hyundai senza l'ausilio della Mitsubishi. La nuova Grandeur adotta una piattaforma di base completamente nuova mantenendo lo schema con motore trasversale e trazione anteriore. Il \"Progetto XG\" che ha dato vita a questa nuova serie dell'ammiraglia coreana utilizza nuove motorizzazioni ovviamente a benzina prodotte stavolta in Corea e che saranno adottate anche per le altre ammiraglie della casa coreana come la Dynasty e la Equus con le quali la \"Grandeur XG\" condivide numerosi organi meccanici. Il design si basa su una linea in stile r\u00e9tro caratterizzata dalla presenza di molte curve, la calandra anteriore richiama le Grandeur del passato mentre gli interni dispongono di plastiche morbide e rifiniture in legno.\nLa terza serie viene venduta anche in Europa a partire dal 2000 sotto la denominazione Hyundai XG adottata anche in America, mentre solo in Asia continuer\u00e0 ad utilizzare il nome Grandeur. Il motore per l'Europa e l'Asia era un nuovo 3.0 V6 benzina facente parte della famiglia motoristica \"\u03a3 Sigma\" capace di 188 cavalli a 6.000 giri al minuto e di uno scatto da 0 a 100\u00a0km/h registrato in 9,3 secondi con una velocit\u00e0 massima pari a 225\u00a0km/h. La coppia massima dichiarata era di 241 N m a 4.500 giri/min. Il bagagliaio conteneva 453 litri mentre il serbatoio dichiarava un volume pari a 70 litri. La Grandeur XG non viene pi\u00f9 assemblata ad Ulsan ma ad Asan sempre in Corea del Sud presso lo stabilimento di propriet\u00e0 della Hyundai-Kia Automotive.\nRestyling 2003.\nNel 2003 al Salone dell'auto di Ginevra viene presentato un restyling al frontale e alle motorizzazioni: nuova fanaleria caratterizzata dallo sfondo grigio chiaro, nuova mascherina frontale cromata e paraurti ridisegnati con nuovi profili aerodinamici, la coda presenta un leggero rinnovamento al cofano del bagagliaio con l'aggiunta di fasce cromate e i proiettori sono stati ridisegnati. Il motore 3.0 V6 viene sostituito dal nuovo 3.5 V6 \"\u03a3 Sigma\" capace di 203 cavalli a 5.500 giri al minuto e di una coppia massima di 290 N m erogata a 4.800 giri/min. Migliorata anche la qualit\u00e0 delle finiture interne con l'adozione di plastiche ancora pi\u00f9 morbide al tatto e introdotto il nuovo impianto audio della Infinity da 210 watt con 6 speaker e caricatore di 8 CD. La vettura \u00e8 stata molto apprezzata in America soprattutto per la notevole affidabilit\u00e0 mentre in Europa la linea in stile r\u00e9tro non \u00e8 riuscita ad imporsi contro le concorrenti pi\u00f9 blasonate come le Audi A6 e BMW Serie 5.\nMotorizzazioni.\nI nuovi motori adottati sono prodotti e progettati dalla Hyundai Motors: in particolare accanto ai classici V6 da 3,0 e 3,5 litri di cilindrata noti in Europa e in America, la Grandeur era disponibile anche con dei pi\u00f9 piccoli motori V6 della famiglia \"\u03b4 Delta\" disponibili nelle cilindrate da 2.0 e 2.5\u00a0cm\u00b3 rispettivamente con 140 e 165 cavalli erogati a 6.000 giri al minuto. La coppia massima del 2.5 V6 era pari a 226 N m disponibile a 4.000 giri/min. Per tutti i propulsori era disponibile solo la nuova trasmissione automatica denominata \"H-Matic\" progettata dalla Hyundai a 5 rapporti con la modalit\u00e0 sequenziale.\nQuarta serie (2005-2011).\nLa quarta serie (\"Progetto TG\") viene presentata nel 2005. Costruita sulla piattaforma della sorella minore Sonica adotta una nuova carrozzeria molto slanciata, sempre a 4 porte e 3 volumi con una coda molto corta che dona alla Grandeur un'aria da coup\u00e9. Linee fluide e moderne che seguono il family feeling introdotto dalla Sonica nel 2004, la calandra anteriore \u00e8 stata completamente rinnovata e non rispecchia pi\u00f9 le vecchie generazioni di Grandeur; il marchio della Hyundai viene inglobato dalle griglie che compongono la mascherina con contorni cromati. La fanaleria posteriore a Led \u00e8 composta dai doppi proiettori collegati da un fascione catarifrangente rosso che ospita anche il logo del modello. Il bagagliaio contiene 525 litri mentre il serbatoio possiede un volume pari a 75 litri. \nIl telaio a trazione anteriore adotta sospensioni a quadrilateri alti deformabili all'anteriore, mentre al posteriore uno schema a 5 bracci multipli permette alla vettura una maggiore stabilit\u00e0 soprattutto nelle curve e una maggiore precisione di guida. Il controllo della trazione, l'ABS e il controllo elettronico della stabilit\u00e0 sono di serie per tutti i modelli e allestimenti. L'impianto frenante \u00e8 composto d quattro dischi autoventilati.\nL'abitacolo, notevolmente spazioso grazie alla carrozzeria lunga quasi 5 metri, offre plastiche di qualit\u00e0 abbastanza elevata e rifiniture bicolore in legno o color ebano. La plancia \u00e8 disponibile anche in doppia colorazione per andare maggiormente incontro alle esigenze pi\u00f9 svariate della clientela europea; infatti anche questa serie sar\u00e0 importata nei principali mercati europei. La dotazione di serie comprende gli airbag frontali laterali e per la testa, poggiatesta attivi e fari auto-adattativi oltre ai fendinebbia, l'impianto audio sempre della Infinity \u00e8 composto da 10 speaker e presenta un caricatore di 6 CD mentre tra gli accessori sono disponibili anche la regolazione elettrica dei sedili anteriori. Dal 2008 \u00e8 disponibile anche il navigatore satellitare sviluppato da una joint-venture tra la Hyundai e la LG Electronics mentre nel 2009 \u00e8 stato rivisto l'impianto audio che presenta la presa USB e ingresso Aux per gli IPod e vivavoce bluetooth.\nLa quarta serie di Grandeur viene venduta su molti mercati anche come Hyundai Azera.\nMotorizzazioni.\nLa gamma motori \u00e8 composta dai nuovi 3.3 e 3.8 V6 \"\u039b Lambda\" capaci di 235 e 264 cavalli entrambi abbinati ad un cambio automatico \"H-Matic\" a 5 rapporti. Dal 2009 alla gamma si sono aggiunti i nuovi motori 2.4 \"\u0398 Theta II\" a 4 cilindri e 16 valvole capace di 175 cavalli (non importato in Europa) e 2.7 V6 \"\u03bc Mu\" che eroga 192 cavalli. Questi ultimi sono disponibili sul mercato coreano e in alcuni stati asiatici mentre in America ed Europa debutteranno solo nel corso del 2010. Un'esclusiva per il mercato europeo \u00e8 il 4 cilindri 2.2 \"CRDI\" turbodiesel common rail dotato di turbina a geometria variabile (\"VGT\") e di 155 cavalli con una coppia massima di 343 N m disponibili a 1.800 giri al minuto. Il cambio per tutti i motori \u00e8 il classico automatico-sequenziale \"H-Matic\".\nMotori disponibili per il mercato europeo\nQuinta serie (2011-2016).\nLa quinta serie della Grandeur (\"Progetto HG\") \u00e8 stata presentata al Salone dell'automobile di Los Angeles del 2011. \u00c8 stata sviluppata i tre anni e mezzo ad un costo di circa 450 milioni di dollari. \nIl nome Grandeur \u00e8 rimasto in uso in Corea del Sud, ma la maggior parte dei mercati in cui viene esportata viene venduta cone6 \"Hyundai Azera\".\nIn termini di dimensioni l'Azera si colloca tra la Sonata di medie dimensioni e la Genesis a trazione posteriore.\nI suoi concorrenti sono: Ford Taurus, Dodge Charger, Chevrolet Impala e auto di lusso come la Buick LaCrosse, Nissan Maxima, Toyota Avalon e Chrysler 300."}
{"id": "2531010", "revid": "486946", "url": "https://it.wikipedia.org/wiki?curid=2531010", "title": "Boris Grishin", "text": ""}
{"id": "2531011", "revid": "31886", "url": "https://it.wikipedia.org/wiki?curid=2531011", "title": "Erucastrum nastutiifolium", "text": ""}
{"id": "2531012", "revid": "4175", "url": "https://it.wikipedia.org/wiki?curid=2531012", "title": "Yevgeny Grishin (pallanuoto)", "text": ""}
{"id": "2531024", "revid": "247222", "url": "https://it.wikipedia.org/wiki?curid=2531024", "title": "Alberto Aquilani", "text": "Biografia.\nIl 4 luglio 2012 si \u00e8 sposato con l'attrice Michela Quattrociocche, da cui ha avuto due figlie, nel 2011, e nel 2014. \nAquilani e sua moglie hanno annunciato la loro separazione tramite un comunicato congiunto l'11 maggio 2020.\nDurante la sua militanza nella \u00e8 stato soprannominato \"Il Principino\", in virt\u00f9 della somiglianza con Giuseppe Giannini, detto, appunto, \"Il Principe\".\nCaratteristiche tecniche.\nPoteva ricoprire pi\u00f9 ruoli del centrocampo: interno (ruolo prediletto), centrale in una mediana a 4 o trequartista; veniva anche schierato da mezz'ala, oppure da regista davanti alla difesa. Dotato di buone qualit\u00e0 tecniche, visione di gioco, estro e fantasia, era capace di dettare i tempi, grazie alla precisione nei passaggi, e di effettuare buoni inserimenti offensivi, pur difettando in velocit\u00e0; possedeva inoltre un ottimo tiro da fuori area con entrambi i piedi.\nCarriera.\nGiocatore.\nClub.\nGli inizi: Roma e Triestina.\nCresciuto nelle giovanili della Roma, viene convocato in prima squadra nella stagione 2001-2002 ed esordisce in Serie A nella stagione successiva, a 18 anni, il 10 maggio 2003 in Roma- (3-1).\nNella stagione 2003-2004 viene ceduto in prestito alla in Serie B, dove colleziona 41 presenze mettendo a segno 4 reti e contribuendo in maniera decisiva al nono posto raggiunto.\nL'affermazione con la Roma.\nTornato alla Roma, trova spazio sia nell'anno funesto dei quattro allenatori (Cesare Prandelli, Rudi V\u00f6ller, Luigi Delneri, Bruno Conti) sia nella stagione successiva.\nInizia ottimamente la stagione 2006-2007, mettendo a segno una doppietta nella finale di Supercoppa Italiana persa contro l'Inter (4-3 dts). \u00c8 nuovamente determinante nella vittoria della Roma a San Siro contro il Milan: il suo assist di rabona per il brasiliano naturalizzato italiano Mancini varr\u00e0 il gol del 2-1 ad opera di Francesco Totti. Il 25 novembre successivo, nel momento migliore della sua stagione, dopo un contrasto in allenamento con il compagno Rodrigo Taddei, subisce una lesione collaterale mediale al ginocchio destro che lo tiene lontano dai campi di gioco per un periodo molto pi\u00f9 lungo del previsto: rientrer\u00e0 solo sei mesi dopo. Vince la Coppa Italia.\nIl 19 agosto 2007 con la vittoria della Supercoppa italiana ai danni dell'Inter, ottiene il suo secondo trofeo. Nella stagione 2007-2008 segna due gol nelle prime due giornate di campionato, contro Palermo e , entrambi con tiri potenti da fuori area. Il 2 ottobre patisce l'ennesimo infortunio: durante la partita Manchester United-Roma di UEFA Champions League Aquilani si procura una lesione muscolare, che lo tiene fuori dai campi da gioco per oltre tre mesi. Dopo una faticosa e problematica riabilitazione torna a giocare a gennaio 2008. Vince nuovamente la Coppa Italia il 24 maggio 2008, ancora una volta contro l'Inter nella finale unica allo Stadio Olimpico.\nNella prima giornata del campionato 2008-2009 segna il primo gol della Roma nella nuova stagione, contro il Napoli. Nel corso del campionato una serie di problemi fisici lo tengono spesso lontano dal terreno di gioco: il 22 ottobre si infortuna nella partita di UEFA Champions League contro il Chelsea e torna in campo, come nella stagione precedente, a gennaio. A marzo scende in campo contro l'Arsenal nei minuti finali, ma non gioca pi\u00f9 per il resto della stagione. Alla fine di maggio 2009 firma un rinnovo triennale del contratto con la Roma.\nCon la maglia giallorossa colleziona 102 presenze e 9 gol in campionato, 20 presenze e 5 gol nelle coppe italiane (Coppa Italia e Supercoppa italiana) e 27 presenze e un gol nelle coppe europee (Champions League e Coppa UEFA) per un totale di 149 presenze e 15 gol.\nLiverpool.\nL'8 agosto 2009, a 25 anni, si trasferisce in Inghilterra al Liverpool, con cui firma un contratto quadriennale per 20 milioni di euro pi\u00f9 bonus legati ai risultati. Dopo aver recuperato da un infortunio alla caviglia, il 28 ottobre esordisce con il Liverpool giocando in Coppa di Lega contro l'Arsenal all'Emirates Stadium. Il 9 novembre esordisce anche in Premier League subentrando nella gara contro il Birmingham City. Nella sua prima partita da titolare, giocata in casa il 26 dicembre contro il Wolverhampton, quando viene sostituito il pubblico gli regala una standing ovation. Infine il 15 marzo 2010 realizza la sua prima rete con i \"Reds\", nell'incontro di Premier League Liverpool-Portsmouth 4-1. Il 29 aprile segna anche il suo primo gol in Europa League, nella partita di ritorno della semifinale contro l'Atl\u00e9tico Madrid, vinta 2-1 ai supplementari, che, per\u00f2 non permette al Liverpool di qualificarsi alla finale. In una stagione non brillante per il Liverpool, che si classifica settimo in campionato, Aquilani ottiene 26 presenze totali in tutte le competizioni.\nJuventus.\nIl 25 agosto 2010 viene ufficializzato da parte della Juventus il suo acquisto a titolo temporaneo gratuito con diritto di riscatto esercitabile alla fine della stagione fissato a 16 milioni pagabili in tre rate; il giocatore torna cos\u00ec dopo un anno a giocare nel campionato italiano decidendo di indossare la maglia numero 14. Avendo disputato le due partite del terzo turno preliminare di Europa League con i \"Reds\", non pu\u00f2 essere utilizzato dalla Juventus in quella competizione.\nFa il suo esordio con la Juventus e in campionato il 12 settembre nella partita pareggiata 3-3 contro la in casa. Segna la sua prima rete stagionale in campionato e con la maglia bianconera, il 17 ottobre, in casa contro il (4-0) su assist di Claudio Marchisio. Si ripete il 16 gennaio 2011 nella gara casalinga contro il segnando il gol decisivo del 2-1 finale. Il 25 febbraio si procura in allenamento una elongazione a livello del muscolo sartorio della coscia destra dovendo stare fuori per circa 10 giorni. Rientra poi dal lieve infortunio, il 12 marzo, nella gara esterna contro il pareggiata per 2-2. Finisce la stagione con 33 presenze e 2 gol in campionato e una presenza in Coppa Italia per un totale di 34 presenze e 2 gol.\nLa Juventus, nonostante le buone prestazioni, non esercita il diritto di riscatto (complice l'acquisto di Andrea Pirlo e il poco spazio che avrebbe trovato in squadra), cos\u00ec Aquilani torna al Liverpool.\nMilan.\nIl 25 agosto 2011 il Liverpool comunica di aver trovato l'accordo con il Milan per cedere Aquilani alla squadra milanese in prestito con diritto/obbligo di riscatto. Il giorno seguente Aquilani firma un contratto triennale fino al 30 giugno 2014 con la societ\u00e0 rossonera.\nEsordisce in maglia rossonera il 9 settembre 2011 partendo come titolare nella partita di campionato Milan-Lazio (2-2); nel corso della gara avvia l'azione del primo gol e realizza da calcio d'angolo l'assist per il gol del pareggio realizzato da Cassano. Nella successiva partita di campionato, il 18 settembre 2011 allo Stadio San Paolo contro il Napoli (3-1 per i padroni di casa), segna il primo gol con la maglia del Milan realizzando di testa la prima rete della gara.\nA fine stagione il Milan non esercita il diritto di riscatto per il cartellino del giocatore, che cos\u00ec torna al Liverpool.\nFiorentina.\nIl 3 agosto 2012 viene ufficializzato il suo trasferimento alla Fiorentina, a titolo gratuito. Esordisce in campionato con la maglia gigliata il 25 agosto seguente, subentrando nel corso della ripresa a R\u00f4mulo nella partita vinta dai viola per 2-1 contro l'Udinese e firmando l'assist per il gol decisivo di Jovetic. Dopo 2 mesi di infortunio, torna a giocare il 28 ottobre nella partita in casa contro la Lazio firmando l'assist per il gol del 2-0 di Luca Toni. L'11 novembre segna il suo primo gol con la maglia gigliata nella partita vinta dai viola per 3-1 contro il Milan a San Siro.. Il 18 novembre firma la sua prima doppietta con la maglia viola (ed anche la sua prima in Serie A) segnando due gol contro l'Atalanta e trascinando la squadra alla vittoria (partita terminata col risultato di 4-1 per i gigliati). Con 7 reti in campionato, Aquilani batte il proprio record di gol messi a segno in una stagione.\nIl 5 gennaio 2014 raggiunge quota 200 presenze in Serie A nel derby vinto 1-0 contro il Livorno. Il 26 gennaio sigla la sua prima tripletta il serie A nella partita Fiorentina-Genoa, conclusa con un pareggio per 3-3.\nIl 16 aprile 2015 tocca quota 100 presenze complessive con la maglia viola in occasione dell'1-1 dei quarti di Europa League contro la . In tutto con la maglia viola in 3 anni ha disputato 105 partite e segnato 15 gol.\nSporting Lisbona, ultime esperienze e ritiro.\nIl 6 agosto 2015 passa allo Sporting Lisbona a parametro zero. Il 31 agosto successivo, realizza la sua prima rete in campionato su calcio di rigore per il 3-1 finale contro l'Academica. Mette insieme 32 presenze e 5 gol tra campionato, coppe portoghesi, preliminari di Champions ed Europa League.\nIl 31 agosto 2016 viene ufficializzato il suo trasferimento al Pescara, squadra neopromossa in Serie A, dove colleziona 9 presenze ed 1 gol. Il 3 gennaio 2017 si trasferisce in prestito secco al per sei mesi giocando 16 partite. Terminato il prestito, a luglio rescinde consensualmente il contratto con gli abruzzesi.\nIl 25 agosto il Las Palmas annuncia di aver ingaggiato il giocatore con un biennale. Con il club spagnolo mette insieme 21 presenze in campionato, conclusosi con la retrocessione, e il 24 luglio 2018 rescinde il contratto.\nSempre svincolato, in inverno rileva la Spes Montesacro, scuola calcio di Roma Nord che lo accolse bambino.\nIl 28 giugno 2019 annuncia ufficialmente il ritiro dal calcio giocato.\nNazionale.\nNazionali giovanili.\nHa vestito la maglia azzurra in tutte le nazionali giovanili, a partire dall'Under-15.\nNel 2003 si aggiudica il titolo europeo con l'Under-19, mentre nel 2004 \u00e8 uno dei giocatori di riserva della nazionale Under-21 vincitrice dell'Europeo Under-21. Deve saltare per un infortunio muscolare l'Europeo Under-21 del 2006.\nNel 2007 prende parte da protagonista all'Europeo Under-21 nei Paesi Bassi, dove mette a segno 2 reti e viene inserito dalla UEFA nel \"Dream Team\" del torneo, ma gli \"Azzurrini\" vengono eliminati al primo turno.\nNazionale maggiore.\nEsordisce in nazionale maggiore il 15 novembre 2006, a 22 anni, entrando nel secondo tempo di Italia-Turchia (1-1), partita amichevole giocata a Bergamo. \nIl CT Roberto Donadoni, che lo aveva fatto esordire, lo inserisce nella lista dei 23 convocati per l'Europeo 2008, dove viene impiegato nell'ultimo match della fase a gironi contro la Francia e nei quarti di finale, da titolare, contro la Spagna, che elimina l'Italia ai calci di rigore. \nIl CT Marcello Lippi, tornato a guidare la nazionale, lo conferma nel gruppo degli \"Azzurri\" e il 15 ottobre 2008 allo Stadio Via del mare di Lecce segna le sue prime reti in nazionale, realizzando una doppietta decisiva in Italia-Montenegro (2-1), partita valida per le qualificazioni al Mondiale 2010. Dopo quasi due anni di assenza, ritorna in nazionale con il CT Cesare Prandelli, che il 17 novembre 2010 lo impiega da titolare nella partita amichevole contro la Romania (1-1) disputata a Klagenfurt. Il 10 agosto 2011 allo Stadio San Nicola di Bari realizza il gol del definitivo 2-1 in favore dell'Italia, nella partita amichevole contro la Spagna campione del mondo in carica.\nDopo quasi due anni di digiuno ritorna al gol in nazionale il 31 maggio 2013, nell'amichevole contro San Marino disputata a Bologna e vinta dall'Italia per 4-0. Di seguito viene inserito dal CT Prandelli nella lista dei 23 calciatori convocati per la Confederations Cup 2013, dove disputa tutte e 5 le gare degli \"Azzurri\", compresa la finale per il terzo posto vinta ai rigori contro l'Uruguay. L'11 ottobre 2013 segna il suo quinto gol in nazionale, regalando il pareggio all'ultimo minuto della partita contro la Danimarca (2-2) valida per le qualificazioni al Mondiale 2014. Viene infine inserito nella lista dei 23 convocati per il Mondiale 2014, non venendo tuttavia mai impiegato nelle 3 partite disputate dall'Italia.\nAllenatore.\nRitiratosi dal calcio giocato dopo essere diventato presidente della scuola calcio Spes di Montesacro, nel luglio 2019 fa ritorno alla Fiorentina come allenatore dell\u2019Under-18.\nNel dicembre 2019 entra nello staff di Giuseppe Iachini come collaboratore tecnico della prima squadra della Fiorentina, mentre il 17 luglio 2020 viene annunciato come nuovo allenatore della squadra Primavera. Il 26 agosto vince subito la Coppa Italia contro il e due settimane pi\u00f9 tardi inizia a frequentare a Coverciano il corso UEFA A per poter allenare le prime squadre fino alla Serie C ed essere allenatori in seconda in Serie A e B. Il 21 gennaio 2021 perde la Supercoppa Primavera 2020 contro l\u2019 ma il 28 aprile bissa il successo in Coppa Italia, stavolta contro la . In campionato per\u00f2 la sua squadra arriva solo dodicesima con 35 punti. Il 9 dicembre vince la Supercoppa Primavera 2021 ai rigori contro l\u2019.\nStatistiche.\nCronologia presenze e reti in nazionale.\nGiovanili.\n\"Statistiche aggiornate al 20 febbraio 2022\""}
{"id": "2531026", "revid": "339392", "url": "https://it.wikipedia.org/wiki?curid=2531026", "title": "Nikolay Kalashnikov", "text": ""}
{"id": "2531030", "revid": "339392", "url": "https://it.wikipedia.org/wiki?curid=2531030", "title": "Anatoly Kartashov", "text": ""}
{"id": "2531031", "revid": "188116", "url": "https://it.wikipedia.org/wiki?curid=2531031", "title": "Cuore artificiale", "text": "Il cuore artificiale \u00e8 un componente meccanico impiantato nel torace per rimpiazzare il cuore biologico.\nIl termine \u201ccuore artificiale\u201d \u00e8 spesso utilizzato impropriamente per descrivere un assistente meccanico cardiaco o (VAD), il quale \u00e8 solo una pompa che aiuta il cuore ma non lo sostituisce.\nIl cuore artificiale deve essere distinto dal bypass cardiopolmonare assistito (CPB), il quale \u00e8 una macchina per sostituire sia il cuore che i polmoni. I CPB sono utilizzati solo per poche ore, solitamente durante la chirurgia cardiaca.\nOrigini.\nIl beneficio del cuore artificiale \u00e8 sicuramente quello di diminuire i trapianti di cuore, poich\u00e9 il numero di organi disponibili \u00e8 di gran lunga inferiore al numero dei pazienti in lista d'attesa.\nAnche se concettualmente il cuore artificiale \u00e8 semplice (un muscolo che funge da pompa), sono coinvolti una serie di sottigliezze che fanno deficitare i materiali cardiaci sintetici e gli strumenti utilizzati. Le conseguenze di questi problemi si riflettono in frequenti rigetti e batterie esterne necessarie al cuore che limitano la mobilit\u00e0 del paziente. Queste complicazioni fanno s\u00ec che i riceventi di questi cuori artificiali abbiano un'autonomia di qualche ora o qualche giorno.\nPrimi sviluppi.\nIl primo cuore artificiale fu creato da Vladimir Demichov in URSS nel 1937.\nNel 1953 fu usata una macchina artificiale \"cuore-polmoni\" per la prima volta durante un'operazione a cuore aperto. Il Dr. John Heysham Gibbon, l'inventore di questa macchina per la circolazione extracorporea, costru\u00ec e mise a punto il dispositivo da solo.\nIl 3 luglio 1952, il quarantunenne Henry Opitek, che soffriva di fiato corto, fece la storia della medicina al Harper University Hospital presso la Wayne State University in Michigan. Il Dodrill-GMR \u00e8 considerato il primo cuore artificiale per circolazione estracorporea usato durante un intervento di chirurgia a cuore aperto.\nIl Dr. Forest Dewey Dodrill us\u00f2 questo tipo di macchinario nel 1952 per bypassare il ventricolo destro di Henry Opitek per 50 minuti mentre il chirurgo apr\u00ec l'atrio sinistro e cerc\u00f2 di riparare la valvola mitrale. Nel referto post-operatorio del Dr. Dodrill scrisse, \"Per quel che sappiamo, questo \u00e8 il primo episodio di sopravvivenza per un paziente dove il cuore artificiale ha mantenuto l'apporto completo del sangue mentre il cuore era aperto e sotto intervento chirurgico.\nL'interesse scientifico nel trovare una soluzione definitiva per un cuore artificiale impiantabile si svilupp\u00f2 con numerosi gruppi di ricerca in tutto il mondo.\nCuori artificiali temporanei approvati dal FDA.\nCardioWest cuore artificiale completo provvisorio\nIl CardioWest cuore artificiale completo provvisorio (TAH-t) fu il primo cuore completo approvato dal FDA. Ricevette l'approvazione dal FDA il 15 ottobre 2004, dopo 10 anni di sperimentazione clinica.\nOriginariamente pensato come cuore artificiale permanente, \u00e8 oggi utilizzato solo come transito durante i trapianti di cuore nel caso in cui il paziente abbia un collasso ventricolare bilaterale del cuore. Ci sono stati pi\u00f9 di 800 trapianti del cuore artificiale CardioWest, contando pi\u00f9 di 170 pazienti salvati all'anno.\nDurante la sperimentazione clinica di questo cuore artificiale, il 79% dei pazienti si sono salvati durante il trapianto (New England Journal of Medicine 2004; 351: 859-867). Questa percentuale \u00e8 la pi\u00f9 alta per i cuori utilizzati come ponte in tutto il mondo. (vedi FDA Summary of Safety and Effectiveness.)\nCuore sostitutivo AbioCor\nDiversamente dal CardioWest TAH, Il cuore sostitutivo AbioCor della Abiomed, \u00e8 un cuore impiantabile completamente nel torace che \u00e8 stato progettato per non necessitare il passaggio di cavi o tubi nella pelle, in modo da diminuire il rischio di infezioni.\nL'AbioCor \u00e8 stato approvato per un utilizzo in pazienti che si trovano all'ultimo stadio di malattie cardiache che interessano entrambi i ventricoli. Ad oggi, 15 hanno ricevuto un impianto di AbioCor, con uno di loro che ha vissuto per 512 giorni con il suddetto.\nL'Abiocor ha ricevuto l'approvazione dall'FDA in base al Humanitarian Device Exemption (HDE) il 5 settembre 2006. Il primo impianto di AbioCor dall'approvazione dell'FDA \u00e8 stato eseguito nel 24 luglio 2009 al Robert Wood Johnson University Hospital, New Jersey. (Vedi FDA Summary of Safety and Probable Benefit.)\nPrimo trapianto di cuore artificiale permanente.\nNel 2007 il professor Gino Gerosa all'Ospedale di Padova esegue il primo impianto in Italia di un cuore artificiale totalmente impiantabile. \nIl 30 settembre 2010 \u00e8 stato innestato un cuore artificiale permanente nel petto di un ragazzo di 15 anni affetto da distrofia muscolare di Duchenne. Si tratta del primo caso al mondo in cui un dispositivo viene innestato con l'intento di mantenerlo fino al termine naturale della vita del paziente; questo perch\u00e9 la patologia di base non rende candidabile il paziente al trapianto di cuore."}
{"id": "2531032", "revid": "352448", "url": "https://it.wikipedia.org/wiki?curid=2531032", "title": "Ariamne II", "text": ""}
{"id": "2531035", "revid": "352448", "url": "https://it.wikipedia.org/wiki?curid=2531035", "title": "Ariarate III", "text": ""}
{"id": "2531037", "revid": "352448", "url": "https://it.wikipedia.org/wiki?curid=2531037", "title": "Ariarate IV", "text": ""}
{"id": "2531039", "revid": "486946", "url": "https://it.wikipedia.org/wiki?curid=2531039", "title": "Nikolay Kozlov", "text": ""}
{"id": "2531040", "revid": "352448", "url": "https://it.wikipedia.org/wiki?curid=2531040", "title": "Ariarate V", "text": ""}
{"id": "2531043", "revid": "339392", "url": "https://it.wikipedia.org/wiki?curid=2531043", "title": "Vyacheslav Kurennoy", "text": ""}
{"id": "2531044", "revid": "288300", "url": "https://it.wikipedia.org/wiki?curid=2531044", "title": "Cristian Costel Melinte", "text": ""}
{"id": "2531049", "revid": "62004", "url": "https://it.wikipedia.org/wiki?curid=2531049", "title": "Nikolay Kuznetsov", "text": ""}
{"id": "2531051", "revid": "287204", "url": "https://it.wikipedia.org/wiki?curid=2531051", "title": "Vladimir Kuznetsov", "text": ""}
{"id": "2531057", "revid": "62004", "url": "https://it.wikipedia.org/wiki?curid=2531057", "title": "St\u00e9phane Aug\u00e9", "text": "Professionista dal 2000 al 2010, conta la vittoria di una Quattro giorni di Dunkerque. Dal 2011 al 2016 \u00e8 stato direttore sportivo alla Cofidis.\nCarriera.\nInizia la propria carriera da professionista nel 2000 con il Team Festina, con il quale ottiene il suo primo successo; nel 2002 va alla Jean Delatour, per poi passare dal 2003 al 2004 alla Cr\u00e9dit Agricole. Dal 2005 corre per la Cofidis. All'inizio della stagione 2011, nonostante il rinnovo del contratto appena firmato, decide di ritirarsi, ma continua il rapporto con la squadra francese come direttore sportivo."}
{"id": "2531071", "revid": "287204", "url": "https://it.wikipedia.org/wiki?curid=2531071", "title": "Alexandre Blain", "text": ""}
{"id": "2531076", "revid": "1442080", "url": "https://it.wikipedia.org/wiki?curid=2531076", "title": "ABN AMRO World Tennis Tournament 2000 - Singolare", "text": "Il singolare dell'ABN AMRO World Tennis Tournament 2000 \u00e8 stato un torneo di tennis facente parte dell'ATP Tour.\nEvgenij Kafel'nikov era il detentore del titolo, ma ha perso in semifinale contro Tim Henman.\nC\u00e9dric Pioline ha battuto in finale 6\u20137(3), 6\u20134, 7\u20136(4), Tim Henman."}
{"id": "2531087", "revid": "124808", "url": "https://it.wikipedia.org/wiki?curid=2531087", "title": "Khang Khek Ieu", "text": ""}
{"id": "2531091", "revid": "729019", "url": "https://it.wikipedia.org/wiki?curid=2531091", "title": "Santiago Phelan", "text": "Biografia.\nNato a San Isidro (provincia di Buenos Aires) in una famiglia di origini irlandesi (suo nonno era nativo di Waterford, crebbe rugbisticamente nel locale C.A.S.I. (Club Atl\u00e9tico de San Isidro), squadra alla quale rimase legato durante tutta la sua carriera.\nEsord\u00ec in Nazionale argentina nel corso del Sudamericano di rugby 1997, a Montevideo contro l', e due anni dopo fu incluso nella rosa che prese parte alla in Galles; tra le vittorie di prestigio con i \"Pumas\" spiccano due affermazioni a distanza di una settimana l'una dall'altra contro la in \"tour\" in Sudamerica nel 2003; quello fu anche l'anno del suo ritiro dall'attivit\u00e0 agonistica: durante la in Australia, un grave infortunio alla spalla lo costrinse all'abbandono a soli 29 anni.\nGi\u00e0 allenatore fin dal 2001 della selezione argentina Under-21, Phelan prese la conduzione del San Isidro nel 2003; dopo la e il terzo posto dei \"Pumas\", il loro C.T. Marcelo Loffreda si dimise dall'incarico per andare ad allenare in Inghilterra, e nel marzo 2008 la conduzione della Nazionale maggiore fu affidata a Phelan, che divenne quindi, a 34 anni, uno dei pi\u00f9 giovani commissari tecnici internazionali. Guider\u00e0 i Pumas fino al 2013."}
{"id": "2531092", "revid": "1610933", "url": "https://it.wikipedia.org/wiki?curid=2531092", "title": "Falco pecchiaiolo nero", "text": ""}
{"id": "2531093", "revid": "1610933", "url": "https://it.wikipedia.org/wiki?curid=2531093", "title": "Falco pecchiaiolo orientale", "text": ""}
{"id": "2531102", "revid": "729019", "url": "https://it.wikipedia.org/wiki?curid=2531102", "title": "Copenhagen Time", "text": "Copenhagen Time \u00e8 un album in studio del chitarrista e cantante danese Ren\u00e9 Evald. In occasione dei Danish Music Awards \u00e8 stato nominato migliore album country del 2009, mentre la rivista Canadian Real Blues Magazine lo ha incluso tra le 100 migliori pubblicazioni in ambito blues alla posizione 46. Contiene 11 tracce, delle quali la title-track scritta dallo stesso Evald."}
{"id": "2531107", "revid": "110157", "url": "https://it.wikipedia.org/wiki?curid=2531107", "title": "Secret Voyage", "text": "Secret Voyage \u00e8 il settimo album del gruppo musicale britannico Blackmore's Night.\nAncora una volta Ritchie Blackmore e Candice Night, accompagnati dalla loro Band of Minstrels, ci offrono un disco che ci porta con s\u00e9 in un viaggio tra la musica medievale e quella contemporanea, in mezzo a melodie europee tradizionali riarrangiate, brani originali e cover di altri artisti (qua troviamo \"Rainbow Eyes\", canzone del 1978 dei Rainbow di Blackmore, e \"Can't Help Falling in Love\" di Elvis Presley)."}
{"id": "2531115", "revid": "146644", "url": "https://it.wikipedia.org/wiki?curid=2531115", "title": "Iperinflazione dello Zimbabwe", "text": ""}
{"id": "2531116", "revid": "124805925", "url": "https://it.wikipedia.org/wiki?curid=2531116", "title": "Benjamin Willis", "text": "Benjamin Willis \u00e8 il serial killer antagonista della saga di \"So cosa hai fatto\". Il film fu notevolmente influenzato da \"Scream\", infatti lo sceneggiatore \u00e8 Kevin Williamson che ha scritto entrambi.\nBreve biografia.\nBen Willis lavora in un hotel all'isola di Tower Bay con la moglie Sarah e i figli Susie e William. Un giorno Willis uccide la moglie dopo aver scoperto che lei lo tradiva, dopodich\u00e9 lascia l'isola con i suoi due figli stabilendosi a Southport, in North Carolina. Anni dopo Susie muore in un incidente un'estate e fa sentire il suo ragazzo, David Hegan, responsabile. Per vendicare Susie, Ben uccide Hegan e lo far\u00e0 sembrare un suicidio. La stessa notte i quattro ragazzi (Julie, Ray, Barry ed Helen), protagonisti del film, investiranno per errore l'assassino e credendolo morto, lo getteranno nel mare per nascondere ci\u00f2. Ma Willis non \u00e8 affatto morto e un anno dopo inizia a minacciare il gruppo di amici che, nel frattempo, si erano persi di vista. Manda un biglietto a Julie e a Ray, investe Barry e taglia i capelli a Helen. I quattro credono di aver ucciso David Hegan e che l'omicida sia un suo amico. Helen e Barry cercano di tendergli una trappola sotto consiglio di Julie ma vengono uccisi. Altre vittime sono anche la sorella maggiore di Helen, e Max, un ragazzo innamorato di Julie. Essa scopre la sua vera identit\u00e0 dalla sorella di David Hegan. Inizia uno scontro che si conclude con Willis che perde una mano e scompare in acqua.\nIl personaggio.\nIl serial killer \u00e8 caratterizzato da un impermeabile scuro e da un uncino di cui si serve per uccidere le proprie vittime. Nel libro da cui \u00e8 stato tratto il film, non \u00e8 un serial killer ma cercher\u00e0 pi\u00f9 volte di uccidere i ragazzi.\nNel secondo capitolo della saga, il \"Pescatore\" omicida torna a perseguitare con l'aiuto del figlio William, la vita dell'unica superstite del primo film, Julie James. Nel terzo episodio non vi sono i personaggi dei film precedenti ma la trama \u00e8 simile a quella del primo.\nParodie.\nLa figura di Willis \u00e8 stata parodiata in due film: \"Shriek - Hai impegni per venerd\u00ec 17?\" e in \"Scary Movie\". Indossa il costume di Ghostface, il serial killer di \"Scream\", ma spedisce i biglietti che incolpano i ragazzi. In un episodio di \"Topolino e i Cattivi Disney\" Paperino, per rubare i dolci ai nipotini, si veste come Ben Willis."}
{"id": "2531117", "revid": "336009", "url": "https://it.wikipedia.org/wiki?curid=2531117", "title": "Hyundai Granada", "text": ""}
{"id": "2531124", "revid": "287204", "url": "https://it.wikipedia.org/wiki?curid=2531124", "title": "Societ\u00e0 Sportiva Barletta Calcio 2009-2010", "text": "Questa voce raccoglie le informazioni riguardanti la Societ\u00e0 Sportiva Barletta Calcio nelle competizioni ufficiali della stagione 2009-2010.\nMaglie e sponsor.\nLa prima maglia \u00e8 biancorossa sul davanti mentre \u00e8 bianca con numeri rossi sul retro, i pantaloncini sono rossi e le calze bianche con inserti rossi; la seconda maglia \u00e8 bianca con inserti rossi, i pantaloncini sono bianchi e le calze bianche; la terza maglia \u00e8 blu con inserti bianchi, i pantaloncini sono blu e le calze blu. Lo sponsor tecnico per la stagione 2009-2010 \u00e8 Legea, mentre lo sponsor ufficiale \u00e8 Jonk 46.\nOrganigramma societario.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nGiovanili.\nOrganigramma societario.\nArea tecnica"}
{"id": "2531134", "revid": "599013", "url": "https://it.wikipedia.org/wiki?curid=2531134", "title": "Bernd Hobsch", "text": "Carriera.\nClub.\nHa giocato come attaccante. La sua prima squadra professionistica \u00e8 stata il VfB Lipsia. Durante la stagione 1992-93 viene acquisito nella sessione invernale di calciomercato dal , nelle cui file riesce a vincere la sua prima Bundesliga segnando una doppietta nell'ultima giornata segna in casa dello Stoccarda. La stagione successiva debutta in Uefa Champions League, competizione dove si mette in mostra andando a segno per ben 5 volte: \u00e8 protagonista nella gara vinta dal Werder per 5-3 contro la , dove mette a segno una tripletta. Va a segno anche nella partita d'esordio nella fase a gironi contro il Porto e nella rimonta contro l'Anderlecht, mettendo a segno la rete del momentaneo 3-3, partita poi vinta dal Werder per 5-3 grazie alla doppietta di Wynton Rufer. In questa stagione vince prima la Supercoppa di Germania nel 1993, la Coppa di Germania nel 1994 e nello stesso anno la seconda Supercoppa di Germania. Con la maglia dei verdi ha giocato in tutte e tre le competizioni europee, ovvero la Champions League, la Coppa UEFA e la Coppa delle Coppe. Lascia la squadra anseatica nel 1997, vincendo in tutto una Bundesliga nel 1993, una Coppa di Germania e due Supercoppe di Germania. Nel 1997 ha tentato senza fortuna un'esperienza nel campionato francese al Rennes.\nNel 1998 ha fatto ritorno in Germania dove ha indossato per due stagioni la maglia del Monaco 1860, per tre quella del Norimberga ed infine quella del Carl Zeiss Jena.\nNazionale.\nA fine anni Ottanta \u00e8 stato nel giro della formazione giovanile della Germania Est. Nel 1993 ha disputato una partita con la Nazionale maggiore tedesca."}
{"id": "2531135", "revid": "1494169", "url": "https://it.wikipedia.org/wiki?curid=2531135", "title": "USS Intrepid", "text": "Quattro unit\u00e0 della United States Navy sono state battezzate USS \"Intrepid\", letteralmente \"intrepido\" in lingua inglese."}
{"id": "2531136", "revid": "486946", "url": "https://it.wikipedia.org/wiki?curid=2531136", "title": "A.S. Marigliano '94 Calcio a 5", "text": ""}
{"id": "2531138", "revid": "1543377", "url": "https://it.wikipedia.org/wiki?curid=2531138", "title": "Innocenti Sant'Eustacchio", "text": "INNSE - Innocenti Sant'Eustacchio S.p.A. era un'azienda metalmeccanica italiana con sede a Milano e Brescia che operava nel settore metallurgico, producendo laminatoi, impianti di colata continua, presse per estrusione e forgiatura. A Brescia si producevano Torni, Rettifiche, Centri di lavori CNC. Nel 1985 veniva iniziata la produzione dei primi CF1 che segnarono l'inizio della produzione di macchine utensili e centri di lavoro a controllo numerico. Passata sotto il controllo di altre societ\u00e0 e con nuovi nomi, ha diversificato negli anni le attivit\u00e0 di produzione, rimanendo comunque legata come termine ad aziende che operano nel settore della metalmeccanica.\nStoria.\nL'azienda nacque il 27 aprile 1972 a seguito del passaggio della divisione meccanica pesante della Innocenti all'IRI che la fuse con la sua \"Sant'Eustacchio\" (Finsider).\nNel 1985 la societ\u00e0 venne inquadrata in Italimpianti (IRI-Iritecna).\nNel 1990 cambi\u00f2 denominazione in \"Innse Innocenti Engineering\", a cui conferirono le attivit\u00e0 degli impianti metallurgici e delle presse sparsi in tutta Italia.\nNel 1993, dopo il crack della Mandelli di Piacenza che aveva assorbito negli anni precedenti diverse aziende fra cui la \"INNSE\", inizia un periodo buio per i dipendenti con il commissariamento dell'azienda e la paralisi delle attivit\u00e0.\nCon la privatizzazione della Italimpianti nel 1996, la INNSE passa sotto il controllo di \"SMS Demag AG\", diventando \"SMS Demag INNSE S.p.A.\".\nNel 2002, SMS Demag cede a \"Manzoni Group S.p.A.\" la \"INNSE Presse Sheet Metal Forming S.p.A.\", ovverosia le attivit\u00e0 che si svolgono all'interno delle officine di Lambrate, che nel 2006 vengono nuovamente riassegnate a \"Genta S.p.A.\", la quale si riveler\u00e0 poco interessata a un sostanziale piano di rilancio della fabbrica.\nScongiurata la chiusura del sito lambratese, dopo le numerose battaglie condotte dagli operai, nel 2009 l'ultima testimonianza produttiva degli stabilimenti ex Innocenti di Milano passano di propriet\u00e0 al gruppo Camozzi di Brescia.\nA dieci anni dall'acquisizione, nel 2019, la fabbrica milanese oramai indirizzata verso un sistema di industria 4.0 si rinnova, affiancando alle tradizionali attivit\u00e0 di meccanica un nuovo centro ricerche che apre le sue porte al mondo delle universit\u00e0, avviando in particolare una stretta collaborazione con i ricercatori del Politecnico di Milano, nell'ottica di sviluppo di nuove soluzioni di robotica collaborativa, sensoristica e manifattura additiva; grazie pure all'adozione di un innovativo processo di stampa 3D.\nUtilizzo del marchio \"INNSE\" nel XXI secolo.\nAd oggi sono due le aziende che continuano a riportare la dicitura \"Innse\" nella propria ragione sociale: \"SMS INNSE S.p.A.\" (Gruppo SMS Siemag AG) e \"INNSE Presse Sheet Metal Forming S.p.A.\" o \"INNSE Milano S.p.A.\" (Gruppo Camozzi S.p.A.)."}
{"id": "2531140", "revid": "486946", "url": "https://it.wikipedia.org/wiki?curid=2531140", "title": "Marigliano Marcianise Calcio a 5", "text": ""}
{"id": "2531141", "revid": "1305772", "url": "https://it.wikipedia.org/wiki?curid=2531141", "title": "Cladonia subrangiformis", "text": "Cladonia subrangiformis L. Scriba ex Sandst. (1924), \u00e8 una specie di lichene appartenente al genere Cladonia, dell'ordine Lecanorales. Secondo alcuni studiosi questa specie \u00e8 ben distinta dalla C. rangiformis e dalla C. furcata, anche se meno diffusa di esse, \u00e8 presente in quasi tutta l'Italia.\nIl nome deriva dal prefisso \"sub-\" che significa \"sotto\", nel senso di \"avere caratteri in comune con\", e dal latino tardo \"rangiformis\", cio\u00e8 \"che ha la forma della renna\", il cui nome scientifico \u00e8 Rangifer tarandus, in quanto questa specie di lichene \u00e8 tra i cibi preferiti dalle renne.\nCaratteristiche fisiche.\nIl sistema di riproduzione \u00e8 principalmente sessuale. Il fotobionte \u00e8 principalmente un'alga verde delle Trentepohlia.\nHabitat.\nQuesta specie si adatta soprattutto a climi di tipo temperato caldo. Rinvenuta su suoli ricchi di minerali di calcio, spesso frammisto a briofite. Predilige un pH del substrato da subneutro puro a basico. Il bisogno di umidit\u00e0 spazia da mesofitico a xerofitico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nIn Italia questa specie di Cladonia \u00e8 abbastanza comune: \nTassonomia.\nQuesta specie e di incerta attribuzione per quanto concerne la sezione di appartenenza; a tutto il 2008 sono state identificate le seguenti forme, sottospecie e variet\u00e0:"}
{"id": "2531152", "revid": "287204", "url": "https://it.wikipedia.org/wiki?curid=2531152", "title": "Harem B", "text": "Harem B \u00e8 l'album di debutto del gruppo musicale italiano Erredieffe, pubblicato nel 2000.\nIl disco venne pubblicato dopo la partecipazione del gruppo al Festival di Sanremo con il brano \"Ognuno per s\u00e9\". L'album include i singoli \"Ognuno per s\u00e9\", \"L'ultimo dei DJ\" e \"Sole che sarai\"."}
{"id": "2531154", "revid": "132266", "url": "https://it.wikipedia.org/wiki?curid=2531154", "title": "Burkini", "text": ""}
{"id": "2531155", "revid": "1543377", "url": "https://it.wikipedia.org/wiki?curid=2531155", "title": "Ischnura elegans", "text": "Ischnura elegans () \u00e8 una damigella appartenente alla famiglia Coenagrionidae, comune in Eurasia. \nDescrizione.\nGli esemplari maschi presentano il capo ed il torace ornato di colore blu e nero, con il ventre colorato di nero, mentre gli esemplari femmina presentano un'ampia gamma di colorazioni, dal viola, al rosa al verde chiaro. Le tonalit\u00e0 di colore pi\u00f9 chiaro sono tipiche degli esemplari giovani, mentre gli adulti presentano colorazioni pi\u00f9 scure.\nDistribuzione e habitat.\nLa specie ha un ampio areale che si estende dall'Europa occidentale al Giappone attraverso gran parte dell'Eurasia. \u00c8 assente in Sicilia, Sardegna e Corsica ove \u00e8 vicariata dalla congenere \"Ischnura genei\"."}
{"id": "2531156", "revid": "339392", "url": "https://it.wikipedia.org/wiki?curid=2531156", "title": "Sicurezza militare", "text": ""}
{"id": "2531157", "revid": "110157", "url": "https://it.wikipedia.org/wiki?curid=2531157", "title": "Chiesa di San Domenico (Orvieto)", "text": "La chiesa di San Domenico \u00e8 un luogo di culto cattolico di Orvieto. La sua costruzione fu iniziata nel 1233, pochi anni dopo la morte di san Domenico ed \u00e8 forse una delle prime chiese dell'Ordine dei domenicani.\nDescrizione.\nL'edificio era costruito a tre navate e tuttora rimangono soltanto l'abside e il transetto dopo che il resto del corpo della chiesa fu abbattuto nel 1932 per la costruzione dell'Accademia femminile di educazione fisica. Oggi quel complesso di edifici ospita il centro addestramento di specializzazione dei \"Baschi Verdi\" della Guardia di finanza.\nAll'interno della chiesa \u00e8 conservata la cattedra utilizzata da Tommaso d'Aquino durante le lezioni di teologia che teneva ad Orvieto nel periodo in cui vi risiedette (1263-1264).\nMonumenti degni di nota sono:\nDalla chiesa proviene il bellissimo Polittico con Madonna, Bambino e Santi di Simone Martini (1323-1324), conservato oggi al Museo dell'Opera del Duomo di Orvieto."}
{"id": "2531158", "revid": "767487", "url": "https://it.wikipedia.org/wiki?curid=2531158", "title": "Walk On (John Hiatt)", "text": "Walk On \u00e8 un album di John Hiatt, pubblicato dall'etichetta discografica Capitol Records il 25 ottobre 1995.\nTracce.\nBrani composti da John Hiatt.\n\"Mile High\" non \u00e8 presente nella tracklist del CD originale"}
{"id": "2531165", "revid": "178076", "url": "https://it.wikipedia.org/wiki?curid=2531165", "title": "Le Vallli della Fede", "text": ""}
{"id": "2531166", "revid": "117355381", "url": "https://it.wikipedia.org/wiki?curid=2531166", "title": "L'ost", "text": "L'ost \u00e8 un programma televisivo trasmesso in Italia da Real Time\nFormat.\n\"L'ost\" \u00e8 un programma a carattere culinario che vede Alessandro Borghese andare in giro per i centri grandi e piccoli d'Italia per scoprire le ricette che la tradizione del luogo offre.\nLo scopo del programma \u00e8 quello di trovare la \"cuoca perfetta\" tra diverse donne scelte per ogni luogo visitato, rimanendo 24 ore su 24 con la stessa cuoca, andando sia a fare la spesa che cucinando per poi servire alla cittadina il preparato."}
{"id": "2531170", "revid": "599013", "url": "https://it.wikipedia.org/wiki?curid=2531170", "title": "Valle di Mosso", "text": "La Valle di Mosso (o \"Valle Strona di Mosso\") \u00e8 una valle del Piemonte nord-orientale che interessa la provincia di Biella. \nSi sviluppa intorno al torrente Strona di Mosso.\nGeografia.\nLa parte pi\u00f9 a monte della valle \u00e8 piuttosto ampia ed \u00e8 caratterizzata dagli ampi pascoli della zona del Bocchetto di Sessera e dello spartiacque Strona/Sessera, alternati a faggete di origine naturale e a rimboschimenti di conifere messi a dimora nella prima met\u00e0 del XX secolo.\nLa valle si restringe poi tra Callabiana e Camandona dove le acque dello Strona sono trattenute nell'invaso artificiale di Ponte Vittorio.\nIl solco vallivo compie poi una ampia curva aggirando il Monte Rovella ed assume una direzione nord-sud che mantiene fino a Cossato, dove la vallata si apre sulla pianura biellese.\nIl fondovalle diventa in questo tratto densamente abitato e ricco di stabilimenti industriali, in maggioranza nel settore tessile.\nIn questa zona ai numerosi centri abitati di dimensioni anche notevoli si affiancano vasti boschi di castagno che ammantano le pendici delle basse montagne e delle colline circostanti.\n&lt;br&gt;\nSulle zone meglio esposte nei pressi dello sbocco della valle sulla pianura viene da secoli coltivata la vite; questo avviene in particolare nei dintorni di Lessona, dove si produce l'omonimo vino (DOC).\nStoria.\nNel 1306 le aree pi\u00f9 a monte della valle ed in particolare il Monte Rubello servirono da rifugio a Fra' Dolcino e ai suoi seguaci, che allestirono rustiche fortificazioni tentando di resistere ai loro nemici.\nLa zona vide anche, nella primavera del 1307, la loro definitiva sconfitta militare.\n&lt;br&gt;\nL'abbondanza di acqua della valle fece la fortuna del comparto tessile e favor\u00ec nel corso dell'Ottocento la costruzione di numerosi stabilimenti in prossimit\u00e0 del fondovalle.\nOltre che come sorgente di energia cinetica l'acqua dello Strona e dei suoi affluenti veniva infatti utilizzata nelle attivit\u00e0 di tintura e di lavaggio dei tessuti.\n&lt;br&gt;\nLe piene dello Strona hanno per\u00f2 causato danni anche gravissimi durante gli eventi alluvionali che hanno coinvolto il Biellese; quello del novembre 1968 \u00e8 stato quasi certamente il pi\u00f9 rovinoso.\nIn valle l'alluvione cost\u00f2 infatti la vita a 58 persone.\nCentinaia di abitazioni e molti stabilimenti industriali vennero distrutti e numerose aziende dovettero ricorrere alla cassa integrazione, che arriv\u00f2 ad interessare circa 13.000 lavoratori.\nComuni della valle.\nIl suo territorio include i comuni di:\ncompresi nella Comunit\u00e0 montana Val Sessera, Valle di Mosso e Prealpi Biellesi.&lt;br&gt;\nI comuni di Ronco Biellese, Ternengo e Zumaglia appartengono anch'essi al bacino idrografico dello Strona, ma non sono inclusi nella comunit\u00e0 montana.\nLa parte nord-occidentale della valle \u00e8 parzialmente compresa nell'Oasi Zegna (strada panoramica Zegna), una zona naturalistica di rilevante importanza.\nMontagne principali.\nLe principali cime della valle sono:\nTurismo.\nUno dei centri di maggiore richiamo dal punto di vista turistico \u00e8 la stazione sciistica di Bielmonte, situata poco ad est del passo del Bocchetto di Sessera che mette in comunicazione la Val Strona e la Valsessera.&lt;br&gt;\nAnche il ponte della Pistolesa (luogo di lancio per il bungee jumping) ed il vicino \"Parco Avventura\" di Veglio (dove esistono percorsi tra gli alberi attrezzati con piattaforme sospese, ponti tibetani, cavi d'acciaio, corde, scalette e carrucole tirolesi) sono note attrazioni turistiche per l'area torinese e milanese."}
{"id": "2531173", "revid": "22229", "url": "https://it.wikipedia.org/wiki?curid=2531173", "title": "Comitato per i diritti civili delle prostitute", "text": ""}
{"id": "2531174", "revid": "324090", "url": "https://it.wikipedia.org/wiki?curid=2531174", "title": "Charles Dickens Museum", "text": "Il Charles Dickens Museum (\"Museo Charles Dickens\") \u00e8 un museo dedicato al romanziere britannico Charles Dickens, situato a Londra, al numero 48 di Daughty Street, in una abitazione dove Dickens visse dal 25 marzo 1837 al dicembre 1839.\nLa vita di Dickens nell'edificio.\nIl museo si trova in una tipica casa in stile georgiana, al 48 di Daughty Street nel distretto di Holborn, a Londra. Dickens vi si trasfer\u00ec il 25 marzo 1837 (un anno dopo il suo matrimonio), per rimanervi fino al dicembre 1839, insieme alla moglie Catherine e ai tre maggiori dei suoi dieci figli. Inoltre, altre due delle figlie di Dickens, Mary e Kate Macready, ebbero qui i loro natali. Gli anni in cui l'autore occup\u00f2 questa casa furono per lui molto fecondi anche dal punto di vista letterario: qui venne completato \"Il Circolo Pickwick\" (1836) e furono scritti interamente \"Oliver Twist\" (1838) e \"Nicholas Nickleby\" (1838\u201339); in questo periodo, inoltre, Dickens lavor\u00f2 anche a \"Barnaby Rudge\" (1840\u201341). Dickens prese in affitto l'abitazione, che \u00e8 l'unica \"superstite\" fra le residenze londinesi in cui egli abit\u00f2, per tre anni, a 80 sterline l'anno.\nMentre la famiglia Dickens abitava in questa casa, a essa si unirono anche il fratello minore dello scrittore, Frederick, e la sorella maggiore di Catherine, di 17 anni, Mary, che si trasfer\u00ec da \"Furnival's Inn\" per offrire il suo aiuto alla sorella, recentemente sposata, e al cognato (per la sorella non maritata di una sposa non era insolito all'epoca vivere con la coppia di sposi). Dickens si affezion\u00f2 notevolmente a Mary, che per\u00f2 mor\u00ec tra le sue braccia dopo una breve malattia, nel 1837. Mary continu\u00f2 a \"vivere\" nei romanzi di Dickens, in alcuni dei quali il suo personaggio fu trasposto: in particolare, la morte di Nella ricorda quella della parente dell'autore. Nel 1839 Dickens si trasfer\u00ec in una casa di maggiori dimensioni, poich\u00e9 la sua famiglia era cresciuta, il che coincidette con l'aumento della sua ricchezza, dovuto alla sua attivit\u00e0 di romanziere.\nIl museo, il suo contenuto e la sua storia.\nSviluppato su quattro piani, il museo contiene importanti dipinti, edizioni rare delle opere di Dickens, manoscritti, mobili originali e altri articoli relativi all'autore, alla sua vita e alle sue opere. Forse l'oggetto pi\u00f9 pregiato in mostra \u00e8 l'incompiuto ritratto dell'autore, \"Il sogno di Dickens\" di R.W. Buss (lo stesso che illustr\u00f2, fra l'altro, \"Il Circolo Pickwick\"). Il dipinto ritrae Dickens nel suo studio a Gads Hill Place attorniato da molti dei personaggi da lui creati.\nL'edificio che ospita il Museo fu minacciato da una demolizione nel 1923, ma fu salvato dall'associazione \"Dickens Fellowship\" (fondata nel 1902) che lo acquist\u00f2 sollevandolo dall'ipoteca che lo gravava e lo ristruttur\u00f2. Il museo fu aperto nel 1925, sotto la direzione di un \"trust\" indipendente; originariamente si chiamava \"Dickens House Museum\"."}
{"id": "2531177", "revid": "2130303", "url": "https://it.wikipedia.org/wiki?curid=2531177", "title": "Santuario del Cavallero", "text": "Il santuario del Cavallero \u00e8 un edificio religioso intitolato alla Madonna della Neve.\n\u00c8 situato a 543 metri s.l.m. e si trova appena a monte della confluenza del rio Cavallero nel Sessera, nel territorio del comune di Coggiola, in provincia di Biella.\nDescrizione.\nLa costruzione del santuario \u00e8 dovuta al fatto che, secondo la tradizione, nel 1678 una contadina sordomuta riacquist\u00f2 miracolosamente l'uso della parola e dell'udito a seguito di una visione della Madonna nel luogo dove oggi sorge il santuario stesso.\nLa chiesa ha una pianta a croce latina, \u00e8 decorata con stucchi ed affreschi del pittore andornese Pietro Lace e custodisce circa trecento quadri votivi lasciati da fedeli riconoscenti per le grazie ottenute. Il complesso religioso comprende anche alcune cappelle e l'abitazione per gli eremiti ai quali, fino al XIX secolo, era affidata la custodia del santuario.\nDavanti alla chiesa si trova un ponte cos\u00ec ampio da potersi considerare una piazza che, completato nel 1772, scavalca il rio Cavallero.Le due principali ricorrenze che si celebrano al santuario sono quella della Madonna della Neve (5 agosto) e quella di san Giuseppe (19 marzo).\nNell'area adiacente si trovano varie panchine spesso utilizzate per pic-nic dai bagnanti che frequentano d'estate il vicino torrente Sessera; l'acqua che sgorga dalla fontana a destra della chiesa avrebbe virt\u00f9 terapeutiche.\nAssieme al vicino santuario della Novareia (Portula) e ad altri edifici sacri della zona fa parte del gruppo di santuari minori del biellese che si snodano lungo gli itinerari escursionistico-devozionali CoEUR e Cammino di San Carlo.\nIl Sacro Monte.\nNei pressi del santuario, praticamente inglobate nel grande complesso settecentesco, sorgono cinque cappelle, costruite nella prima met\u00e0 del sec. XVIII, che ospitano statue in terracotta in sintonia con la tradizione dei sacri monti prealpini. Raffigurano: l'Annunciazione, la Visitazione, la Nativit\u00e0, la Presentazione di Ges\u00f9 al tempio e la Disputa di Ges\u00f9 tra i dottori. Le statue sono attribuite agli scultori della scuola valsesiana; particolarmente apprezzabile \u00e8 quella lignea della Vergine nella cappella dell'Annunciazione.\nAccesso.\nIl santuario \u00e8 raggiungibile a piedi da Coggiola (frazione Zuccaro) seguendo prima una stradina chiusa al traffico e poi un sentiero a tratti scalinato; dista dal capoluogo comunale circa 3\u00a0km.\nSi pu\u00f2 anche passare da Masseranga (Portula) per l'altro lato del Sessera, attraversando poi il torrente su un ponte pedonale sospeso che permette di raggiungere il sentiero per il santuario poco a valle dello stesso."}
{"id": "2531178", "revid": "1573940", "url": "https://it.wikipedia.org/wiki?curid=2531178", "title": "Buteo swainsoni", "text": "La poiana di Swainson (Buteo swainsoni ) \u00e8 una specie rapace migrante diffusa nel continente americano.\nLa specie prende il nome da William Swainson, ornitologo britannico.\nLa dieta di questo uccello \u00e8 sostanzialmente varia: durante il periodo riproduttivo si nutre in particolare di mammiferi, ma non disdegna nutrirsi di insetti, come cavallette, che costituiscono la dieta abituale."}
{"id": "2531179", "revid": "124803005", "url": "https://it.wikipedia.org/wiki?curid=2531179", "title": "Lucio Villari", "text": "Biografia.\nNato nel 1933 a Bagnara Calabra, nell'odierna citt\u00e0 metropolitana di Reggio Calabria, \u00e8 stato docente di storia contemporanea presso l'Universit\u00e0 degli Studi Roma Tre. Ha scritto numerosi saggi sulla storia dal Settecento al Novecento, in particolare sulle idee e sulla vita sociale del mondo occidentale di quel periodo. Collabora, inoltre, con alcuni quotidiani, soprattutto con \"La Repubblica\".\nNel 1980 ha partecipato al film \"La terrazza\", di Ettore Scola, nel quale interpretava il ruolo del \"padrone di casa\".\nNel 1986 ha curato la riduzione, l'adattamento teatrale e la regia di un classico della letteratura francese dell'Illuminismo: le \"Lettere persiane\" di Montesquieu, interpretato da Pino Micol (nel ruolo del protagonista), Mario Toccacelli, Elisabetta Carta, Caterina Vertova, Ezio Marano, con musiche di scena tratte da \"Les Indes Galantes\" di Jean-Philippe Rameau (eseguite al clavicembalo da Sophie le Castel), prodotto dal Teatro Stabile di Roma e andato in scena nel mese di febbraio, al \"Ridotto\" di Venezia, in occasione del Carnevale.\nNelle elezioni europee del 1999 \u00e8 stato candidato come parlamentare europeo della circoscrizione \"Italia centrale\" nella lista I Democratici promossa da Romano Prodi.\nNel 2001 ha vinto il Premio Estense per il suo \"Niccol\u00f2 Machiavelli\". Nel 2011 ha vinto il Premio Benedetto Croce per il volume \"Bella e Perduta. L'Italia del Risorgimento\". \n\u00c8 stato ospite e membro del comitato scientifico dei programmi televisivi Rai 3 \"Il tempo e la storia\" dal 2013 al 2017 e \"Passato e presente\".\n\u00c8 iscritto all'Associazione Nazionale Partigiani d'Italia (ANPI).\n\u00c8 fratello di Rosario Villari, anch'egli storico."}
{"id": "2531184", "revid": "1410376", "url": "https://it.wikipedia.org/wiki?curid=2531184", "title": "Stefano Zamagni", "text": "Biografia.\nNegli anni giovanili fa parte della GIAC della diocesi di Rimini collaborando con don Oreste Benzi al suo progetto educativo fra i pre-adolescenti.\nSi laurea nel 1966 in economia e commercio presso Universit\u00e0 Cattolica del Sacro Cuore di Milano con votazione 109/110, dopo aver vinto una borsa di studio per il Collegio Augustinianum. Si specializza nel 1973 presso il Linacre College dell'Universit\u00e0 di Oxford. Tornato in Italia, inizia ad insegnare presso l'Universit\u00e0 degli Studi di Parma, ottenendo poi nel 1979 l'ordinariato di Economia politica all'Universit\u00e0 di Bologna. Due anni prima aveva iniziato ad insegnare \"International Trade Theory\", \"Microeconomics\", \"Quantitative Methods for Economics\" e \"Public Sector Economics\" alla Johns Hopkins University, Bologna Center, dove a tutt'oggi \u00e8 Adjunct Professor of International Political Economy, e di cui \u00e8 vice-direttore. Collabora con il Social Trends Institute (New York-Barcellona) nella riunione di esperti \"Family Policies in Western Countries\", tenutasi a Roma nell'aprile 2004.\nDal 1985 al 2007 insegna storia dell'analisi economica alla Bocconi di Milano, mentre negli anni lavora anche per la Scuola superiore della pubblica amministrazione, sede di Bologna.\nPer l'Universit\u00e0 di Bologna ricopre numerosi ruoli, tra cui la presidenza della Facolt\u00e0 di economia, impegnandosi negli anni soprattutto negli studi sul mondo del no profit, arrivando all'attivazione di uno specifico corso di laurea (\"Economia delle imprese cooperative e delle organizzazioni non profit\").\nDal 2001 \u00e8 presidente della commissione scientifica di AICCON (Associazione italiana per la promozione della cultura della cooperazione e del non profit) e tra gli ideatori delle Giornate di Bertinoro per l'economia civile, un momento di approfondimento e dialogo sul ruolo e le attivit\u00e0 del Terzo Settore in Italia.\nNel 1991 diventa consultore del Pontificio consiglio della giustizia e della pace. Nel 1999 viene ammesso alla New York Academy of Sciences. Un articolo apparso su \"Belfagor\" del 31 marzo 1996, firmato da Federico Varese, mostra come Stefano Zamagni fosse responsabile di pi\u00f9 di un caso di plagio. Nel 2002 gli viene conferita la cittadinanza onoraria di Rosario (Argentina).\nNel 2007 il governo Prodi II lo nomina presidente dell'Agenzia per le Onlus, un ente governativo con funzioni di vigilanza e controllo, promozione, consulenza a Governo e Parlamento in materia di associazioni no profit. Ricopre il mandato dell'Agenzia (che nel frattempo ha cambiato nome in \"per il terzo settore\" ed \u00e8 poi stata soppressa) con scadenza nel 2011. In quanto consultore del Pontificio consiglio della giustizia e della pace, fra il 2007 ed il 2009 \u00e8 tra principali collaboratori di papa Benedetto XVI per la stesura del testo dell'Enciclica \"Caritas in veritate\".\nIl 9 novembre 2013 papa Francesco lo nomina membro ordinario della Pontificia accademia delle scienze sociali. Il 27 marzo 2019 lo stesso papa lo promuove presidente. Nell'aprile 2020 ha definito il predominio dell'ideologia neoliberista come la maggior minaccia alla stabilit\u00e0 economica dei Paesi occidentali, approfondendo la critica basata sulla dottrina sociale della Chiesa all'ideologia dei mercati deregolamentati.\nInoltre \u00e8 \"visiting professor\" all'Istituto Universitario Sophia di Loppiano.\nInsieme.\nA ottobre 2020 Zamagni \u00e8 tra i promotori di un nuovo soggetto politico centrista e popolare di nome \"Insieme\", affiancato, tra gli altri, dall'ex senatore Ivo Tarolli e dall'ex sindacalista Raffaele Bonanni.\nIl 3 e 4 luglio 2021 Insieme tiene il suo primo congresso, durante il quale viene eletto il coordinamento nazionale composto da Giancarlo Infante, Eleonora Mosti e Maurizio Cotta. Zamagni diventa garante del partito.\nIl 13 luglio aderisce a Insieme Alessandra Ermellino, deputata eletta nel Movimento 5 Stelle e passata poi al misto nella componente di Centro Democratico."}
{"id": "2531188", "revid": "399", "url": "https://it.wikipedia.org/wiki?curid=2531188", "title": "Villa Canello", "text": "Villa Canello \u00e8 una villa veneta di Conegliano, situata sul Colle di Giano, poco a nord del Castello, sulla via dei Pascoli che conduce al centro della localit\u00e0 Costa, di cui la villa segna l'estremit\u00e0 meridionale.\nStoria.\nVilla Canello fu progettata, con le sue forme neoclassicheggianti, nel Settecento per essere l'elegante residenza dell'omonima famiglia.\nDopo aver subito una lunga decadenza durante il XX secolo, negli anni 2000 la villa ha beneficiato di un restauro integrale ad opera dell'architetto Angelo Buonocchio che l'ha riportata allo splendore originario.\nDescrizione.\nLa struttura del complesso di Villa Canello \u00e8 \"a L\", con la facciata che guarda verso est, sull'area della citt\u00e0 attraversata dal Monticano e sui colli di Monticella, dove si distingue il profilo di Villa Paccagnella.\nIl corpo principale, disposto complessivamente su tre livelli, \u00e8 caratterizzato da una parte centrale pi\u00f9 alta timpanata e da pinnacoli a forma di obelisco sulle estremit\u00e0 del tetto.\nIl piano nobile, evidenziato dai due marcapiani, si distingue per la presenza di una serliana, le cui aperture sono inserite tra semicolonne ioniche.\nIl resto del complesso, inserito ortogonalmente sul lato nord, presenta le caratteristiche dell'edilizia rurale dei colli circostanti: un corpo minore di due piani collegato al volume principale e un corpo maggiore disposto su tre livelli, caratterizzati da una regolare forometria, composta da monofore rettangolari; da notare i due arconi a tutto sesto del piano terra, con quello di destra che attraversa tutta la larghezza dell'edificio, con funzione di \"sotoportego\"."}
{"id": "2531189", "revid": "767487", "url": "https://it.wikipedia.org/wiki?curid=2531189", "title": "Jokeren", "text": ""}
{"id": "2531190", "revid": "1543377", "url": "https://it.wikipedia.org/wiki?curid=2531190", "title": "Oroferne di Cappadocia", "text": "Oggi Oroferne \u00e8 noto principalmente per una poesia scritta dal celebre poeta greco Costantino Kavafis nel 1915; meditando su una tetradracma trovata a Priene, il poeta scrisse \"Oroferne\", ispirata alla sua vita avventurosa e di pretendente. \nBiografia.\nFu uno dei due presunti figli che Antiochis fece credere al marito, re Ariarate IV di Cappadocia, che fossero stati di loro concepimento. Tuttavia, con la nascita di un figlio naturale, chiamato Mitradate (in seguito Ariarate V), Oroferne fu mandato via nella Ionia. Quando Ariarate V rifiut\u00f2 di sposare la sorella di Demetrio I Sotere, sovrano seleucide, il re sostenne le rivendicazioni di Oroferne alla corona di Cappadocia.\nNel 157 a.C., quando Ariarate venne deposto riparando poi Roma, Oroferne mand\u00f2 due ambasciatori (Timoteo e Diogene) alla capitale insieme agli emissari di Demetrio per opporsi a suo fratello. Secondo Appiano i Romani decisero che i due pretendenti avrebbero dovuto insieme condividere il trono.\nOroferne, comunque, non tenne il regno a lungo, \u00e8 si \u00e8 asserito che il suo regno fosse segnalato da un allontanamento dai pi\u00f9 semplici costumi dei suoi antenati e dall'introduzione di una dissolutezza sistematica. Per soddisfare la sua stravagante prodigalit\u00e0, egli oppresse e depred\u00f2 i suoi sudditi, mettendone molti a morte e confiscandone le propriet\u00e0.\nEgli vers\u00f2 400 talenti per i cittadini di Priene come una risorsa da utilizzare in caso di avversa fortuna, ma i Prienesi pi\u00f9 tardi restituirono il denaro.\nQuando gli affari di Oroferne subirono il loro declino, egli si andava allarmando che i suoi soldati si sarebbero ammutinati se non fosse stato loro dato il salario, cos\u00ec per pagarli mise a sacco un antico tempio di Zeus. Oroferne venne costretto alla fine a ritornare in Siria, dove entr\u00f2 in un complotto con la gente di Antiochia per detronizzare Demetrio. Questi gett\u00f2 Oroferne in catene, ma gli risparmi\u00f2 la vita con il solo scopo di usarlo come deterrente per tenere Ariarate a bada con le sue pretese."}
{"id": "2531192", "revid": "352448", "url": "https://it.wikipedia.org/wiki?curid=2531192", "title": "Oroferne", "text": ""}
{"id": "2531193", "revid": "112418211", "url": "https://it.wikipedia.org/wiki?curid=2531193", "title": "Thr33 Ringz", "text": "Thr33 Ringz \u00e8 il terzo album di T-Pain, uscito negli Stati Uniti l'11 novembre 2008 e seguente il precedente \"Epiphany\".\nIl disco.\nL'album doveva essere distribuito il 30 settembre, ma per alcuni problemi con la canzone \"Silver &amp; Gold\" usc\u00ec l'11 novembre, gi\u00e0 in versione Deluxe. Il primo singolo \u00e8 stato \"Can't Believe It\", assieme a Lil' Wayne, come lo stesso T-Pain ha confermato sul suo blog. Il secondo \u00e8 stato \"Chopped 'N' Skrewed\", assieme a Ludacris, mentre il terzo \"Freeze\", con Chris Brown"}
{"id": "2531195", "revid": "810736", "url": "https://it.wikipedia.org/wiki?curid=2531195", "title": "Il sindacato dei poliziotti yiddish", "text": "Il sindacato dei poliziotti yiddish (\"The Yiddish Policemen's Union\") \u00e8 un romanzo del 2007 dello statunitense Michael Chabon. Ha vinto il premio Hugo 2008.\nIl romanzo \u00e8 una detective story appartenente al genere delle ucronie, e si basa sulla premessa che durante la seconda guerra mondiale si sia stabilito un temporaneo insediamento per i rifugiati ebrei presso Sitka (in Alaska) nel 1941, e che lo Stato di Israele sia stato distrutto nel 1948. Sitka viene descritta come una grande metropoli dove si parla lo Yiddish."}
{"id": "2531200", "revid": "80913724", "url": "https://it.wikipedia.org/wiki?curid=2531200", "title": "Valle Strona di Mosso", "text": ""}
{"id": "2531203", "revid": "599013", "url": "https://it.wikipedia.org/wiki?curid=2531203", "title": "Chiesa di San Giovanni Battista (Carcare)", "text": "La chiesa di San Giovanni Battista \u00e8 un luogo di culto cattolico situato nel comune di Carcare, in piazza Guglielmo Marconi, in provincia di Savona. La chiesa \u00e8 sede della parrocchia omonima della zona pastorale Savonese della diocesi di Acqui.\nStoria.\nUna prima chiesa, facente funzione parrocchiale, fu edificata nell'attuale zona di via Giuseppe Garibaldi intorno al XIII secolo. Le sempre pi\u00f9 frequenti alluvioni del fiume Bormida di Pallare, e l'oramai insufficienza dell'edificio per la crescita della popolazione, spinsero alla costruzione di un nuovo tempio religioso in localit\u00e0 Del Castello.\nIl 24 giugno del 1888, nella festivit\u00e0 di san Giovanni Battista, si diedero inizio ai lavori di edificazione che terminarono nel 1890 e con la solenne consacrazione del vescovo di Acqui monsignor Giuseppe Marello il 7 agosto del 1891.\nDescrizione.\nLa struttura si presenta ad unica navata in stile barocco con decorazioni in stucco e affreschi della volta del pittore Giovanni Borgna di Saluzzo raffiguranti scene di vita di san Giovanni Battista; altri stucchi, in particolare nell'ultima cappella, sono opera del pittore Alfredo Luxoro.\nTra le opere conservate un crocifisso dello scultore Anton Maria Maragliano, una statua nel secondo altare di Antonio Brilla, una marmorea, nel pronao, raffigurante la \"Madonna della Misericordia\" e diversi dipinti di Tammar Luxoro. L'organo, opera di Camillo Bianchi di Novi Ligure, \u00e8 datato al 1877.\nNella nicchia della facciata era posizionata una statua marmorea ritraente \"San Giovanni Battista\", opera dei fratelli Galeotti di Savona, sostituita nel 1989 da una nuova in bronzo."}
{"id": "2531205", "revid": "386574", "url": "https://it.wikipedia.org/wiki?curid=2531205", "title": "Ike Harris", "text": ""}
{"id": "2531212", "revid": "1573940", "url": "https://it.wikipedia.org/wiki?curid=2531212", "title": "Aquila rapax", "text": "L'aquila rapace (Aquila rapax ()) \u00e8 un uccello rapace della famiglia degli Accipitridi diffuso nell'Africa subsahariana e in India.\nDescrizione.\nDimensioni.\nMisura 60\u201375\u00a0cm di lunghezza, per un peso di 1600-3100 g; l'apertura alare \u00e8 di 159\u2013183\u00a0cm.\nAspetto.\nLe aquile rapaci sono pi\u00f9 piccole e pi\u00f9 chiare delle aquile delle steppe, con le quali venivano raggruppate in una specie unica fino a non molto tempo fa. Gli adulti non presentano una colorazione uniforme: tralasciando le varie fasi, il loro piumaggio presenta diverse sfumature di marrone, dal marrone scuro al marrone chiaro. Gli individui pi\u00f9 scuri sono i pi\u00f9 caratteristici, in quanto esibiscono una bella sfumatura fulva che non \u00e8 presente in nessun'altra specie di aquila. Le remiganti e la coda sono nerastre, mentre linee e strisce chiare ornano le copritrici alari. La parte bassa del dorso \u00e8 nettamente pi\u00f9 chiara rispetto al resto della livrea. L'iride \u00e8 marrone, il becco giallo con la punta nera. Le femmine sono molto pi\u00f9 grandi dei maschi, ma per il resto il piumaggio \u00e8 identico. I giovani e gli immaturi del primo anno hanno un piumaggio meno contrastante rispetto a quello dei loro genitori: \u00e8 molto chiaro, quasi biancastro, specialmente sulle parti inferiori.\nVoce.\nLe aquile rapaci sono di solito piuttosto silenziose, a meno che non siano infastidite o eseguano parate nuziali. Il loro grido pi\u00f9 comune viene descritto come un \"kwokkwok\" rude. A volte le aquile gridano durante i loro atti di parassitismo ai danni di altre specie. Le femmine nel nido emettono dei richiami per reclamare il cibo.\nBiologia.\nAl di fuori della stagione di nidificazione, le aquile rapaci sono uccelli molto gregari. Dove il cibo \u00e8 abbondante, questi uccelli formano grandi assembramenti che possono essere composti almeno da una ventina di individui. Tuttavia, in Etiopia, \u00e8 raro avvistarne pi\u00f9 di due o tre insieme. Generalmente trascorrono gran parte del tempo vicino a specchi d'acqua dove possono dissetarsi in tutta tranquillit\u00e0. Durante il giorno, specialmente quando ci sono forti precipitazioni, le aquile rapaci restano appollaiate sugli alberi, altrimenti, con il bel tempo, si alzano in aria, soprattutto se le correnti termiche favoriscono la loro tecnica di volo planato. Come la maggior parte delle altre aquile, questi rapaci hanno un'attivit\u00e0 diurna. La stragrande maggioranza delle popolazioni, sia in Africa che in Asia, sono sedentarie. Tuttavia, dopo la dispersione dal gruppo familiare, i giovani effettuano dei brevi spostamenti al di fuori dell'area di nidificazione.\nLe aquile rapaci sono territoriali. La coppia occupa la stessa zona di influenza per diversi anni consecutivi e talvolta anche per pi\u00f9 di un decennio. I territori sono piuttosto distanziati tra loro e qualsiasi sovrapposizione \u00e8 rigorosamente impossibile. La loro superficie varia da 25 a 100 chilometri quadrati, ma la maggior parte delle volte misura tra 35 e 55 chilometri quadrati.\nLe parate delle aquile rapaci sono note in ogni dettaglio, ma prima di tutto conviene precisare che questi rapaci sono monogami e stabiliscono legami coniugali che durano tutta la vita. Prima dell'accoppiamento, il maschio esegue un volo ondulato, poi i due \"partner\" planano assieme. Nel momento pi\u00f9 cruciale della parata, si possono osservare voli circolari, da soli o in coppia, al di sopra del sito del nido. Il maschio pu\u00f2 quindi effettuare delle discese in picchiata e la femmina pu\u00f2 girargli intorno e presentare gli artigli, che lui pu\u00f2 serrare con i suoi. L'accoppiamento ha sempre luogo in prossimit\u00e0 del nido o al suo interno.\nAlimentazione.\nLe aquile rapaci sono predatori molto opportunisti, che si nutrono di tutto ci\u00f2 che riescono a trovare. La loro dieta \u00e8 quasi esclusivamente carnivora: comprende una vasta gamma di piccoli mammiferi (principalmente roditori), uccelli (soprattutto gallinacei), rettili, insetti (comprese le termiti) e carogne di tutti i tipi. Frequentano regolarmente i bordi delle strade per approfittare degli animali uccisi dalle collisioni con i veicoli. Praticano il cleptoparassitismo ai danni di altre specie di rapaci, in particolare dei falchi giocolieri. Si avvicinano anche alle abitazioni, dove frugano regolarmente nei bidoni della spazzatura. Le aquile rapaci cacciano a partire dai posatoi, inseguendo le loro vittime in aria ed eventualmente camminando sul terreno. A volte si radunano in gran numero attorno agli incendi della boscaglia per catturare gli animali che fuggono in preda al panico. Sono predatori molto potenti: in Kenya, talvolta, riescono a uccidere piccole antilopi che pesano il doppio di loro.\nRiproduzione.\nLe aquile rapaci nidificano solo una volta a stagione. Quest'ultima varia leggermente a seconda della regione, ma, in generale, ha luogo da aprile a luglio. Entrambi i \"partner\" collaborano assiduamente alla costruzione del nido. Il maschio si occupa della raccolta dei materiali e la femmina di assemblarli. Il nido \u00e8 una larga piattaforma di rami, rivestita con erba e foglie fresche, situata in cima ad un'acacia. Nelle regioni dove non ci sono alberi, come il Karoo, in Sudafrica, la coppia installa generalmente la struttura su un palo del telefono. Il nido viene occupato per due o tre anni consecutivi, quindi viene abbandonato. La covata comprende generalmente due uova, ma molto spesso giunge all'et\u00e0 dell'involo un solo aquilotto, in quanto il piccolo pi\u00f9 fragile viene quasi sempre ucciso dal fratello. Il periodo di incubazione dura 45 giorni. Il giovane aquilotto \u00e8 nidicolo e resta nel nido tra 76 e 85 giorni. Nei primi giorni dopo la schiusa, viene nutrito quasi esclusivamente dal padre, ma verso i 15 giorni entrambi i genitori si alternano nel compito di fornire il cibo. Quando le uova sono due, i rapporti tra i pulcini sono molto aggressivi. I conflitti tra fratelli e la competizione per il cibo sono quasi sempre fatali per i pi\u00f9 deboli. Il primo volo viene effettuato quando il superstite raggiunge l'et\u00e0 di 10 settimane. Quest'ultimo rimane dipendente dagli adulti per altre cinque settimane, ma alcuni giovani rimangono con i loro genitori fino all'inizio della stagione successiva.\nDistribuzione e habitat.\nIn Etiopia \u00e8 possibile osservare le aquile rapaci in tutti i tipi di \"habitat\", fatta eccezione per i deserti veri e propri e le fitte foreste. In ogni parte del loro areale sono particolarmente comuni nelle zone aperte dove crescono le acacie, nelle savane leggermente alberate, nelle steppe e nelle praterie in cui crescono alcuni alberi sparsi. Nello Zambia sono presenti anche nelle regioni dove si trovano grandi animali e capi di bestiame. Nel subcontinente indiano le aquile rapaci occupano invece le pianure aride punteggiate di vegetazione, le foreste pi\u00f9 secche e le zone coltivate. Diversamente che in Africa, dove possono essere avvistate anche nelle zone montuose, rimangono confinate nelle regioni di pianura e di bassa quota.\nLe aquile rapaci sono ripartite in tre popolazioni ben separate l'una dall'altra. La prima popolazione vive nell'Africa nord-occidentale, e pi\u00f9 precisamente nel Maghreb. Anche la seconda \u00e8 diffusa nel continente africano, dalle regioni meridionali del Kenya e della Repubblica Democratica del Congo fino all'Angola, alla Namibia e al Sudafrica. La terza popolazione, invece, \u00e8 esclusivamente asiatica e vive dall'Iran sud-orientale alla Birmania, passando per l'India e il Pakistan.\nTassonomia.\nVengono riconosciute ufficialmente tre sottospecie:\nConservazione.\nAnche se da qualche tempo sta subendo un declino piuttosto significativo in Sudafrica, questo uccello \u00e8 ancora abbastanza diffuso in tutto il suo territorio, subcontinente indiano compreso. Questo declino \u00e8 dovuto principalmente ad avvelenamenti fortuiti o intenzionali, ai colpi delle armi da fuoco o all'annegamento nei serbatoi dell'acqua piovana. Numerosi rapaci rimangono uccisi anche ai bordi delle strade. La popolazione complessiva globale \u00e8 stimata in circa 100.000 individui. Nel 1990, in Sudafrica, furono registrate 5000 coppie nidificanti, ma oggi il loro numero \u00e8 certamente molto pi\u00f9 basso."}
{"id": "2531214", "revid": "913245", "url": "https://it.wikipedia.org/wiki?curid=2531214", "title": "\u00c9der S\u00e1nchez", "text": "Biografia.\nLa sua prima apparizione internazionale \u00e8 ai Mondiali Juniores 2004 di Grosseto, quando arriva quarto nella 10\u00a0km.\nNel 2005 giunge ottavo nella Marcia 20\u00a0km dei Mondiali di Helsinki.\nNel 2006 vince la Medaglia d'Argento ai Giochi del Centro America e dei Caraibi.\nAi Mondiali di Osaka 2007 \u00e8 arrivato al quarto posto, sfiorando cos\u00ec una medaglia.\nHa preso poi parte senza ottenere un gran piazzamento (giunge 15\u00ba) anche alle Olimpiadi di Pechino 2008.\nNel 2009 arriva finalmente il primo podio iridato, infatti conquista la Medaglia di Bronzo nella Marcia 20\u00a0km dei Mondiali di Berlino."}
{"id": "2531216", "revid": "287204", "url": "https://it.wikipedia.org/wiki?curid=2531216", "title": "Eder Sanchez", "text": ""}
{"id": "2531221", "revid": "132266", "url": "https://it.wikipedia.org/wiki?curid=2531221", "title": "Burquini", "text": ""}
{"id": "2531222", "revid": "729019", "url": "https://it.wikipedia.org/wiki?curid=2531222", "title": "36. Waffen-Grenadier-Division der SS", "text": "La 36. Waffen Grenadier Division der SS, meglio conosciuta come SS-Sturmbrigade \"Dirlewanger\" o pi\u00f9 colloquialmente Brigata Dirlewanger, fu una famigerata unit\u00e0 penale militare delle Waffen-SS durante la seconda guerra mondiale. Formata originariamente con compiti antipartigiani, fin\u00ec per combattere contro l'Armata Rossa verso la fine della guerra.\nStoria.\nLa storia di questa unit\u00e0 \u00e8 inestricabilmente legata al suo comandante, Oskar Dirlewanger: nato nel 1895, dopo aver ottenuto la croce di ferro di prima e seconda classe combattendo con l'esercito imperiale durante la prima guerra mondiale si un\u00ec ai freikorps e prese parte a cruenti combattimenti urbani.\nSuccessivamente Dirlewanger si laure\u00f2 e si dedic\u00f2 all'insegnamento fino al 1934 quando, a seguito di un abuso sessuale nei confronti di una minorenne, fin\u00ec incarcerato, perse il diritto d'insegnare e venne espulso dall'NSDAP (al quale si era iscritto nel 1923). Dopo due anni di detenzione venne rilasciato ma presto venne accusato nuovamente dello stesso crimine e mandato in un campo di concentramento; Gottlob Berger, un suo vecchio camerata nei freikorps, poi divenuto stretto collaboratore di Heinrich Himmler, nonostante le due condanne e il fatto che Dirlewanger fosse un alcolista ne assicur\u00f2 lo scarceramento e gli trov\u00f2 un posto nella Legione spagnola e poi nella Legione Condor, un'unit\u00e0 di volontari tedeschi che combatteva nella guerra civile spagnola.\nAl suo ritorno in Germania nel 1939, dopo tre anni in Spagna dove aveva combattuto coraggiosamente venendo anche ferito tre volte in combattimento, a Dirlewanger venne garantita l'ammissione alle Allgemeine-SS e conferito il grado di SS-Untersturmf\u00fchrer. Berger si rese conto che l'unica maniera per tenere sotto controllo Dirlewanger era sotto le armi, cos\u00ec organizz\u00f2 la creazione di un'unit\u00e0 militare che sarebbe stata usata per riabilitare i detenuti.\nCostituzione.\nIl 15 giugno 1940 venne costituito il \"Wilddiebkommando Oranienburg\", il quale era composto da uomini imprigionati per bracconaggio in quanto si ritenne che i bracconieri fossero in possesso di abilit\u00e0 tali da renderli eccellenti esploratori nonch\u00e9 truppe antipartigiane. Col passare del tempo venne reclutato un crescente numero, prima di militari detenuti per vari motivi, poi di criminali comuni, molti dei quali provenienti dai campi di concentramento, spesso detenuti per crimini gravi (tra cui aggressione, furto e stupro), nel maggio 1943 venne estesa la possibilit\u00e0 di arruolarsi a qualunque tipo di criminali, circostanza che fece reclutare detenuti per i peggiori reati (generalmente stupratori, assassini e molestatori di bambini) Tra il gennaio 1942 e il 1944, vennero reclutati anche volontari russi e ucraini, possibilit\u00e0 che venne per\u00f2 revocata in quanto si dimostrarono .\nSebbene si ipotizzasse che l'arruolamento nel reparto di Dirlewanger sarebbe servito come riabilitazione, esso in realt\u00e0 diede la possibilit\u00e0 di continuare a delinquere senza doverne pagare le conseguenze. Per questa ragione gli atti dell'unit\u00e0 furono oggetto di svariate lamentele da parte di ufficiali superiori della Wehrmacht, ma tali rimostranze finirono spesso inosservate o ignorate; nemmeno l'introduzione di misure disciplinari sort\u00ec risultati apprezzabili.\nAttivit\u00e0 operativa.\nPolonia.\nA met\u00e0 del 1941, il \"Wilddiebkommando Oranienburg\", che nel frattempo era stato rinominato \"SS-Sonderbatallion Dirlewanger\" (quindi un battaglione \"speciale\" delle SS, per differenziarlo dalle Waffen SS, le unit\u00e0 combattenti) e messo sotto il comando della \"SS-Totenkopfverb\u00e4nde\", venne mandato nel Governatorato Generale, con compiti anti partigiani, agli ordini diretti di Himmler. Durante questo periodo l'unit\u00e0 venne coinvolta in numerosi casi di corruzione, stupro, strage indiscriminata e saccheggio, non mancavano nemmeno episodi di diserzione; tali atti arrivarono a disgustare il comandante delle SS del Governatorato Generale, Friedrich Wilhelm Kr\u00fcger, le cui lamentele ebbero come risultato il trasferimento della \"Dirlewanger\" in Bielorussia nel febbraio 1942.\nBielorussia.\nIn Bielorussia il battaglione and\u00f2 sotto il comando dell'Obergruppenf\u00fchrer Erich von dem Bach-Zelewski e ritorn\u00f2 ad avere compiti anti partigiani agendo in cooperazione con la Brigata Kaminski. La condotta del reparto in Unione Sovietica, anzich\u00e9 migliorare, peggior\u00f2 ulteriormente e le atrocit\u00e0 diventarono quotidiane: si stima che durante le operazioni nel biennio 1942-1944 vennero dati alle fiamme 200 villaggi e uccisi 120.000 civili. Il 20 agosto 1942, il battaglione venne elevato al rango di reggimento e rinominato SS-Sonderregiment \"Dirlewanger\" nel quale venne incorporato un secondo battaglione nel febbraio 1943 composto da criminali, volontari orientali e delinquenti militari, portando gli effettivi a quota 700 uomini, 300 dei quali erano cittadini sovietici.\nIn maggio e giugno l'unit\u00e0 prese parte all'operazione Cottbus, nell'agosto 1943 venne dato il nulla osta per l'istituzione di un terzo battaglione e la creazione di mostrine proprie, durante questo periodo il reggimento venne ingaggiato in pesanti combattimenti, Dirlewanger in persona condusse numerosi assalti guadagnandosi svariati riconoscimenti per il coraggio in battaglia. Nel novembre 1943, il reggimento venne impegnato in prima linea con il gruppo di armate centrale nel tentativo di fermare l'avanzata dell'Armata Rossa ma diede scarsa prova di s\u00e9, stante la mancanza di addestramento e l'equipaggiamento non adatto per il combattimento sul fronte; tutto questo port\u00f2 a pesanti perdite, a fine anno infatti il reggimento arrivava a contare appena 259 uomini.\nGrazie a un sostenuto numero di criminali amnistiati, nel tardo febbraio 1944 il reggimento era tornato in forze, le operazioni anti partigiane continuarono fino a giugno 1944, quando i russi lanciarono l'operazione Bagration con lo scopo di distruggere il gruppo di armate centrale: l'unit\u00e0 venne raggiunta e cominci\u00f2 a ripiegare distinguendosi in diverse azioni di retroguardia e raggiungendo la Polonia decimata ma in buon ordine.\nRitorno in Polonia.\nIl reggimento venne mandato in azione come parte del Kampfgruppe agli ordini delle SS-Gruppenf\u00fchrer Heinz Reinefarth ancora una volta assieme alla Brigata Kaminski il primo agosto 1944, quando l\"'Armia Krajowa\" inizi\u00f2 la rivolta di Varsavia. Durante la battaglia il reparto, incoraggiato da Dirlewanger in persona, ag\u00ec atrocemente stuprando, saccheggiando e uccidendo gli abitanti della citt\u00e0 senza tenere conto se fossero appartenenti alla resistenza polacca o meno. Secondo i resoconti il comportamento dell'unit\u00e0 fu talmente bestiale e indiscriminato che Himmler fu costretto a distaccare un battaglione di polizia militare delle SS con l'unico fine di controllare che gli uomini della Dirlewanger non volgessero le armi contro i loro comandanti o contro le vicine unit\u00e0 tedesche. Dal 5 all'8 agosto, il reggimento prese parte al massacro di Wola, l'esecuzione di massa di almeno 40.000 civili nel distretto di Wola; mentre tali gesta erano viste con sdegno da von dem Bach-Zelewski e dal comandante del settore, il Generalmajor G\u00fcnter Rohr, Heinz Reinefarth propose Dirlewanger per la croce di cavaliere e la promozione a SS-Oberf\u00fchrer der Reserve.\nIl 2 ottobre 1944 i polacchi si arresero e il reggimento venne mandato a sorvegliare la linea della Vistola; oltre ad essere impegnati in omicidi di massa, stupri e ruberie, gli uomini di Dirlewanger avevano combattuto duramente contro gli insorgenti con conseguenze estremamente pesanti: basti pensare che in due mesi di guerra urbana le perdite ammontarono a 2.733 uomini su poco pi\u00f9 di 3.300 effettivi (all'arrivo in citt\u00e0 il reggimento contava 881 uomini a cui se ne aggiunsero altri 2.500). In questo periodo il reggimento venne elevato al rango di brigata e rinominato SS-Sonderbrigade \"Dirlewanger per poi farla diventare una brigata combattente delle Waffen-SS, la 2.SS-Sturmbrigade \"Dirlewanger, che presto raggiunse i 4.000 effettivi.\nSlovacchia e Ungheria.\nLa Dirlewanger venne chiamata nuovamente in azione per soffocare l'insurrezione nazionale slovacca nel tardo agosto 1944; le azioni brutali della brigata giocarono un ruolo molto importante per reprimere la ribellione, al punto che il 30 ottobre la crisi era evitata, sebbene a un durissimo prezzo: nonostante la Slovacchia fosse alleata della Germania la brigata continu\u00f2 a saccheggiare, stuprare e uccidere. In dicembre venne mandata sul fronte in Ungheria dove in un mese di combattimenti sub\u00ec forti perdite e venne fatta tornare in Slovacchia per riorganizzarsi, poco dopo venne assegnato alla brigata l'SS-Brigadef\u00fchrer Fritz Schmedes, ex comandante della \"4\u00aa SS-Polizei-Panzergrenadierdivision\" rimosso dalla sua posizione da Himmler per essersi rifiutato di eseguire gli ordini; vista la sua vasta esperienza di combattimento Schmedes divenne il consigliere di Dirlewanger per il combattimento in prima linea.\nVisto come si stava mettendo la guerra, un gran numero di prigionieri politici comunisti e socialisti cominciarono a far domanda di arruolamento nella speranza di disertare e unirsi ai russi.\nGermania.\nNel febbraio 1945 la \"Dirlewanger\" venne mandata a nord della linea Oder-Nei\u00dfe per cercare di fermare l'avanzata sovietica e il 14 febbraio 1945 venne elevata a divisione diventando la 36.Waffen-Grenadier-Division der SS, a cui vennero aggregate alcune formazioni della Wehrmacht tra cui una di pionieri e una di Panzerj\u00e4ger. Proprio il giorno dopo, Oskar Dirlewanger venne ferito seriamente in combattimento per la dodicesima volta e venne mandato nelle retrovie lasciando il comando a Schmedes; non avrebbe pi\u00f9 fatto ritorno.\nQuando l'offensiva finale sovietica cominci\u00f2 il 16 aprile 1945, la divisione venne respinta a nord est, gli episodi di diserzione divennero sempre pi\u00f9 comuni, la situazione cominci\u00f2 a degenerare (gli uomini del \"73. Waffen-Grenadier-Regiment der SS\" arrivarono a linciare il proprio comandante Ewald Ehlers, ex comandante del campo di concentramento di Dachau) e quando Schmedes cerc\u00f2 di riorganizzarla il 25 aprile, si accorse che aveva praticamente cessato di esistere. I pochi superstiti della divisione cercarono di raggiungere l'esercito statunitense sull'Elba, a cui si arresero il 3 maggio 1945; solo 700 uomini sopravvissero.\nLa resa.\nAlla fine della guerra Dirlewanger venne catturato dagli Alleati; il primo giugno 1945 dei soldati polacchi inquadrati nelle forze di occupazione francesi lo portarono alla prigione di Altshausen dove nei giorni successivi venne picchiato e torturato, morendo il 5 giugno 1945. Venne seppellito il 19 giugno 1945 ma le autorit\u00e0 militari francesi mantennero il riserbo sull'avvenimento tanto che nei 15 anni successivi Dirlewanger venne avvistato in giro per il mondo, fino a che nel 1960 non ne venne esumato il corpo per provarne la morte.\nNel 2009, le autorit\u00e0 polacche hanno dichiarato di avere identificato tre sopravvissuti della \"Dirlewanger\" residenti in Germania, e che sono intenzionate ad assicurarli alla giustizia."}
{"id": "2531223", "revid": "414949", "url": "https://it.wikipedia.org/wiki?curid=2531223", "title": "Ceppo batterico", "text": ""}
{"id": "2531225", "revid": "287204", "url": "https://it.wikipedia.org/wiki?curid=2531225", "title": "Viale Italia", "text": "Viale Italia, nella toponomastica delle citt\u00e0 italiane, \u00e8 la denominazione spesso riservata ad arterie di una certa importanza per centralit\u00e0 o per valore storico."}
{"id": "2531228", "revid": "324617", "url": "https://it.wikipedia.org/wiki?curid=2531228", "title": "Monticella (Conegliano)", "text": ""}
{"id": "2531236", "revid": "1573940", "url": "https://it.wikipedia.org/wiki?curid=2531236", "title": "Clanga pomarina", "text": "L'aquila anatraia minore (Clanga pomarina ()) \u00e8 un uccello rapace di medie-piccole dimensioni della famiglia Accipitridae.\nDescrizione.\nLunghezza 60\u00a0cm, apertura alare circa 150\u00a0cm. I sessi sono simili.\nBiologia.\nCaccia piccoli mammiferi.\nDistribuzione e habitat.\nL'areale della specie comprende Europa, Africa e Medio Oriente.\nConservazione.\n\u00c8 considerata una specie a basso rischio.."}
{"id": "2531242", "revid": "115233", "url": "https://it.wikipedia.org/wiki?curid=2531242", "title": "Santa Rita (Rovigo)", "text": ""}
{"id": "2531247", "revid": "1573940", "url": "https://it.wikipedia.org/wiki?curid=2531247", "title": "Aquila verreauxii", "text": "L'aquila di Verraux (Aquila verreauxii ) \u00e8 un uccello rapace appartenente alla famiglia Accipitridae, diffuso nell'Africa centro-meridionale ed in alcune zone del Medio Oriente.\nDescrizione.\nLunghezza da 75 a 95\u00a0cm.\nPeso tra i 3,7 ed i 4,5\u00a0kg.\nApertura alare sino a 220\u00a0cm.\nBiologia.\nPreda mammiferi, tra cui soprattutto roditori, ed altri uccelli.\nDistribuzione e habitat.\nVive in quasi tutta l'Africa, specialmente nelle zone montuose dell'Africa subsahariana, e in Medio Oriente."}
{"id": "2531258", "revid": "115233", "url": "https://it.wikipedia.org/wiki?curid=2531258", "title": "Spianata", "text": ""}
{"id": "2531263", "revid": "339392", "url": "https://it.wikipedia.org/wiki?curid=2531263", "title": "Centro per l'Arte Contemporanea L.Pecci", "text": ""}
{"id": "2531265", "revid": "115233", "url": "https://it.wikipedia.org/wiki?curid=2531265", "title": "Crose", "text": ""}
