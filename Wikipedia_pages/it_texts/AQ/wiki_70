{"id": "2563672", "revid": "812251", "url": "https://it.wikipedia.org/wiki?curid=2563672", "title": "Newport Folk Festival", "text": "Il Newport Folk Festival \u00e8 un festival musicale dedicato alla musica folk che si tiene annualmente, generalmente ai primi di agosto a Newport, Rhode Island, negli Stati Uniti.\nFondato nel 1959 da Theodore Bikel, Oscar Brand, Pete Seeger George Wein (fondatore anche del preesistente Newport Jazz Festival), oltre al suo socio Albert Grossman, \u00e8 rinomato per aver lanciato numerosi artisti fra cui Joan Baez (la cui prima apparizione al festival avvenne nella prima edizione come ospite non annunciata di Bob Gibson), e Bob Dylan (di cui Grossman era manager).\nStoria.\nIl festival ha presentato fin dalle prime edizioni artisti sicuramente folk ma il cui campo di attivit\u00e0 - in senso musicale - variava dalla musica folk puramente intesa, alla musica celtica di gruppi come The Clancy Brothers fino al blues (Howlin' Wolf), al bluegrass e al country (Johnny Cash).\nIn ragione di questa elasticit\u00e0, al festival \u00e8 stato associato negli anni sessanta il fenomeno del cosiddetto \"Roots revival\", il \"revival\" delle radici del blues, particolarmente quello del Delta, che ha consentito la riscoperta di artisti come Mississippi John Hurt.\nDal festival di Newport sono state tratte diverse incisioni discografiche ed un film - intitolato laconicamente \"Festival\" - diretto nel 1967 da Murray Lerner. La pellicola, rimasterizzata negli anni duemila in DVD, \u00e8 basata sulle edizioni tenute fra il 1963 ed il 1965.\nLa controversia sul \"Dylan elettrico\".\nLa partecipazione di Dylan al festival del 1963 \u00e8 convenzionalmente considerata come il debutto nazionale in USA di questo cantautore. Dylan \u00e8 stato poi l'artista pi\u00f9 noto del festival anche nell'edizione dell'anno successivo, dove si esib\u00ec accompagnato da Baez. A Newport nel 1965 Dylan sub\u00ec la maggiore contestazione nei suoi confronti per il passaggio dal folk al rock and roll con chitarre elettriche e accompagnamento di un gruppo musicale.\nLe esibizioni tenute nel 1963 e nel 1964 resero Bob Dylan assai popolare tra gli appassionati della musica folk. Tuttavia, questo rapporto in un certo senso si ruppe alla partecipazione, avvenuta il 25 luglio 1965. In quella circostanza il cantante fu fischiato da alcuni spettatori per il fatto di suonare la chitarra elettrica accompagnato da una \"band\" - di cui facevano parte fra gli altri Mike Bloomfield e Paul Butterfield quale \"bandleader\" - attrezzata con strumenti elettrificati, snocciolando un repertorio impostato su brani blues se non decisamente rock and roll. A causa del dissenso del pubblico Dylan e la band interruppero l'esibizione dopo solo quindici minuti, nei filmati dell'evento sono chiaramente distinguibili tra gli applausi anche fischi da parte del pubblico. Quando successivamente Peter Yarrow rtorn\u00f2 sul palco supplic\u00f2 Dylan di riprendere a suonare, al che poco dopo Dylan suon\u00f2 due canzoni in acustico: \"Mr. Tambourine Man\" e \"It's All Over Now, Baby Blue\", il suo saluto simbolico al Newport Folk Festival, scatenando un grande tra i partecipanti ma lasciando il palco tra le richieste del pubblico, al che intervenne Mel Lyman a calmare le acque improvvisando una versione di 20 minuti del brano tradizionale \"Rock of Ages\" con la sola armonica a bocca, chiudendo il festival. Dylan rifiuter\u00e0 di tornare al Newport Folk Festival per i successivi 37 anni, quando, in un gesto discusso ed enigmatico si ripresenter\u00e0 sul palco di Newport nel 2002 esibendo una parruca dai capelli lunghi e una barba posticcia.\nLa sostanziale ostilit\u00e0 del pubblico (o almeno di parte di esso) all'esibizione elettrica potrebbe essere stata determinata dal fatto che Dylan intendeva platealmente comunicare di voler allontanarsi dall'ortodossia folk oppure, e pi\u00f9 semplicemente, dalle cattive strumentazioni di amplificazione del suono durante il concerto, o anche da una combinazione fra i due fattori.\nSta di fatto che quella fu, in assoluta, la prima esibizione conosciuta con strumenti amplificati nella carriera professionale di Dylan. Da allora tale carriera, cos\u00ec come lo stile della musica folk come viene comunemente intesa, sarebbero stati pi\u00f9 gli stessi per le comprensibili implicazioni del caso.\nVa detto per completezza che la veridicit\u00e0 dell'incidente \u00e8 stata spesso confutata se non additata come leggenda metropolitana. In particolare, a mettere in dubbio la veridicit\u00e0 delle reazioni \u00e8 stato Alexander Cockburn che nella collezione di saggi \"Serpents in the Garden\" sottolinea come ad un'attenta visione dei nastri originali registrati in quella circostanza si possa notare come non ci fu per nulla alcun boato di dissenso da parte del pubblico presente.\nIn definitiva la controversia sulle reazioni del pubblico all'evento \u00e8 divenuto oggetto di dibattito e viene oggi considerato un fenomeno ingigantito rispetto alla realt\u00e0 in quanto i fischi e le reazioni di dissenso che effettivamente avvennero non devono essere interepretate come una reazione generale del pubblico, che anzi mostr\u00f2 approvazione per l'evento, quanto una reazione da parte di una minoranza di partecipanti puristi della musica folk, tra cui vi era anche Pete Seeger stesso.\nAnni recenti.\nIl Newport Folk Festival ha conosciuto tempi difficili nei tardi anni sessanta, fino a giungere alla sospensione per alcuni anni a partire dal 1971; \u00e8 stato poi ripristinato nel 1985 e da allora ha ripreso la sua cadenza annuale, sia pure in differenti forme.\nPassato da un'organizzazione non profit a vero e proprio business, \u00e8 tornato a costituire - sia pure fra alti e bassi in termini di presenze ai concerti - un punto di riferimento fra i festival musicali della corrente folk negli Stati Uniti, al pari del Philadelphia Folk Festival, inaugurato nel 1960 e quindi pi\u00f9 longeva - e mai interrotta - manifestazione del settore. Alle due principali rassegne si \u00e8 affiancato dal 1972 il Kerrville Folk Festival, in Texas\nCon il cambiamento di corso, il festival ha dovuto far ricorso all'aiuto di sponsor (tra cui Ben &amp; Jerry's e Dunkin' Donuts).\nLe edizioni del 2007 e del 2008 hanno presentato artisti di vaglia come Linda Ronstadt, Allman Brothers Band, Emmylou Harris, Alejandro Escovedo, Cheryl Wheeler, Hazel Dickens e Ralph Stanley (2007); Jimmy Buffett, Stephen Marley e Damian Marley, The Black Crowes, Levon Helm di The Band e Jakob Dylan\nNewport Folk Festival Tour.\nDal 1998 al festival vero e proprio si \u00e8 affiancato il \"Newport Folk Festival Tour\", una tourn\u00e9e estiva che ha portato artisti folk ad esibirsi in concerti all'aperto tenuti prevalentemente in anfiteatri di citt\u00e0 statunitensi.\nIl primo \"tour\" ha presentato un cast composto da Lyle Lovett, Nanci Griffith, Alison Krauss, John Hiatt, la \"veterana\" di Newport Joan Baez, Wilco, la \"star\" degli anni ottanta Suzanne Vega, Loudon Wainwright III, Lucinda Williams e Jimmie Dale Gilmore.\nIl \"New York Times\" ha rilevato similarit\u00e0 tra le due manifestazioni (festival stabile e festival itinerante) anche se ha ravvisato una certa perdita, nel tempo, dei propositi originari di valorizzazione della musica folk che spinsero ad organizzare una tale manifestazione.\nAlbum.\nIn occasione del Newport Folk Festival sono stati registrati i seguenti album:"}
{"id": "2563675", "revid": "1124164", "url": "https://it.wikipedia.org/wiki?curid=2563675", "title": "Angelo Baschenis", "text": "Biografia.\nLa famiglia Baschenis, originaria frazione di Colla nel comune montano di Santa Brigida (BG), costituisce un interessante esempio di bottega di frescanti che, a partire dalla met\u00e0 del XV secolo, si tramandarono per secoli di padre in figlio il loro mestiere.\nAngelo fu figlio di Giacomo e fratello di Antonio, rampollo della cosiddetta dinastia di Lanfranco, uno due ceppi della famiglia.\nLe prime notizie della produzione pittorica di Angelo risalgono al 1482, anno in cui lo troviamo impegnato ad affrescare con \"figure di Santi\" il presbiterio della chiesa di San Defendente a Roncola in valle Imagna.\nA Ornica in val Brembana, Angelo realizz\u00f2 nella chiesa parrocchiale di Sant'Ambrogio un importante ciclo di affreschi firmati e datati 15 novembre 1485 accanto alla scritta \"Angelus de Averaria pinxit una cum filio suo\".\nEssi ricoprono l'abside dell'antica chiesa gotica con volta a crociera (poi adibita a sacrestia).\nAd Angelo Baschenis sono attribuiti gli \"Episodi della vita di San Nicola da Tolentino\", una \"Crocifissione\" e altri affreschi dell'antica chiesa parrocchiale di Santa Brigida, databili nella penultima decade del XV secolo.\nPi\u00f9 tardi Angelo lavor\u00f2 in Trentino; gli sono attribuiti gli affreschi della chiesa di San Giovanni Battista a Flavon ove troviamo rappresentati nella volta dell'abside il \"Cristo\", gli \"Evangelisti\", i \"Dottori della Chiesa\", \"l'Incoronazione di Maria\" e, sulle pareti dell'abside, vari episodi della \"Vita di San Giovanni Battista\". Sull'arco trionfale compaiono una \"Annunciazione\" e le figure di \"Adamo ed Eva\"; sulla parete di sinistra trova posto un affresco dedicato a \"San Nicola da Tolentino\", mentre su quella di destra campeggia una \"Madonna in Trono con Bambino\" datata 1485.\nNella parete sud della chiesa di San Vigilio a Pinzolo troviamo quattro riquadri firmati (\"Angelus de Averara pinxit\") e datati (26 maggio 1490); si tratta di una \"Madonna in Trono con Bambino\" e di quattro episodi delle vita di Cristo: la \"Incredulit\u00e0 di Tommaso\", il \"Noli me tangere\" (episodio curiosamente ambientato in una vigna), la \"Discesa nel Limbo\" e la \"Salita in cielo\".\nIl pittore utilizza un linguaggio ancora pienamente gotico; traspaiono in esso gli intenti didattici voluti dal committente, non privi di una marcata piet\u00e0 umana, come appare nella figura della Maddalena del \"Noli me tangere\" e nel volto della \"Madonna in Trono\".\nGli sono assegnati le pitture a fresco presenti nella chiesa di San Ludovico a Bretto piccola frazione di Camerata Cornello datati 1504."}
{"id": "2563687", "revid": "123079266", "url": "https://it.wikipedia.org/wiki?curid=2563687", "title": "Campionato asiatico e oceaniano di pallavolo maschile 2009", "text": "Il XV campionato asiatico e oceaniano di pallavolo maschile si \u00e8 svolto dal 27 settembre al 5 ottobre 2009 a Manila, nelle Filippine. Al torneo hanno partecipato 18 squadre nazionali asiatiche ed oceaniane e la vittoria finale \u00e8 andata per la settima volta al Giappone.\nSedi delle partite.\nI due impianti che hanno ospitato le partite sono:\nGironi.\nDopo la prima fase, le prime due classificate del girone A e C hanno acceduto al girone E, mentre le prime due classificate del girone B e D hanno acceduto al girone F, conservando il risultato dello scontro diretto; analogamente la terza e la quarta classificata dei gironi A e C hanno acceduto al girone G, mentre la terza e la quarta classificata dei gironi B e D hanno acceduto al girone H, conservando il risultato dello scontro diretto; l'ultima classificata del girone C e D hanno disputato la finale per il diciassettesimo posto. Al termine della seconda fase, le prime due classificate dei gironi E e F hanno acceduto alle semifinali per il primo posto, mentre le ultime due classificate dei gironi E e F hanno acceduto alle semifinali per il quinto posto; le prime due classificate del girone G e H hanno acceduto alle semifinali per il nono posto, mentre le ultime due classificate del girone G e H hanno acceduto alle semifinali per il tredicesimo posto.\nPodio.\nCampione.\nGiappone(Settimo titolo)\nSecondo posto.\nIran\nTerzo posto.\nCorea del Sud"}
{"id": "2563688", "revid": "155634", "url": "https://it.wikipedia.org/wiki?curid=2563688", "title": "Campionati mondiali di pugilato dilettanti 2009 - Pesi gallo", "text": "Collegamenti esterni.\nProgramma e risultati sul sito ufficiale"}
{"id": "2563689", "revid": "155634", "url": "https://it.wikipedia.org/wiki?curid=2563689", "title": "Campionati mondiali di pugilato dilettanti 2009 - Pesi superleggeri", "text": "Collegamenti esterni.\nProgramma e risultati sul sito ufficiale"}
{"id": "2563690", "revid": "767487", "url": "https://it.wikipedia.org/wiki?curid=2563690", "title": "Meliki", "text": "Meliki () \u00e8 un ex comune della Grecia nella periferia della Macedonia Centrale di 7.438 abitanti secondo i dati del censimento 2001.\n\u00c8 stato soppresso a seguito della riforma amministrativa, detta Programma Callicrate, in vigore dal gennaio 2011 ed \u00e8 ora compreso nel comune di Alexandreia."}
{"id": "2563705", "revid": "1543377", "url": "https://it.wikipedia.org/wiki?curid=2563705", "title": "Victoria Givens", "text": "Biografia.\nDivenne famosa per aver battuto il \"World Anal Gangbang\": pratic\u00f2 sesso anale con 101 uomini in sette ore, senza alcun tipo di lubricazione artificiale, in un evento sponsorizzato da moviemonster.com, a cui presero parte come fluffer Lisa Sparxxx e Julie Robbins. Il precedente record era di Brooke Ashley, che nel 1998 aveva fatto sesso anale con 50 uomini in \"The World's Biggest Anal Gangbang\" (in quest'occasione contrasse l'HIV)."}
{"id": "2563707", "revid": "2149408", "url": "https://it.wikipedia.org/wiki?curid=2563707", "title": "Sullivan", "text": ""}
{"id": "2563708", "revid": "2134764", "url": "https://it.wikipedia.org/wiki?curid=2563708", "title": "Timofej Mozgov", "text": "Caratteristiche tecniche.\nGioca come centro ed \u00e8 un ottimo rimbalzista.\nCarriera.\nEuropa: LenVo San Pietroburgo (2003-2006) e Khimki (2006-2010).\nDurante i primi anni da professionista gioca nel LenVo San Pietroburgo, squadra in cui ha giocato anche nelle giovanili.\nDal 2006 al 2010 milita nel campionato russo con la maglia del Chimki Mosca, con il quale vince una Coppa di Russia nel 2008. Sempre nel 2008 si candid\u00f2 per il Draft NBA in cui non venne selezionato da nessuna squadra.\nNBA (2010-2019).\nNew York Knicks (2010-2011).\nNell'estate del 2010 Mozgov approd\u00f2 nella NBA firmando un contratto di tre anni per 9,7 milioni di dollari con i New York Knicks. A New York Mozgov non riusc\u00ec a imporsi in quanto venne ceduto dopo pochi mesi e 34 partite giocate, segnalandosi solo in un'occasione in cui il pubblico dei Knicks inton\u00f2 per lui il coro \"Mozgov! Mozgov!\" in occasione della sfida vinta per 124-106 contro i Detroit Pistons in cui mise a referto una doppia doppia con 23 punti e 14 rimbalzi. Oltre che per quella partita si fece notare anche il 20 novembre 2010 quando il 21enne \"rookie\" (all'epoca in forza ai Los Angeles Clippers) Blake Griffin gli shiacci\u00f2 in testa.\nDenver Nuggets (2011-2015).\nIl 21 febbraio 2011 pass\u00f2 ai Denver Nuggets (in una trade a tre squadre che ha visto coinvolti anche i Minnesota Timberwolves) assieme a Raymond Felton, Danilo Gallinari, Wilson Chandler, Kosta Koufos (oltre a 3 future scelte e 3 milioni di dollari) nell'ambito di un maxi scambio con i New York Knicks. Alla franchigia della Grande Mela vennero spediti Chauncey Billups, Anthony Carter, Renaldo Balkman, Carmelo Anthony e Shelden Williams.\nA Denver, al contrario che a New York, si impose negli anni affermandosi come centro titolare della squadra.\nIl 10 aprile 2014 mise a segno una doppia doppia da 23 punti e 29 rimbalzi contro i Golden State Warriors, la sua miglior prestazione in NBA.\nCleveland Cavaliers (2015-2016).\nL'8 gennaio 2015 passa via trade ai Cleveland Cavaliers. A Cleveland ritrov\u00f2 David Blatt, suo allenatore nella nazionale russa dal 2009 al 2012. Diventa subito il centro titolare dei Cavs giocando 46 partite in RS, di cui 45 da titolare. Nei play-off invece ne disputa 20 e tutte nel quintetto base. Nella post-season la franchigia dell'Ohio arriva alle NBA Finals dove sfida i Golden State Warriors. L'11 giugno 2015 realizza 28 punti in gara 4 contro i giallobl\u00f9 realizzando il suo career high per punti nei Playoffs (ed esattamente come il 10 aprile 2014 mette a segno il suo record contro i Golden State Warriors). Tuttavia alla fine della serie nonostante le buone prestazioni del russo e quelle super di LeBron James (la stella della squadra) furono gli Warriors ad avere la meglio, vincendo la serie per 4-2. Mozgov fu comunque (anche per via delle assenze per infortunio di Kyrie Irving e Kevin Love) il secondo miglior marcatore della squadra nel corso della serie, segnando il proprio career high di punti mettendone a referto 28 in gara-4.\nIl 24 giugno 2015 la dirigenza dei Cleveland Cavaliers esercit\u00f2 l'opzione sul contratto di Mozgov facendo s\u00ec che il centro russo rimanesse in Ohio per un altro anno.\nTuttavia questa stagione a differenza dell'altra per Mozgov fu tutt'altro che buona. Nonostante gioc\u00f2 76 partite in RS Mozgov ebbe un minutaggio minore rispetto all'anno passato (dovuto anche a un infortunio all'inguine), e in pi\u00f9, sempre a sfavore di Mozgov, a seguito dell'esonero dell'allenatore David Blatt e il conseguente arrivo di Tyronn Lue, il cestista russo perse il posto in favore di Tristan Thompson (ala grande che Lue adatt\u00f2 al ruolo di centro). A fine anno in totale di 76 partite ne disput\u00f2 48 da titolare.\nNonostante tutto la squadra arriv\u00f2 prima nella Eastern Conference e nei playoffs dopo aver eliminato in ordine i Detroit Pistons, gli Atlanta Hawks (entrambe per 4-0) e i Toronto Raptors (4-2) i Cavs tornano a giocare le finali NBA e ancora una volta contro i Golden State Warriors. Questa volta furono i Cavaliers a prevalere sugli Warriors vincendo la serie per 4-3, dopo essere stati sotto 1-3 (prima squadra in assoluto a vincere le NBA Finals in questo modo). Timo divent\u00f2 cos\u00ec il primo giocatore di basket russo di tutti i tempi (insieme al compagno di squadra Sa\u0161a Kaun) ad aver vinto il Campionato NBA. Mozgov comunque su 21 partite nei PO ne gioc\u00f2 13, di cui nessuna da titolare. A fine anno, il suo contratto and\u00f2 a scadenza e la dirigenza dei Cavs decise di non rinnovarlo.\nLos Angeles Lakers (2016-2017).\nDopo che i New York Knicks manifestarono un interesse per riportarlo nella Grande Mela, il 9 luglio 2016 firm\u00f2 un contratto quadriennale a 64 milioni di dollari con i Los Angeles Lakers.\nEsord\u00ec con i Lakers in gare ufficiali nella prima gara della stagione NBA 2016-2017 contro gli Houston Rockets vinta dai gialloviola 120-114. Il 4 gennaio 2017 nella partita interna vinta 116-102 contro i Memphis Grizzlies mise a segno 14 punti. Cinque giorni dopo segn\u00f2 15 punti nella gara vinta in casa per 111-95 contro gli Orlando Magic. Dopo la pausa per l\"'All-Star Game\" i Lakers effettuarono un radicale cambio dirigenziale: il Presidente diventa l'Hall Of Famer e leggenda dei Los Angeles Lakers (da giocatore soprattutto) Magic Johnson che rilev\u00f2 il posto di Jim Buss, mentre l'agente Robert Pelinka divent\u00f2 il nuovo G.M. della squadra rilevando il posto di Mitch Kupchak. Di questo Mozgov ne risent\u00ec in quanto venne messo fuori dalle rotazioni del coach dei gialloviola Luke Walton ritrovandosi dietro al promettente \"rookie\" Ivica Zubac (32\u00aa scelta assoluta al Draft NBA 2016) e Tarik Black. Il 14 marzo 2017 venne deciso che Mozgov non avrebbe giocato pi\u00f9 nessuna partita durante la stagione per prevenire infortuni del russo e per far affermare i giovani. Mozgov concluse la stagione con 54 partite disputate (di cui 52 da titolare), tenendo un totale di 7,4 punti di media a partita.\nIl suo contratto venne successivamente definito come uno dei peggiori della free agency 2016, se non addirittura uno dei peggiori nella storia della free agency.\nBrooklyn Nets (2017-2018).\nIl 21 giugno 2017 venne ceduto dai Lakers (insieme a D'Angelo Russell) ai Brooklyn Nets in cambio di Brook Lopez e la scelta numero 27 al Draft NBA 2017. Tuttavia ai Nets Mozgov gioc\u00f2 poco, anche a causa di infortuni, e a fine anno espresse il proprio malumore per il poco spazio trovato facendo intendere di non disdegnare un'eventuale cessione a un'altra franchigia NBA.\nOrlando Magic (2018-2019).\nIl 20 giugno 2018 viene ceduto via trade agli Charlotte Hornets in cambio di Dwight Howard, due scelte al Draft e un conguaglio economico.\nIl 7 luglio 2018, ancor prima che potesse esordire con la franchigia della Carolina del Nord, venne ceduto agli Orlando Magic in una trade a 3 squadre che coinvolse anche i Chicago Bulls.\nTuttavia in stagione non gioc\u00f2 nessuna partita per via di un infortunio al ginocchio destro che in gennaio lo costrinse a operarsi. Il 6 luglio 2019 venne tagliato dalla franchigia della Florida che decise di spalmare il suo contratto nelle 3 stagioni successive.\nRitorno in Europa (2019-).\nChimki (2019-).\nIl 31 luglio 2019 torn\u00f2 a giocare in Europa firmando per il Chimki, ultima squadra in cui gioc\u00f2 prima di andare in NBA.\nNazionale.\nDal 2009 gioca stabilmente con la Nazionale russa con la quale ha disputato 3 europei (2009, 2011, 2017), 1 Mondiale (2010) e 1 Olimpiade (2012). Al Mondiale 2010 fu il giocatore pi\u00f9 falloso della competizione con 31 falli commessi."}
{"id": "2563713", "revid": "1442080", "url": "https://it.wikipedia.org/wiki?curid=2563713", "title": "Jaycee Okwunwanne", "text": "Carriera.\nHa giocato nel Campionato di calcio del Bahrein con l'Al Ahli Manama (2004-2006) e con l'Al Muharraq Club (2006-2008, con due campionati, una Bahraini King's Cup e due Bahraini Crown Prince Cup vinti), prima di sbarcare in Europa, nel campionato belga con il Royal Excelsior Mouscron. Nel dicembre 2009 si \u00e8 svincolato dalla squadra belga in seguito al fallimento ed al ritiro dal campionato della stessa; ha poi firmato un contratto con la squadra turca dell'Eski\u015fehirspor."}
{"id": "2563714", "revid": "486946", "url": "https://it.wikipedia.org/wiki?curid=2563714", "title": "Smith's Dictionary of Greek and Roman Antiquities", "text": ""}
{"id": "2563715", "revid": "110157", "url": "https://it.wikipedia.org/wiki?curid=2563715", "title": "Episodi di Survivors (prima stagione)", "text": "La prima stagione della serie televisiva Survivors \u00e8 stata trasmessa nel Regno Unito dal 23 novembre al 23 dicembre 2008 sul canale BBC.\nIn Italia la stagione \u00e8 trasmessa in chiaro su Rai 3 dal 3 settembre 2009. Il primo episodio ha la durata di 90 minuti ed \u00e8 l'unico episodio trasmesso in prima serata sulla rete. Gli episodi rimanenti sono stati spostati alle 22.40. A causa dei bassi ascolti la serie in Italia \u00e8 stata sospesa dopo la messa in onda del terzo episodio. Dal 24 maggio 2010 Rai 3 ha trasmesso le repliche dei primi tre episodi della serie alle 23.15. Il 21 e il 28 giugno 2010 ha trasmesso gli episodi inediti.\nNel 2013 Rai 4 ha trasmesso le intere due stagioni."}
{"id": "2563717", "revid": "486946", "url": "https://it.wikipedia.org/wiki?curid=2563717", "title": "Smith's Dictionary of Greek and Roman Geography", "text": ""}
{"id": "2563729", "revid": "767487", "url": "https://it.wikipedia.org/wiki?curid=2563729", "title": "Jarrett Hart", "text": ""}
{"id": "2563733", "revid": "305330", "url": "https://it.wikipedia.org/wiki?curid=2563733", "title": "A dictionary of greek and roman antiquities", "text": ""}
{"id": "2563738", "revid": "640389", "url": "https://it.wikipedia.org/wiki?curid=2563738", "title": "Campionato asiatico e oceaniano di pallavolo femminile 2009", "text": "Il XV campionato asiatico e oceaniano di pallavolo femminile si \u00e8 svolto a Hanoi, in Vietnam, dal 5 al 13 settembre 2009. Al torneo hanno partecipato 14 squadre nazionali asiatiche ed oceaniane e la vittoria finale \u00e8 andata per la prima volta alla Thailandia.\nPodio.\nCampione.\nThailandia(Primo titolo)\nSecondo posto.\nCina\nTerzo posto.\nGiappone"}
{"id": "2563747", "revid": "292162", "url": "https://it.wikipedia.org/wiki?curid=2563747", "title": "Sardegna (isola)", "text": "La Sardegna \u00e8 un'isola del mar Mediterraneo occidentale, la seconda per estensione e per popolazione dopo la Sicilia. Amministrativamente \u00e8 territorio della Repubblica Italiana e rientra nell'omonima regione a statuto speciale.\nOccupa una superficie di .\nGeografia fisica.\nL'isola \u00e8 lambita a nord dalle acque delle Bocche di Bonifacio, che la separano dalla Corsica. Ad ovest \u00e8 bagnata dal Mar di Sardegna, mentre ad est dal Mar Tirreno. A sud le acque del Canale di Sardegna si interpongono tra l'isola e le coste settentrionali del continente africano. Il territorio si presenta prevalentemente collinare (67,9%). Le porzioni di pianura occupano una superficie del 18,5% rispetto all'estensione totale, con la massima pianura dell'isola che \u00e8 rappresentata dalla piana del Campidano. Le montagne (13,6% dell'intero territorio) raggiungono le massime elevazioni tra le cime del Massiccio del Gennargentu.\nGeologia.\nLe rocce pi\u00f9 antiche dell'isola risalgono al Paleozoico e sono costituite da depositi marini, pi\u00f9 o meno metamorfosati, in cui sono frequenti le arenarie e le argilliti, e dove sono stati ritrovati diversi fossili di trilobiti, alghe ed archeociati. A queste rocce si alternano affioramenti locali delle pi\u00f9 antiche formazioni geologiche risalenti al Cambriano: i calcari della formazione di Nebida, le quarziti della formazione di Gonnesa, detta anche \"metallifero\" perch\u00e9 ricca di minerali di piombo e zinco, e le filladi della formazione di Cabitza. Nel complesso, queste formazioni, unite ai ritrovamenti fossili, documentano la presenza di un mare esistito durante tutto il Cambriano inferiore.\nLa regione della Sardegna sud-orientale e centrale \u00e8 invece caratterizzata da scarsissimi affioramenti risalenti al Cambriano medio-superiore, rappresentati da arenarie metamorfiche, nei quali sono stati rinvenuti pochi fossili di acritarchi. Queste arenarie sono state ricoperte da effusioni laviche, che subirono una metamorfosi orogenetica, caratterizzate da porfiroidi, metatufiti e metarioliti. La successiva sommersione da parte del mare port\u00f2 alla formazione di nuovi depositi fossili ed alla sedimentazione dei calcari, avvenuta nel periodo Devoniano.\nAl periodo Carbonifero risalgono le intense attivit\u00e0 metamorfiche e magmatiche, alle quali segu\u00ec il deposito di magmi granitici che ricoprirono quasi completamente la Gallura e, in misura molto minore, la Barbagia, il Sulcis, il Sarrabus, l'Arburese e l'Asinara. Dopo il Carbonifero, nel periodo Permiano, inizi\u00f2 l'azione erosiva che port\u00f2 alla sedimentazione di argille all'interno di depressioni occupate da laghi. Tali depositi portarono alla formazione di fossili vegetali. A questo periodo risalgono l'estesa attivit\u00e0 vulcanica che origin\u00f2 le ignimbriti nelle aree di Seui, della Nurra e della bassa Gallura.\nAl periodo Giurassico risalgono le numerose invasioni marine che per\u00f2 non sommersero completamente l'isola. Nel Cretaceo il mare occupava distintamente due bacini, uno orientale ed uno occidentale. In questo periodo avvenne la sedimentazione dei calcari di Capo Caccia e dei monti di Oliena. Alla fine del Mesozoico si ebbero dei movimenti tettonici che portarono all'emersione, che fu parzialmente interrotta nell'Eocene, con invasioni marine dell'area del Sulcis e del Salto di Quirra che depositarono calcari per uno spessore di 150 metri. Durante l'Oligocene si ebbe un'intensa attivit\u00e0 vulcanica fino al Miocene medio, che port\u00f2 alla formazione di depositi piroclastici e ignimbritici nel Logudoro, Anglona e Sulcis. In questo periodo si ebbe anche la rotazione del blocco sardo-corso, staccatosi dal margine meridionale dell'Europa, per raggiungere la posizione attuale.\nBrevi invasioni marine si ebbero nel Miocene e nel Pliocene. Durante il Quaternario si verificarono le attivit\u00e0 vulcaniche che portarono al deposito di lave basaltiche che si insinuarono nelle valli. La successiva erosione port\u00f2 alla formazione di altopiani come le giare e i caratteristici rilievi del Logudoro.\nMontagne, colline e pianure.\nPi\u00f9 dell'80% del territorio \u00e8 montuoso e collinare, dei quali il 68% \u00e8 formato da colline e da altopiani rocciosi per un'estensione complessiva di 16.352\u00a0km\u00b2. Alcuni di questi sono assai caratteristici e vengono chiamati giare o \"gollei\" se granitici o basaltici, tacchi o \"tonneri\" se in arenaria o calcarei.\nL'altitudine media pu\u00f2 essere calcolata intorno ai 380 m s.l.m. e solo il 15% del territorio supera la quota dei 1.500 metri. Nella porzione nord dell'isola si erge il granitico monte Limbara che, con la punta Balistreri, raggiunge i 1.359 metri. Le cime pi\u00f9 elevate si trovano nel massiccio del Gennargentu, con punta La Marmora che raggiunge la quota di 1.834 metri. Segue il Bruncu Spina con i suoi 1.829 metri, il monte Spada (1.595 metri) e, pi\u00f9 a sud, il monte Serpedd\u00ec (1.069 metri). Nel Supramonte di Oliena la cima pi\u00f9 elevata \u00e8 rappresentata dal monte Corrasi, che raggiunge 1.463 metri. Segue il monte Fumai, nel Supramonte di Orgosolo, con i suoi 1.316 metri e punta Solitta (1.206 metri).\nLa Barbagia \u00e8 caratterizzata delle tipiche formazioni calcaree note con il nome di tacchi. La pi\u00f9 elevata di queste formazione \u00e8 il monte Perdedu (1.334 metri), seguito dal monte Tonneri (1.323 metri), dal monte Perda Liana (1.293 metri), dal monte Santa Vittoria (1.212 metri) e dal monte Arbu (1.031 metri).\nNel massiccio del Montiferru si trova il monte Urtigu, che raggiunge la quota di 1.050 metri. Altra cima della provincia di Oristano \u00e8 il monte Arci, che raggiunge 812 metri. Nella catena del Marghine le cime pi\u00f9 elevate sono rappresentate da punta Palai (1.264 metri) e dal monte Santu Padre (1.120 metri). Proseguendo lungo le montagne del Goceano si trova il monte Rasu (1.259 metri), punta Masiennera (1.158 metri) ed il monte Paidorzu (1.002 metri). Seguono i Monti di Al\u00e0, col monte Lerno di Pattada a quota 1.093 metri. Nei monti dell'Iglesiente le vette pi\u00f9 elevate sono rappresentate dal monte Linas (1.236 metri), un complesso montuoso che culmina con tre vette, affiancato da alcuni rilievi che superano di poco i mille metri. Nei Monti del Sulcis, infine, la vetta pi\u00f9 alta \u00e8 rappresentata dal monte Is Caravius (1.116 metri), affiancato da una decina di rilievi di altezza compresa fra i 1.000 e i 1.100 metri.\nLe zone pianeggianti sono limitate e originate da fenomeni erosivi piuttosto che dall'azione di trasporto e sedimentazione delle acque. Le piane pi\u00f9 importanti sono il Campidano, nella zona centro-sud occidentale dell'isola, l'alta e media Valle del Tirso, che occupa la zona centrale, e la piana della Nurra nella zona nord-occidentale.\nGole.\nParticolare importanza per altezza e dimensioni \u00e8 la Gola di Gorropu.\nIdrografia.\nLaghi.\nL'unico lago naturale della Sardegna \u00e8 il lago di Baratz, nei pressi della citt\u00e0 di Alghero. Tutti gli altri laghi del territorio isolano sono stati creati da sbarramenti artificiali allo scopo di fornire una riserva idrica di acqua potabile o per usi agricoli. Alcune dighe sono dotate di turbine per la produzione di energia elettrica.\nIl bacino pi\u00f9 importante e pi\u00f9 esteso \u00e8 quello del lago Omodeo, che \u00e8 originato dallo sbarramento del fiume Tirso nei pressi di Busachi. Nel settore meridionale si trovano il lago Mulargia e i laghi dell'Alto Flumendosa e del Basso Flumendosa. Nella parte settentrionale si trova il lago del Coghinas. Di dimensioni minori sono invece il lago di Gusana, nei pressi di Gavoi, i laghi del Cucchinadorza e del Benzone (tutti e tre dotati di una centrale idroelettrica) e il lago Lerno nei pressi di Pattada.\nFiumi.\nI fiumi hanno un carattere prevalentemente torrentizio. Il pi\u00f9 lungo della Sardegna \u00e8 il Tirso (152 km), seguito dal Flumendosa (127\u00a0km), il primo fiume dell'isola per portata d'acqua. Tra i numerosi affluenti del Tirso va citato il Taloro, lungo il corso del quale sono state realizzate alcune dighe che hanno originato i laghi di Gusana, Cucchinadorza e Benzone. Altro importante fiume \u00e8 il Coghinas, la cui portata \u00e8 inferiore soltanto a quella del Flumendosa. Come nel caso di altri importanti fiumi della Sardegna anche il Coghinas \u00e8 stato sbarrato da una diga che ha dato origine al lago omonimo. L'unico fiume navigabile dell'isola \u00e8 il Temo, che attraversa la cittadina di Bosa. Il Cedrino, anch'esso sbarrato da una diga che ha generato l'omonimo lago, \u00e8 alimentato della sorgenti di Su Gologone. A sud il fiume pi\u00f9 importante \u00e8 il Flumini Mannu, lungo 90\u00a0km, che sfocia nelle acque dello stagno di Santa Gilla, dopo aver ricevuto le acque del fiume Cixerri e del rio Leni.\nStagni e lagune.\nUn'importante caratteristica ecologica del paesaggio e della geografia della Sardegna \u00e8 la notevole presenza degli stagni costieri. Essi rappresentano l'habitat ideale per molte specie di uccelli acquatici, stanziali e di passo. Il fenicottero rosa \"(Phoenicopterus roseus)\" \u00e8 sicuramente la specie pi\u00f9 appariscente. La superficie totale degli stagni nel territorio regionale \u00e8 superiore ai 12.000 ettari ed alcuni sono utilizzati e gestiti per l'itticoltura. L'origine degli stagni costieri della Sardegna \u00e8 dovuta ad eventi geologici che hanno portato alla formazione di cordoni sabbiosi litorali, di depositi alluvionali o dovuti al trasporto ed al seguente deposito, da parte dei corsi d'acqua, di materiali argillosi che hanno impermeabilizzato il fondale.\nI pi\u00f9 importanti ed estesi stagni della Sardegna sono:\nCosta.\nLe coste della Sardegna si estendono per circa 1.900\u00a0km in un susseguirsi di paesaggi molto vari che sono stati creati e modellati durante la lunghissima storia geologica dell'isola. Lunghi tratti di coste basse e spiagge sabbiose si alternano ad alte falesie a strapiombo sul mare. Ampi tratti a falesie sono quelli compresi tra Portoscuso (vulcaniti) e le zone di Buggerru e Masua (calcari). Procedendo verso il litorale nord-occidentale le falesie si sviluppano nel tratto costiero tra Bosa (rocce basaltiche), Alghero-Capo Caccia (rocce calcaree) e l'Argentiera (rocce scistose), fino ad includere anche l'isola dell'Asinara. Sulla costa orientale un altro tratto costiero a falesie \u00e8 rappresentato dalle insenature del Golfo di Orosei (calcari).\nLe coste risultano per\u00f2 prevalentemente basse e rocciose mentre i tratti sabbiosi si sviluppano soprattutto vicino alla foce dei corsi d'acqua. Parte del litorale nord-orientale della Gallura, tra Santa Teresa Gallura ed il golfo di Olbia, presenta la morfologia a \"r\u00eda\", caratterizzata da antiche valli fluviali oggi sommerse dalle acque del mare.\nInsenature.\nLe pi\u00f9 importanti insenature della costa sarda sono:\nPromontori.\nI pi\u00f9 noti promontori sono:\nIsole.\nFanno parte del territorio della Sardegna diverse altre isole che sorgono dal mare che la circonda. L'Isola di Sant'Antioco \u00e8 la pi\u00f9 grande per dimensioni (108,9\u00a0km\u00b2) ed insieme all'Isola di San Pietro (51\u00a0km\u00b2) compone l'Arcipelago del Sulcis, situato nella parte sud-occidentale dell'isola madre. Sant'Antioco \u00e8 collegata con la Sardegna per mezzo di un ponte. L'isola, amministrativamente, \u00e8 suddivisa tra due comuni; Sant'Antioco e Calasetta. L'isola di San Pietro \u00e8 invece raggiungibile via mare con dei battelli che collegano Carloforte, unico suo centro abitato, con i porti di Calasetta e Portoscuso.\nLa seconda isola in ordine di grandezza \u00e8 l'Asinara (52\u00a0km\u00b2), situata nella porzione nord-occidentale della Sardegna, che delimita l'ampio golfo omonimo. Dal 1885 l'isola fu espropriata dallo Stato e vi fu insediato, durante la prima guerra mondiale, un campo di prigionia per i soldati austriaci catturati dagli italiani. In seguito fu realizzato un carcere che fu chiuso nel 1997. L'isola e l'area marina che la circonda e stata istituita a parco nazionale nel 2002.\nNel settore nord-orientale si trova l'arcipelago di La Maddalena, composto da una serie di isole tra le quali le pi\u00f9 importanti sono La Maddalena, Caprera, Santo Stefano, Santa Maria, Razzoli, Budelli, Spargi oltre ad alcune altre pi\u00f9 piccole. La bellezza e la particolarit\u00e0 ambientale dell'arcipelago hanno portato all'istituzione, nel 1994, del parco nazionale dell'Arcipelago di La Maddalena.\nAltre piccole isole, oltre alle principali appena indicate, si trovano sparse davanti alle coste della Sardegna. Lungo la costa occidentale, risalendo verso nord, si trovano l'Isola Piana nel Sulcis, lo scoglio del Pan di Zucchero, presso Masua, l'isola di Mal di Ventre, al largo della costa del Sinis, l'isolotto della Maddalenetta, lungo la costa antistante il Lido di Alghero, e l'isola di Foradada, nelle vicinanze di Capo Caccia. Lungo la costa settentrionale, tra l'Asinara e il promontorio di Stintino, si trova l'Isola Piana. Nella costa orientale si trova l'isola di Figarolo, antistante la costa di Golfo Aranci. Al largo della costa di Olbia si trovano le isole di Tavolara e Molara e, pi\u00f9 a sud del Golfo di Orosei, l'isolotto dell'Ogliastra. Infine a sud, al largo della costa di Villasimius, si trovano l'isola Serpentara e l'isola dei Cavoli.\nClima.\nLa Sardegna, dal punto di vista climatico, si trova nella zona del clima mediterraneo, secondo la classificazione di K\u00f6ppen. Conseguentemente anche lo sviluppo della vegetazione risulta essere influenzato da questo tipo di clima, determinando la presenza dominante della macchia mediterranea. Le temperature medie annuali, fortemente influenzate dall'irraggiamento solare, si aggirano intorno ai 19\u00a0\u00b0C nelle pianure del Campidano, del Sulcis e del Logudoro, mentre nelle colline, tra 200-300 metri di altitudine, le medie sono di circa 16\u00a0\u00b0C. Sulle vette pi\u00f9 elevate le temperature medie annuali raggiungono i 7,5\u00a0\u00b0C. I venti dominanti sono quelli provenienti dai quadranti occidentali (ovest e nord-ovest) con velocit\u00e0 medie intorno ai 22-24 km/h. Le precipitazioni sono concentrate maggiormente nei periodi autunnale, invernale e primaverile con una media pari a 780\u00a0mm/anno. Le nevicate si verificano, in genere, ad altitudini superiori ai 500 m s.l.m., raggiungendo i livelli massimi per la regione durante i mesi di gennaio e febbraio. Nelle zone montuose ad altitudini elevate le precipitazioni nevose, pur essendo frequenti non raggiungono, salvo casi eccezionali, uno spessore superiore al metro e la persistenza del manto nevoso non \u00e8 duratura.\nGeografia umana.\nLa popolazione totale della Sardegna, al 1\u00ba gennaio 2008, era di 1.665.617 abitanti, suddivisi in 817.323 maschi e 848.294 femmine. I cittadini stranieri residenti al 31 dicembre 2007 risultavano essere 25.106. Le citt\u00e0 pi\u00f9 popolose, al 31 dicembre 2008, risultano essere:\nGoverno regionale.\nLa Costituzione della Repubblica Italiana, all'articolo 116, attribuisce alla Sardegna, cos\u00ec come alle altre quattro Regioni, particolari condizioni di autonomia:\nLa Regione \u00e8 presieduta dal Presidente della regione, che forma la Giunta regionale, ed al quale sono demandati i compiti di rappresentanza della Regione in tutti gli ambiti. Il Presidente \u00e8 eletto direttamente dai cittadini.\nLa Giunta regionale \u00e8 l'organo di governo della Regione. \u00c8 formata da dodici assessori, nominati direttamente dal Presidente. Le sono demandati i compiti di indirizzo sui vari ambiti della vita economica e sociale della Regione.\nIl Consiglio regionale \u00e8 l'organo legislativo della Regione. Approva le leggi proposte dalla Giunta regionale, pu\u00f2 modificare lo Statuto regionale ed esercita l'attivit\u00e0 di controllo sull'operato della Giunta stessa. \u00c8 formato da 60 consiglieri eletti ogni cinque anni.\nGoverni locali.\nLa Regione \u00e8 amministrativamente suddivisa in quattro province e una citt\u00e0 metropolitana per effetto della legge regionale 4 febbraio 2016. Le province attuali sono:\nIl territorio regionale \u00e8 ulteriormente suddiviso in di cui:\nGeografia economica.\nLa crisi economica mondiale ha portato ad una diminuzione della produzione industriale, che ha colpito principalmente i grandi poli della chimica. Questo ha portato, conseguentemente, alla diminuzione dei posti di lavoro.\nLo scambio commerciale con l'estero comprende soprattutto i prodotti derivati dal petrolio e quelli ottenuti con la lavorazione del sughero.\nIndustria primaria.\nSecondo i dati ISTAT, riferiti al Censimento Industria e Servizi 2001, gli addetti nell'industria primaria risultavano cos\u00ec suddivisi:\nLo sviluppo industriale dell'isola ebbe inizio negli anni sessanta, con la creazione dei poli industriali di Cagliari, Porto Torres ed Ottana. Le industrie principali sono rappresentate dall'industria petrolchimica, dalle raffinerie di petrolio, dagli impianti per la lavorazione dei metalli (alluminio), e da alcune industrie tessili.\nManifattura.\nGli stessi dati riportavano il numero di addetti nel settore manifatturiero suddivisi come segue:\nLe attivit\u00e0 manifatturiere pi\u00f9 importanti sono quelle relative alla lavorazione del sughero ed alla trasformazione alimentare (formaggi e conserve alimentari). Anche il comparto delle costruzioni assume un ruolo importante nell'economia della regione.\nFinanza e servizi.\nPer quanto riguarda il settore finanziario e dei servizi gli addetti erano suddivisi come segue:\nIl turismo riveste una notevole importanza per economia della Sardegna. I servizi in generale rappresentano la maggiore fonte di valore aggiunto per l'economia regionale.\nRisorse naturali.\nIl sottosuolo della Sardegna \u00e8 stato, in passato, ampiamente sfruttato per le sue risorse minerarie. La zona pi\u00f9 ricca dell'isola sotto questo aspetto \u00e8 il Sulcis, nel cui territorio erano insediate le miniere di carbone di Serbariu, presso Carbonia. Miniere di piombo e zinco si trovavano ad Arbus, Buggerru, Fluminimaggiore e Guspini. Il rame veniva estratto nella miniera di Funtana Raminosa, presso Gadoni. Il territorio di Iglesias era molto ricco e forniva minerali di piombo, zinco ed argento. L'argento veniva inoltre estratto nelle miniere presso Lula e l'Argentiera, lungo la costa nord-occidentale. Attualmente le vestigia del passato minerario della Sardegna sono state tutelate con l'istituzione, avvenuta nel 1998, del parco geominerario storico ed ambientale della Sardegna, il primo al mondo riconosciuto dall'UNESCO, al fine di preservare i resti delle architetture minerarie, chiaro esempio di archeologia industriale.\nPer quanto riguarda l'agricoltura la superficie agricola realmente utilizzata, secondo il censimento del 2000, era pari ad 1.020.411 ha. Nella pianura irrigata del Campidano, la pi\u00f9 estesa dell'isola, si pratica un'agricoltura specializzata con la coltivazione di prodotti orticoli, cereali (tra i quali il riso), carciofo e pomodoro. Nella zona di Arborea si pratica l'allevamento intensivo dei bovini da latte. Anche l'allevamento degli ovini riveste particolare importanza, con oltre 3.558.217 di capi (tra pecore e capre). Particolare importanza rivestono anche gli stagni costieri, alcuni dei quali, specialmente nell'oristanese, sono gestiti per l'itticoltura.\nAltra importante risorsa naturale \u00e8 rappresentata dal sughero. Al fine di tutelare le piante di sughera \"(Quercus suber)\" l'estrazione della corteccia avviene con cadenza decennale e secondo i parametri stabiliti dalla legislazione regionale in materia. Il sughero ottenuto viene utilizzato nella produzione dei tappi, di isolamenti termo-acustici e per la realizzazione di oggetti dell'artigianato locale.\nAmbiente.\nLa Sardegna conserva molte aree di rilevante interesse naturalistico ed ambientale. Questa caratteristica ha portato all'emanazione di provvedimenti che contribuiscano alla salvaguardia di questi ecosistemi. Nel territorio regionale ricadono tre parchi nazionali, sei aree marine protette, venti monumenti naturali, cinque parchi regionali e diverse altre aree naturali protette.\nI parchi regionali tutelano importanti aree naturali del territorio della Sardegna.\nOltre a queste importanti aree naturali sono stati individuati e tutelati, con l'approvazione della legge regionale 7 giugno 1989, n. 31, altri 20 siti che, per via delle loro caratteristiche, meritano una protezione particolare in quanto elevati allo \"status\" di monumento naturale. Questi siti sono:"}
{"id": "2563749", "revid": "124888849", "url": "https://it.wikipedia.org/wiki?curid=2563749", "title": "Giulio Albanese", "text": "Biografia.\nSacerdote dal 1986, ha diretto il \"New People Media Centre\" di Nairobi e fondato nel 1997 la \"Missionary Service News Agency\", successivamente divenuta \"Missionary International Service News Agency\" (MISNA).\nCollabora con varie testate giornalistiche per i temi legati all'Africa e al Sud del mondo tra cui \"Avvenire\", \"Citt\u00e0 Nuova\", \"Messaggero di Sant'Antonio\", \"Italia - Caritas\", Radio Vaticana, Radio Svizzera e il Giornale Radio Rai. Dal febbraio del 2007 al giugno del 2014 ha insegnato \"giornalismo missionario/giornalismo alternativo\" presso la Pontificia Universit\u00e0 Gregoriana (Pug) di Roma ed \u00e8 stato fino al 2019 direttore delle riviste missionarie delle Pontificie Opere Missionarie PP.OO.MM. - Missio Italia, \"Popoli e Missione\" e \"Il Ponte d'Oro\". Dal gennaio 2018 \u00e8 anche direttore responsabile della rivista \"Amici di Follereau\". Inoltre \u00e8 membro del Comitato per gli interventi caritativi a favore dei Paesi del Terzo Mondo della Conferenza episcopale italiana (Cei). Dal marzo 2019 \u00e8 editorialista dell'Osservatore Romano. \n\u00c8 anche autore di alcuni saggi legati alla geopolitica, al giornalismo e alla teologia missionaria.\nNel luglio del 2003 il presidente Carlo Azeglio Ciampi lo ha insignito del titolo di \"Grande ufficiale della Repubblica Italiana\" per meriti giornalistici nel Sud del mondo.\nIn questi anni ha vinto 19 premi giornalistici e 4 letterari. Tra questi Il \"Premiolino\" (Milano 2001), il \"Premio Saint Vincent\" (Roma 2002), il \"Premio Letterario Citt\u00e0 di Latina\" (Latina, 2004), il \"Premio Letterario Citt\u00e0 di Melfi\" (Melfi, 2004). Il 2 luglio 2015, l'Accademia Bonifaciana di Anagni, su proposta del Rettore Sante De Angelis, gli conferisce il Premio Internazionale Bonifacio VIII \"...per una cultura della Pace...\" e il 18 ottobre 2015, lo annovera tra i Senatori Accademici."}
{"id": "2563758", "revid": "1543377", "url": "https://it.wikipedia.org/wiki?curid=2563758", "title": "Futsal Confederations Cup", "text": "La Futsal Confederations Cup \u00e8 un trofeo internazionale riservato alle vincitrici dei vari trofei continentali di calcio a 5.\nLa prima edizione del trofeo, tenutasi dal 5 ottobre all'11 ottobre 2009 in Libia, \u00e8 stato organizzato dalla Federazione calcistica della Libia ed approvato dalla FIFA; allora avevano declinato l'invito a partecipare i campioni del mondo e del Sudamerica del , sostituiti dall', e la vicecampione del mondo e campione d'Europa."}
{"id": "2563760", "revid": "697352", "url": "https://it.wikipedia.org/wiki?curid=2563760", "title": "El ritmo no perdona (Prende)", "text": "El ritmo no perdona (Prende) \u00e8 una canzone dell'artista musicale portoricano Daddy Yankee, pubblicata come singolo estratto dall'album \"Talento de barrio\" del 2008, tratto dall'omonimo film."}
{"id": "2563762", "revid": "767487", "url": "https://it.wikipedia.org/wiki?curid=2563762", "title": "Batman and Robin (serial cinematografico)", "text": "Batman and Robin \u00e8 un serial del 1949 diretto da Spencer Gordon Bennet. Composto da 15 episodi e prodotto dalla Columbia Pictures, rappresenta il sequel della precedente serie Batman del 1943. Robert Lowery interpreta Batman, mentre Johnny Duncan interpreta Robin. Altri interpreti sono: Jane Adams nella parte di Vicki Vale e Lyle Talbot nella parte del Commissario Gordon.\nTrama.\nIl serial vede il dinamico duo combattere contro Wizard, un cattivo incappucciato, la cui identit\u00e0 rimane un mistero per tutta la serie e viene svelata soltanto nell'ultimo episodio.\nProduzione.\n\u00abCome d'abitudine nelle produzioni di Sam Katzman\u00bb, rilevano Harmon e Glut, \u00abil basso budget \u00e8 evidente ovunque, nei tagli per abbassare le spese e nelle insufficienze\u00bb. Il costume di Batman aveva un cappuccio che mal si adattava al volto dell'attore, al costume di Robin vennero aggiunte delle calze rosa, per coprire i peli sulle gambe dell'attore e dello stunt. La Batmobile, ancora una volta, viene esclusa, e al posto della Limousine utilizzata nella prima serie, il dinamico duo viaggia a bordo di una Mercury del 1949.\nDiversi sono poi gli errori e le incongruenze presenti nella serie. Ad esempio il film mostra il Batsegnale proiettato in pieno giorno. Ancora, nonostante il fatto che i supereroi indossino una striscia di stoffa al posto della classica cintura con piena di gadget, quando si tratta di dover fuggire, Batman estrae una fiamma ossidrica dalla cintura. A rendere la cosa pi\u00f9 assurda, il fatto che si tratti di una normale fiamma ossidrica di dimensioni tali che sarebbe impossibile non vederla addosso all'uomo pipistrello. Harmon e Glut ipotizzano che probabilmente nel copione era indicato di usare una fiamma ossidrica di 12\u00a0cm., come quella utilizzata nei fumetti, ma nella produzione ci\u00f2 venne malinterpretato, utilizzando cos\u00ec una normale fiamma ossidrica.\nDistribuzione.\nHome video.\nIl serial \u00e8 stato distribuito in DVD nel 2005 per pubblicizzare l'uscita di \"Batman Begins\".\nLista degli episodi.\nDi seguito la lista completa degli episodi prodotti."}
{"id": "2563771", "revid": "610351", "url": "https://it.wikipedia.org/wiki?curid=2563771", "title": "No me dejes solo", "text": "No me dejes solo \u00e8 una canzone dell'artista musicale portoricano Daddy Yankee, estratta dall'album \"Barrio fino\", pubblicato nel 2004, e vede la partecipazione di Wisin &amp; Yandel."}
{"id": "2563772", "revid": "407378", "url": "https://it.wikipedia.org/wiki?curid=2563772", "title": "Proclama della convalescenza", "text": ""}
{"id": "2563775", "revid": "26615226", "url": "https://it.wikipedia.org/wiki?curid=2563775", "title": "Fullonica", "text": ""}
{"id": "2563776", "revid": "1987129", "url": "https://it.wikipedia.org/wiki?curid=2563776", "title": "Passo delle Tre strade", "text": "Il passo delle Tre strade \u00e8 un valico della provincia di Pavia. Esso \u00e8 situato sull'incrocio tra la strada statale 412 della Val Tidone, e la strada statale 461 del Passo del Penice, dal quale dista pochi chilometri. Questo valico mette in comunicazione la val Tidone con il comune di Romagnese e la val Trebbia con il comune di Bobbio, vicinissimo il passo del Penice per Menconico e Varzi, e il passo del Brallo. \nIl valico \u00e8 situato nel mezzo di un bosco di latifoglie, tra le quali domina la quercia. Da Romagnese, paese della provincia di Pavia situato a circa 600m s.l.m. si sale lungo la strada statale della val Tidone fino alla localit\u00e0 \"Casa Matti di Romagnese\" (Romagnese), dalla quale si diparte la strada provinciale 7, che permette di raggiungere il passo, circa 132 m. pi\u00f9 alto. Dal passo del Brallo si diparte invece una strada che permette di raggiungere il passo viaggiando sul crinale di un versante del monte Penice operando una lieve salita, che deve portare la strada circa a 150 m. pi\u00f9 in alto. Da Menconico, analogamente la strada deve compiere una salita, per ovviare un dislivello di 373 m."}
{"id": "2563777", "revid": "122593520", "url": "https://it.wikipedia.org/wiki?curid=2563777", "title": "Nuoto ai Giochi della I Olimpiade - 500 metri stile libero", "text": "I 500 metri stile libero era una delle quattro gare del programma di nuoto dei Giochi della I Olimpiade di Atene.\nQuesta era la terza delle gare che si disputarono l'11 aprile 1896, nella baia di Zea, nelle acque nei pressi del Pireo; parteciparono a questa solo 3 nuotatori, provenienti da due nazioni. Neumann conquist\u00f2 la prima medaglia d'oro per l'Austria, dopo l'argento di Herschmann. Haj\u00f3s, che era intenzionato a vincere anche questa gara, non pot\u00e9 parteciparvi perch\u00e9 si svolgeva immediatamente dopo quella dei 100\u00a0m stile libero e subito prima di quella dei 1200\u00a0m. Chorophas fu l'unico atleta a partecipare a tutte e tre le gare."}
{"id": "2563784", "revid": "729019", "url": "https://it.wikipedia.org/wiki?curid=2563784", "title": "El cartel (album)", "text": "El cartel \u00e8 il primo mixtape dell'artista musicale portoricano Daddy Yankee. Contiene la hit \"Posicion\", inclusa nel film \"One Tough Cop\".\nTracce.\nTRACK A - \"El Cartel\"\nTRACK B - \"Los intocables\""}
{"id": "2563788", "revid": "529641", "url": "https://it.wikipedia.org/wiki?curid=2563788", "title": "Where Roses Fall", "text": "Where Roses Fall \u00e8 il quarto album discografico dei Proteus 911\nCritica.\nSecondo la critica questo album riesce ad unire molti sentimenti ed emozioni ma l'unica pecca \u00e8 la durata dei brani che stavolta invece \u00e8 troppo breve."}
{"id": "2563791", "revid": "16066", "url": "https://it.wikipedia.org/wiki?curid=2563791", "title": "Monte dell'Ascensione", "text": ""}
{"id": "2563792", "revid": "767487", "url": "https://it.wikipedia.org/wiki?curid=2563792", "title": "K.I.N.G", "text": "K.I.N.G. \u00e8 un singolo in edizione limitata della band norvegese black metal Satyricon. \u00c8 parte del loro album \"Now, Diabolical\" del 2006. Il singolo \u00e8 stato limitato a 1000 copie per il solo mercato norvegese. La canzone e il suo video sono popolari soprattutto nella TV norvegese tuttavia \u00e8 stata vista in anteprima anche sul programma \"Headbangers Ball\" della rete americana MTV.\nIl titolo \u00e8 l'acronimo di \"Killing In the Name of God\", che in italiano si pu\u00f2 tradurre in \"Uccidendo in Nome di Dio\"."}
{"id": "2563794", "revid": "107216994", "url": "https://it.wikipedia.org/wiki?curid=2563794", "title": "El Cartel Records", "text": "La El Cartel Records, nota in precedenza come Los Cangris Inc. e/o El Cartel Productions, \u00e8 un'etichetta discografica portoricana, fondata dall'artista musicale Daddy Yankee. \"Barrio fino\", album dello stesso Yankee, \u00e8 noto per essere stato il primo disco prodotto da questa etichetta."}
{"id": "2563796", "revid": "360677", "url": "https://it.wikipedia.org/wiki?curid=2563796", "title": "K.i.n.g", "text": ""}
{"id": "2563800", "revid": "287204", "url": "https://it.wikipedia.org/wiki?curid=2563800", "title": "Stefano Gobbi", "text": "Nato in provincia di Como, ordinato sacerdote nel 1964, consegu\u00ec in seguito il Dottorato in teologia sacra presso la Pontificia Universit\u00e0 Lateranense di Roma.\nNel 1972 cre\u00f2 il M.S.M., in seguito ad un'ispirazione interiore avuta l'8 maggio di quell'anno nel Santuario di F\u00e1tima; al movimento, diffuso oggi in tutto il mondo, aderiscono alcuni cardinali, oltre 350 arcivescovi e vescovi, 150.000 sacerdoti del clero secolare e di tutti gli ordini e istituti religiosi, oltre a decine di milioni di fedeli.\n\u00c8 scomparso nel 2011 all'et\u00e0 di 81 anni nell'ospedale Niguarda di Milano, ed \u00e8 stato tumulato nell'edicola dei sacerdoti nel cimitero della natia Dongo.\nDon Stefano Gobbi e il Movimento Sacerdotale Mariano.\nL'8 maggio 1972, durante un pellegrinaggio a F\u00e1tima, don Stefano Gobbi, mentre pregava nella \"Cappellina delle Apparizioni\" in favore di alcuni sacerdoti, ribelli all'autorit\u00e0 della Chiesa, avrebbe avuto un'ispirazione interiore da parte della Madonna, con l'invito a riunire i sacerdoti che si fossero consacrati al suo Cuore Immacolato. Don Stefano avrebbe ricevuto anche, nello stesso mese, un piccolo segno di conferma da parte di Maria, nel santuario dell'Annunciazione di Nazaret. Ebbe pi\u00f9 di 600 teofanie in cui gli apparve Maria Madre di Dio, fra visioni e locuzioni interiori.\nL'origine del Movimento Sacerdotale Mariano risale a questa ispirazione interiore di don Stefano; nell'ottobre dello stesso anno ci fu un primo incontro di preghiera fra tre sacerdoti della parrocchia di Gera Lario, in provincia di Como; la notizia della nascita del movimento fu riportata su qualche giornale e rivista cattolica.\nDopo un graduale aumento delle adesioni, nel 1974 nacquero i primi \"Cenacoli\" di preghiera e di fraternit\u00e0 fra i sacerdoti e i fedeli, diffusi oggi in tutti i continenti.\nLe linee guida del M.S.M. sono contenute nel libro \"Ai sacerdoti, figli prediletti della Madonna\", che riporta le meditazioni e ispirazioni di don Stefano.\nI punti essenziali del movimento sono tre: la consacrazione al Cuore Immacolato di Maria, l'unit\u00e0 al papa ed alla Chiesa a lui unita, e infine il condurre i fedeli ad una vita di affidamento alla Madonna."}
{"id": "2563801", "revid": "26615611", "url": "https://it.wikipedia.org/wiki?curid=2563801", "title": "C.E.Gadda", "text": ""}
{"id": "2563806", "revid": "26615683", "url": "https://it.wikipedia.org/wiki?curid=2563806", "title": "Stigliani", "text": ""}
{"id": "2563807", "revid": "26615688", "url": "https://it.wikipedia.org/wiki?curid=2563807", "title": "Murtola", "text": ""}
{"id": "2563808", "revid": "110157", "url": "https://it.wikipedia.org/wiki?curid=2563808", "title": "Machucando", "text": "Machucando \u00e8 una canzone dell'artista musicale portoricano Daddy Yankee, pubblicata come terzo singolo estratto dall'album \"Barrio fino en directo\" del 2005. Pur essendo privo di un video musicale, \u00e8 considerato una dei brani pi\u00f9 noti del rapper di reggaeton portoricano."}
{"id": "2563816", "revid": "775504", "url": "https://it.wikipedia.org/wiki?curid=2563816", "title": "James May on the Moon", "text": "James May on the Moon \u00e8 un documentario della televisione inglese BBC nel quale James May commemora il quarantesimo anniversario dello sbarco sulla luna.\nPrima di provare di persona l'assenza di gravit\u00e0 e accelerazioni simili a quelle di un razzo Saturn V, May intervista Harrison Schmitt, Alan Bean, e Charlie Duke, astronauti del programma Apollo che hanno camminato sulla luna.\nCome passeggero di un aereo spia Lockheed U-2, May vola ai confini dello spazio ad una quota di circa 21000 m, da dove \u00e8 chiaramente visibile la curvatura della Terra."}
{"id": "2563819", "revid": "599013", "url": "https://it.wikipedia.org/wiki?curid=2563819", "title": "Mahamadou Dissa", "text": ""}
{"id": "2563821", "revid": "1543377", "url": "https://it.wikipedia.org/wiki?curid=2563821", "title": "Nuoto ai Giochi della I Olimpiade - 1200 metri stile libero", "text": "I 1200 metri stile libero era una delle quattro gare del programma di nuoto dei Giochi della I Olimpiade di Atene.\nQuesta era l'ultima delle gare che si disputarono l'11 aprile 1896 nella baia di Zea, nelle acque nei pressi del Pireo; parteciparono a questa nove nuotatori, provenienti da quattro nazioni.\nEra la competizione pi\u00f9 lunga e dura, sia per la distanza, sia per le condizioni del mare, gelido e mosso. Nonostante avesse gi\u00e0 vinto la gara dei 100 metri stile libero, Haj\u00f3s gareggi\u00f2 anche nei 1200, vincendo in 18:22.2., con un distacco dal resto del gruppo di quasi 100 metri. Neumann, che aveva vinto la gara dei 500 metri, non riusc\u00ec ad arrivare al traguardo. I piazzamenti di Williams e di quattro atleti greci, che comunque non finirono sul podio, sono sconosciuti, cos\u00ec come il nome di tre di loro.\nSi dice che prima della gara dei 1200\u00a0m, Haj\u00f3s si spalm\u00f2 sul corpo uno strato di un centimetro di grasso, per tentare di attutire la morsa del freddo."}
{"id": "2563823", "revid": "339392", "url": "https://it.wikipedia.org/wiki?curid=2563823", "title": "Pietro Paolo Vergerio il Giovane", "text": ""}
{"id": "2563831", "revid": "2086778", "url": "https://it.wikipedia.org/wiki?curid=2563831", "title": "San Girolamo nello studio (Colantonio)", "text": "San Gerolamo nello studio \u00e8 un dipinto a olio su tavola (151x178 cm) del pittore napoletano Colantonio, facente un tempo parte di uno smembrato polittico per la chiesa di San Lorenzo Maggiore ed oggi conservato nel Museo nazionale di Capodimonte. L'opera \u00e8 databile al 1445-46 circa.\nStoria.\nColantonio oper\u00f2 a Napoli tra il 1440 e il 1470 circa, e visse sia la stagione di re Renato (1438-1442), il colto ammiratore dell'arte fiamminga, borgognona e provenzale, sia quella di Alfonso I d'Aragona (al trono dal 1444), legato agli altri territori della corona aragonese, in particolare la Catalogna, a sua volta ispirata ai modi fiamminghi.\nLe diversit\u00e0 di questi due momenti di influenza franco-fiamminga sono ben visibili nei due pannelli principali dell'anc\u00f3na per la chiesa francescana di San Lorenzo, dipinta tra il 1444 e il 1446 circa in momenti diversi, e completata in seguito da Antonello da Messina con le tavolette laterali dei \"Beati francescani\". Il tema generale dell'ancona era la celebrazione del pensiero francescano, di cui san Gerolamo era stato, secondo le teorie di san Bernardino, uno degli ispiratori alla radice.\nDescrizione e stile.\nSan Girolamo \u00e8 tradizionalmente rappresentato nel suo studio, mentre con un coltellino toglie dalla zampa di un leone una spina, che tormentava l'animale. Secondo la leggenda la belva divenne poi suo compagno fedele. La stanza, \u00e8 riempita di oggetti che testimoniano la vastit\u00e0 degli interessi culturali del santo-cardinale, il cui cappello \u00e8 adagiato su un ripiano a sinistra. Uno degli aspetti pi\u00f9 interessanti del dipinto \u00e8 la straordinaria \"natura morta\" di libri e altri oggetti che riempiono gli scaffali, che dimostrano i riferimenti alla pittura fiamminga.\nIl \"San Gerolamo\" in particolare registra l'influenza dei modi della corte di Renato d'Angi\u00f2 e di pittori come Barth\u00e9lemy d'Eyck, come dimostrano l'attenzione alla resa dei volumi e la profondit\u00e0 spaziale realistica, nonostante negli spazi la prospettiva sia ancora incerta.\nNel pannello della \"Consegna della Regola francescana\" invece, pur essendo di uno o due anni soltanto posteriore, si registrano gi\u00e0 le diverse influenze legate alla nuova corte aragonese ed alla presenza di artisti catalani."}
{"id": "2563832", "revid": "767487", "url": "https://it.wikipedia.org/wiki?curid=2563832", "title": "Il grande duello", "text": "Il grande duello \u00e8 un film del 1972 diretto da Giancarlo Santi.\nIl film, girato in Italia, ha avuto una rivalutazione come western all'italiana con la sua riproposizione nella sezione dedicata allo \"spaghetti western\" della 64\u00aa Mostra internazionale d'arte cinematografica di Venezia.\nTrama.\nSulle spalle del giovane Philip grava un'accusa di omicidio, e il ragazzo \u00e8 perseguitato da un giudice corrotto; inseguito da alcuni cacciatori di taglie, si nasconde tra le montagne e viene salvato dall'ex-sceriffo Clayton. Ripreso dagli inseguitori, il giovane sta per finire sul capestro quando Clayton confessa l'omicidio; riuscir\u00e0 a liberarlo con una sparatoria finale, che si convertir\u00e0 in una strage.\nProduzione.\nCoproduzione italo-franco-tedesca, \u00e8 stato prodotto da Corona Filmproduktion, Mount Street Film, Soci\u00e9t\u00e9 Nouvelle de Cin\u00e9matographie-SNC, Terra-Filmkunst, e girato agli Elios Studios di Roma, per gli interni, e a Uliveto Terme, in provincia di Pisa, per le sequenze in esterni. \u00c8 stato distribuito dalla Titanus.\nIl tema musicale - che conta su linee composte da Luis Bacalov e Sergio Bardotti modulate sullo stile che Ennio Morricone ha adottato per questo genere di film, e la voce solista di Edda Dell'Orso - \u00e8 stato ripreso nel film \"\" di Quentin Tarantino.\nPer il coprotagonista del film, Alberto Dentice - accreditato come Peter O'Brien - questa \u00e8 stata l'unica esperienza come attore, prima di passare alla professione giornalistica.\nDistribuzione.\nIl film \u00e8 stato distribuito sul mercato internazionale con titoli differenti:"}
{"id": "2563835", "revid": "36426", "url": "https://it.wikipedia.org/wiki?curid=2563835", "title": "San Gerolamo nello studio (Colantonio)", "text": ""}
{"id": "2563837", "revid": "36426", "url": "https://it.wikipedia.org/wiki?curid=2563837", "title": "San Gerolamo (Colantonio)", "text": ""}
{"id": "2563838", "revid": "407169", "url": "https://it.wikipedia.org/wiki?curid=2563838", "title": "EFEO", "text": ""}
{"id": "2563839", "revid": "36426", "url": "https://it.wikipedia.org/wiki?curid=2563839", "title": "Antonio Colantonio", "text": ""}
{"id": "2563848", "revid": "365417", "url": "https://it.wikipedia.org/wiki?curid=2563848", "title": "Ciclobutene", "text": "Il ciclobutene \u00e8 composto chimico idrocarburico della classe dei cicloalcheni, costituito da una catena idrocarburica chiusa a formare un quadrilatero, con 4 atomi di carbonio ai vertici, due dei quali uniti da un doppio legame C-C. La sua formula bruta \u00e8 C4H6. A temperatura ambiente \u00e8 un gas incolore, facilmente condensabile in un liquido per semplice compressione. Per riscaldamento si isomerizza a dare l'1,3-butadiene. Pu\u00f2 essere preparato per eliminazione di acqua dal ciclobutanolo.\nHa una tensione d'anello minore del ciclopropene (rispetto al quale quindi risulta pi\u00f9 stabile) ma maggiore rispetto al ciclopentene (rispetto al quale \u00e8 meno stabile)."}
{"id": "2563849", "revid": "707291", "url": "https://it.wikipedia.org/wiki?curid=2563849", "title": "Leopoldo Parodi Delfino", "text": "Biografia.\nFiglio di Carlo Giuseppe Delfino e di Marina Parodi, si laure\u00f2 in Ingegneria industriale al Politecnico federale di Zurigo. Tornato in Italia al termine degli studi, nel 1902 fond\u00f2 la SFNALPD (Societ\u00e0 Fabbrica Nazionale Alcoli Leopoldo Parodi Delfino) con esord\u00ec nel mondo dell'impresa, un'attivit\u00e0 proseguita fondando tre nuove imprese alla fine della Prima guerra mondiale (Societ\u00e0 Mediterranea di Elettricit\u00e0, Compagnia Italiana dell'Equatore, Banco Italiano di Guajaquil).\nSi interess\u00f2, nel contempo, anche di aziende di costruzione, fondando la Societ\u00e0 Smalterie Italiane, la Societ\u00e0 per la Produzione delle Calci e dei Cementi di Segni, la Societ\u00e0 Italian delle Miniere di Selenizza, e La Societ\u00e0 Anonima Italiana delle Opere Pubbliche e Imprese Industriali.\nNel 1912, assieme a Giovanni Bombrini, fond\u00f2 a Colleferro la BPD-Bombrini Parodi Delfino, azienda della chimica e dell'industria della difesa, che contribu\u00ec in maniera sostanziale allo sviluppo della cittadina e di buona parte della zona meridionale della provincia di Roma. Nella fabbrica, nel 1938, si verific\u00f2 un'esplosione che uccise 60 persone.\nFu senatore del Regno d'Italia nonch\u00e9 bisnonno della giornalista Barbara Parodi Delfino."}
{"id": "2563861", "revid": "124123", "url": "https://it.wikipedia.org/wiki?curid=2563861", "title": "Ozaki K\u014dy\u014d", "text": "Ha inoltre collaborato con lo \"Yomiuri Shinbun\", il principale quotidiano del Paese - fondato nel 1874 a Tokyo. Il suo allievo Ky\u014dtar\u014d, nato nel 1873, ha avuto anch'egli un ruolo di peso nella Storia della letteratura giapponese.\nNasce durante il periodo Meiji (1868-1912) in una famiglia benestante: suo padre Ozaki Kokusai \u00e8, infatti, un affermato artigiano che lavora netsuke. Compie i suoi studi liceali e universitari a Tokyo; studia presso la T\u014dky\u014d Teikoku Daigaku, una delle principali universit\u00e0 del Paese. Con l'aiuto degli amici Bizan Kawakami e Yamada Bimy\u014d nel 1885 fonda una rivista universitaria chiamata \"Keny\u016bsha\" (\"Amico della pietra d'inchiostro\"), alla quale lavora scrivendo soprattutto racconti."}
{"id": "2563863", "revid": "287204", "url": "https://it.wikipedia.org/wiki?curid=2563863", "title": "Ozaki Koyo", "text": ""}
{"id": "2563867", "revid": "1543377", "url": "https://it.wikipedia.org/wiki?curid=2563867", "title": "New Basket Brindisi 2008-2009", "text": "Il New Basket Brindisi 2008-2009, sponsorizzato \"Enel\", ha preso parte al campionato professionistico italiano di Legadue, chiude la stagione regolare al 12\u00ba posto con 14V e 16P, con 2349 punti fatti e 2399 punti subiti.\nStoria.\nCon la promozione in Legadue la societ\u00e0 rispondendo alle regole federali, si trasforma in S.r.l. per poi divenire successivamente una S.p.A. Viene ingaggiato il nuovo direttore sportivo Santi Puglisi, che dopo 11 anni alla Fortitudo Bologna, sposa il progetto del New Basket Brindisi. \nNel roster le conferme sono il capitano Daniele Parente, Michele Cardinali e Roberto Feliciangeli; mentre i primi acquisti sono nell'ordine Marco Caprari, l'ala lettone J\u0101nis Porzi\u0146\u0123is proveniente dal Pistoia Basket 2000, il play Davide Virgilio proveniente dalla Pallacanestro Trapani ed il pivot Manuele Mocavero proveniente dall'A.B. Latina. A completare la rosa verranno firmati gli americani Marco Killingsworth e Marcus Hatten entrambi dallo Scafati Basket, il giovane Davide Bruttini e a preparazione iniziata la guardia Andrea Malamov (a Brindisi gi\u00e0 nella stagione 2005/06).\nIl roster nel corso della stagione ha visto vari avvicendamenti: il 29 ottobre viene ingaggiata la guardia americana con passaporto italiano Ray Tutt proveniente dalla Juve Caserta; il 24 novembre viene ufficializzata la rescissione del contratto da parte di Marco Caprari che ha firmato per la Pallacanestro Lago Maggiore e il 28 novembre quella di Andrea Malamov accasatosi alla Nuova Virtus Molfetta. Il 5 dicembre \u00e8 stato ufficializzato l'acquisto di S\u014dt\u012br\u012bs Gkioulekas, ala piccola greca, free agent dopo l'esclusione dalla Serie A del Basket Napoli, mentre il 10 dicembre \u00e8 stato sciolto consensualmente il contratto con J\u0101nis Porzi\u0146\u0123is.\nLa seconda finestra di mercato vede l'arrivo a Brindisi del play italo-americano Tony Binetti, prelevato dalla Pallacanestro Cant\u00f9, dell'ala Federico Lestini dalla Virtus Bologna e la cessione dell'ala Davide Bruttini alla Andrea Costa Imola.\nMiglior marcatore della stagione sar\u00e0 Marcus Hatten con 618 punti in 30 partite seguito da Marco Killingsworth con 578 p. in 30 p. e da Roberto Feliciangeli con 199 p. in 30 p."}
{"id": "2563872", "revid": "36426", "url": "https://it.wikipedia.org/wiki?curid=2563872", "title": "San Gerolamo nello studio", "text": ""}
{"id": "2563873", "revid": "1782831", "url": "https://it.wikipedia.org/wiki?curid=2563873", "title": "Gaheris", "text": "Gaheris (in francese antico Gaheriet o Gaheriez) \u00e8 un personaggio del ciclo arturiano, cavaliere della Tavola Rotonda, figlio del re Lot di Lothian e Orkney e fratello minore di Gawain e Agravaine e maggiore di Gareth e Mordred. Sua madre, Morgause, \u00e8 figlia del duca Gorlois di Cornovaglia e di Igraine e sorellastra di re Art\u00f9 Pendragon per parte di madre.\nRuolo nelle vicende arturiane.\nGaheris \u00e8 menzionato nel \"Perceval o il racconto del Graal\" (fine XII sec.) di Chr\u00e9tien de Troyes. Diverse sue avventure sono narrate nel ciclo del \"Lancillotto in prosa\" (XIII sec.), in cui viene descritto come bello, valoroso e forte, poco versato nel parlare, soggetto ad eccessi quando si arrabbia, inoltre col braccio destro pi\u00f9 lungo del sinistro.\nIn \"Le Morte d'Arthur\" di Thomas Malory, Gaheris \u00e8 inizialmente lo scudiero del suo fratello maggiore Gawain (italianizzato in \"Galvano\"), prima di essere nominato a sua volta cavaliere. Non \u00e8 meno orgoglioso di Gawain, ma pi\u00f9 irruento e collerico, distinguendosi dal mite e umile fratello minore Gareth. Agravaine e Mordred invece sono descritti come infidi e vili cospiratori. Ancorch\u00e9 il loro padre, re Lot di Lothian e Orkney, sia stato ucciso in battaglia opponendosi a re Art\u00f9, tutti e cinque i fratelli diventano cavalieri della Tavola Rotonda. Ad essa per\u00f2 siedono anche l'uccisore di loro padre, Pellinore, e i suoi figli. Gawain e Gaheris uccidono per primo re Pellinore. In seguito Morgause, vedova di Lot e madre dei suoi figli, inizia una relazione con Sir Lamorak, figlio di Pellinore, e, colta in flagrante da Gaheris, viene da questi decapitata nel sonno. Gawain, Gaheris, Agravaine e Mordred fronteggiano poi Lamorak, il quale, essendo uno dei pi\u00f9 forti cavalieri della Tavola Rotonda, gli tiene testa, sicch\u00e9 Mordred lo abbatte colpendolo alle spalle. Il solo Gareth si rifiuta di prendere parte allo scontro, ritenendolo sleale. Gaheris, quando viene scoperto il matricidio da lui commesso, viene espulso dalla Tavola Rotonda. In seguito per\u00f2 vi ritorna. Quando viene scoperta la tresca amorosa tra Ginevra, moglie di re Art\u00f9, e il suo campione Sir Lancillotto, lei viene condannata al rogo e Art\u00f9 incarica i figli di Lot di sorvegliare il supplizio: Gawain si rifiuta, Gaheris e Gareth accettano a malincuore, ma per deferenza verso la regina vanno senza armatura. Cos\u00ec, quando Lancillotto interviene a salvare l'amata Ginevra, nella sua furia uccide i due fratelli inermi. In seguito se ne dir\u00e0 molto addolorato, ma Gawain gli giura vendetta e anima con tutte le sue energie la guerra di Art\u00f9 contro Lancillotto, guerra che frantuma il sodalizio della Tavola Rotonda.\nGaheris figlio di Lot e fratello di Galvano non va confuso con un altro cavaliere di nome Gaheris, che appare in \"Le Morte d'Arthur\", un giovane cui la regina Ginevra offre una mela, ignara che essa sia stata avvelenata, provocandone la morte e la conseguente collera vendicativa di suo fratello, Sir Mador de la Porte.\nAnalisi del personaggio.\nSe si eccettua l'assassinio di sua madre (che per di pi\u00f9 alcuni autori moderni, come T. H. White, attribuiscono invece ad Agravaine), Gaheris \u00e8 poco pi\u00f9 di un personaggio di sostegno per i suoi fratelli Gawain e Gareth. Quest'ultimo, in particolare, nella sua prima impresa dimostra il suo valore e la sua virt\u00f9 nel salvataggio della damigella Lyonors, che poi sposa, mentre la giovane e arrogante Lynette, sorella di Lyonors, che per tutto il viaggio si era lamentata della presunta inadeguatezza di Gareth, diventa moglie di Gaheris. \u00c8 probabile che in origine Gaheris e Gareth fossero lo stesso personaggio, poich\u00e9 i loro nomi nelle fonti francesi, \"Guerrehes\" (Gaheris, di solito) e \"Gaheriet\" (Gareth, di solito), sono facili da confondere, e le avventure attribuite ai due fratelli sono spesso intercambiabili. Inoltre molti identificano come fonte storica del personaggio di Gawain l'eroe gallese Gwalchmai ab Gwyar, del quale \u00e8 noto un solo fratello: Gwalchafed, che probabilmente \u00e8 la fonte per Gaheris e Gareth."}
{"id": "2563880", "revid": "729019", "url": "https://it.wikipedia.org/wiki?curid=2563880", "title": "Sultanato di Malacca", "text": "Il Sultanato di Malacca \u00e8 uno stato pre-coloniale sorto nel territorio dell'attuale citt\u00e0 di Malacca (Malaysia) intorno al 1402 per opera del principe malese-hindu in esilio e originario di Palembang di nome Parameswara. All'apice del potere nel XV secolo, la sua capitale divenne uno dei pi\u00f9 importanti entrep\u00f4ts del tempo, con un territorio che si estendeva su quasi tutta la penisola malese, le isole Riau e una porzione significativa della costa settentrionale di Sumatra, nell'odierna Indonesia.\nEssendo un vivace porto commerciale internazionale, Malacca divenne il caposaldo da cui inizi\u00f2 ad irradiarsi in tutta la regione dell'arcipelago malese la diffusione della religione islamica, della letteratura e delle arti malesi. La situazione preannunci\u00f2 l'et\u00e0 dell'oro dei sultanati malesi nell'arcipelago, un'epoca in cui il malese il malese classico divenne la lingua franca del sudest asiatico marittimo e la scrittura Jawi divenne il principale mezzo di scambio culturale, religioso e intellettuale. Fu attraverso questi sviluppi intellettuali, spirituali e culturali che l'era malacense vide l'inculturazione di un'identit\u00e0 malese, la maleseizzazione della regione e la successiva formazione di un \"Alam Melayu\".\nDopo un periodo di ricchezza e di conquiste territoriali, il sultanato divenne oggetto delle mire espansionistiche del Portogallo che ne invase il territorio nel 1511 ponendo fine a questo stato molto importante per la storia religiosa e politica di questa regione. L'ultimo sultano, Mahmud Shah, fu costretto a ritirarsi verso le periferie del suo impero, dove la sua progenie diede vita a due nuove dinastie regnanti, i Johor e i Perak. L'eredit\u00e0 politica e culturale del sultanato rimane fino ad oggi. Nei secoli successivi, Malacca fu ritenuta un esempio di civilt\u00e0 malese e musulmana; stabil\u00ec sistemi di commercio, diplomazia e governance che persistettero fino al XIX secolo, e introdusse concetti culturali quali il \"daulat\" - una nozione di sovranit\u00e0 distintamente malese - che continua a plasmare la comprensione contemporanea della regalit\u00e0 malese. La caduta di Malacca and\u00f2 a beneficio del Brunei quando i suoi porti divennero un nuovo punto di partenza per il commercio nella regione e il regno emerse come un nuovo impero musulmano nell'arcipelago malese, attirando molti commercianti musulmani che fuggirono dall'occupazione portoghese dopo la conversione del Brunei all'Islam.\nStoria.\nFondazione e primi sovrani.\nUna serie di incursioni lanciate dall'impero Chola nell'XI secolo indebol\u00ec quello che un tempo era il glorioso impero di Srivijaya. Alla fine del XIII secolo, il regno ormai frammentato, cattur\u00f2 le attenzioni del re giavanese espansionista Kertanegara di Singhasari. Nel 1275, quest'ultimo ordin\u00f2 a una spedizione militare di invadere Sumatra. Nel 1288, le forze di spedizione riuscirono a saccheggiare con successo le regioni di Jambi e Palembang e misero in ginocchio il Malayu Dharmasraya, lo stato successore di Srivijaya. Nel 1293 a Singhasari successe Majapahit.\nSecondo il \"Sejarah Melayu\" (ovvero \"Annali malesi\"), una fonte storica in malese di notevole pregio, in quanto contiene una genealogia dei sovrani malesi fino alla conquista portoghese, il sultanato venne fondato dal principe Parameswara. La sua ascesa deriva a sua volta dagli avvicendamenti avvenuti negli anni prima nella regione. Secondo gli annali, un principe di Palembang chiamato Seri Teri Buana, che rivendicava di essere un discendente di Alessandro Magno, si spost\u00f2 verso Temasek nel 1299. Gli Orang Laut, un popolo di nomadi marini nativo della regione, riconosciuti per la propria lealt\u00e0 a Srivijaya, lo nominarono re di un nuovo regno chiamato Singapura. Nel XIV secolo, Singapura si svilupp\u00f2 in concomitanza con l'era della Pax mongolica e ascese da piccolo avamposto commerciale a centro del commercio internazionale con forti legami con la dinastia Yuan.\nCostui era figlio del principe Rana Wira Kerma, raja del piccolo regno di Temasek (l'antico nome di Singapore), il quale, costretto all'esilio dall'esercito del regno rivale di Majapahit nel 1401, giunse nei pressi prima alle foci del fiume Seletar e poi nel territorio dell'attuale cittadina malese di Muar.\nSpostatosi pi\u00f9 a settentrione, nel 1402 Parameswara fond\u00f2 la citt\u00e0 di Malacca, che divenne il perno del suo futuro regno. Grazie alla sua abilit\u00e0 politica, il nuovo sovrano trasform\u00f2 un insignificante villaggio di pescatori in un nodo commerciale tra i pi\u00f9 importanti della regione, controllando gran parte delle rotte marittime dello stretto di Malacca. L'ascesa del sultanato come potenza marittima e commerciale fu possibile anche grazie all'alleanza stretta con l'Impero cinese che lo stesso Parameswara visit\u00f2 personalmente nel 1405 e nel 1411. Nel 1414 Parameswara spos\u00f2 una principessa proveniente dall'allora potente stato musulmano di Pasai, ed assunse il titolo di pasci\u00e0 ed un nuovo nome, ovvero quello di \"Megat Iskandar Shah\" (reclamando, cosa comune nei sovrani di questa epoca, la propria discendenza dal grande re macedone Alessandro Magno), ma, cosa pi\u00f9 importante, su richiesta del sovrano di Pasai, si convert\u00ec all'islam.\nIn quello stesso anno Parameswara mor\u00ec lasciando il regno a suo figlio, Megat Iskandar, che govern\u00f2 fino al 1424; di questo secondo sultano di Malacca esistono ben poche notizie, ed alcuni studiosi di storia malese sostengono addirittura che non sia mai esistito. Alla sua morte, nel 1424 gli successe suo figlio che regn\u00f2 con il nome di Muhammad Shah (noto anche come \"Raja Tengah\") che govern\u00f2 fino al 1444. Con l'avvento del quarto monarca, Abu Syahid vennero alla luce le prime tensioni di natura religiosa tra i tradizionalisti malesi di fede hindu e la nascente religione islamica in piena espansione tra le popolazioni di origine tamil. Le cronache narrano che costui si facesse portavoce della reazione hindu, e che per questo venne assassinato nel 1445, forse a causa di una cospirazione organizzata dal proprio \"Bendahara\" (\"Primo Ministro\") Tun Ali, di fede islamica.\nL'epoca d'oro del Sultanato.\nFu per\u00f2 con il quinto sovrano del Sultanato di Malacca, Muzaffar Shah di Malacca, fratellastro del precedente sovrano, che questo regno vive la sua epoca pi\u00f9 florida. In stretta collaborazione con il suo \"Bendahara\", Tun Perak, suo cognato e uomo di grande coraggio e intelligenza diplomatica, Muzaffar Shah intraprese una imponente campagna di espansione territoriale, verso nord, conquistando le regioni di Kedah e di Pahang, allora in mano thailandese. Forti di queste prime vittorie, le flotte navali di Malacca, sotto la guida dell'ammiraglio (\"laksamana\") Hang Tuah, considerato ancora oggigiorno eroe nazionale, conquist\u00f2 le regioni di Johor e Muar e quelle di Jambi, Siak e di Pasai sull'isola di Sumatra, ottenendo cos\u00ec il pieno controllo territoriale e commerciale dello stretto di Malacca. Con l'avvento di Masur Shah continu\u00f2 l'espansione territoriale del Sultanato, con la conquista di territori nella penisola malese, in particolare di Selangor, del territorio di Manjung e delle isole di Rupat e Bintan; tuttavia la conquista territoriale pi\u00f9 importante fu quella della regione di Pahang, conquistata per ordine di Tun Perak, per assicurarsi la difesa del territorio del Sultanato da possibili minacce provenienti da oriente. Fu sotto questo sovrano che si verific\u00f2 una straordinaria diffusione dell'islam nel territorio malese, forse anche per il fatto che parte della sua politica nei confronti dei territori conquistati era costringerli ad adottare l'Islam come religione ufficiale. Masur Shah stesso fu un grande studioso del sufismo e conobbe i testi del grande poeta e religioso persiano Qotb al-Din Shirazi.\nInvasione portoghese.\nPurtroppo, per\u00f2, non tutto poteva essere rose e fiori per il sultanato. Con l'arrivo del XV secolo, l'Europa aveva sviluppato un insaziabile appetito per le spezie, il cui commercio era monopolizzato dalla repubblica di Venezia tramite una sofisticata rotta commerciale che passava per l'Arabia e l'India, che a sua volta collegava la sua fonte fino alle Isole delle Spezie tramite Malacca. Quando Giovanni II ascese al trono del Portogallo nel 1481, una delle sue prime decisioni fu rompere questa catena e controllare il commercio delle spezie direttamente alla fonte, il che port\u00f2 a una notevole espansione marittima da parte dei lusitani, di cui Vasco da Gama fu pioniere, fino alle coste orientali dell'India, con il risultato che fu fondata la roccaforte portoghese a Calcutta.\nAnni dopo, sotto Manuele I, un fidalgo di nome Diogo Lopes de Sequeira fu incaricato di controllare i potenziali commerciali nel Madagascar e a Malacca. Egli arriv\u00f2 a Malacca stessa il 1\u00ba agosto 1509, con una lettera da parte del re e l'incarico di fondare un rapporto commerciale con Malacca. I musulmani Tamil, ora potenti nella corte di Malacca e amici col Bendahara Tun Mutahir, erano ostili nei confronti dei portoghesi cristiani, e i mercanti Gujarati, anche loro musulmani, che avevano conosciuto i portoghesi in India, predicarono una guerra santa contro questi \"infedeli\". Sfortunatamente, a causa dei dissensi tra Mahmud Shah e Tun Mutahir, fu ordito un complotto per uccidere de Sequeira, imprigionare i suoi uomini e catturare la flotta portoghese ancora ancorata al fiume Malacca. De Sequeira fu costretto a fuggire, lasciando la maggior parte del suo equipaggio nelle mani dei Malacca, che li catturarono.\nIntanto, la posizione dei Portoghesi in India fu consolidata con l'arrivo del nuovo vicer\u00e9 Alfonso de Albuquerque, che conquist\u00f2 Goa nel 1510. Dopo averla rifondata come base navale e quartier generale orientale dei Portoghesi, Albuquerque decise di prendere Malacca, e nel mese di aprile del 1511 part\u00ec da Goa con 18 navi e 1400 uomini, comprendenti truppe portoghesi e ausiliari indiani. Al loro arrivo a Malacca, i portoghesi non attaccarono subito, ma iniziarono invece delle trattative per la restituzione dei prigionieri, intanto che trovavano una qualsiasi informazione significativa sulla Fortezza di Malacca. Il sultano respinse ogni trattativa, credendosi in grado di resistere all'assalto portoghese, che avvenne tre mesi dopo, il 25 luglio dello stesso anno. Dopo molti tentativi falliti, i portoghesi corruppero un membro dell'interno della fortezza per farsi una breccia. La porta principale fu quindi aperta, permettendo ai portoghesi di attraversarla: l'attacco colse i Malacca impreparati, e l'invasione ebbe fine il 24 agosto, dopo quasi un mese di assedio, alla fine del quale ogni resistenza fu sterminata. Prima che i Portoghesi iniziassero a saccheggiare la citt\u00e0 e il palazzo, il Sultano Mahmud Shah si era gi\u00e0 ritirato."}
{"id": "2563890", "revid": "36426", "url": "https://it.wikipedia.org/wiki?curid=2563890", "title": "Museum of Art di Philadelphia", "text": ""}
{"id": "2563892", "revid": "36426", "url": "https://it.wikipedia.org/wiki?curid=2563892", "title": "Nativit\u00e0 con i Santi Lorenzo e Francesco d'Assisi", "text": ""}
{"id": "2563907", "revid": "121185471", "url": "https://it.wikipedia.org/wiki?curid=2563907", "title": "Charles de Bovelles", "text": "Biografia.\nPensatore originale e versatile, ha dato vita nel quindicesimo secolo a una filosofia nella quale si fondono l'Umanesimo di Jacques Lef\u00e8vre d'\u00c9taples (che di Bovelles fu il principale maestro), la tradizione medievale mistica di Raimondo Lullo e un Neoplatonismo cristiano chiaramente modellato sul pensiero di Nicola Cusano. \nLa sua opera, molto vasta e ancora poco studiata, spazia dalla filosofia alla teologia, toccando altres\u00ec la geometria e le scienze naturali. \nL'incontro decisivo con Jacques Lef\u00e8vre d'\u00c9taples, che trasse il giovane Bovelles, come lui originario della Piccardia, allo studio delle scienze filosofiche, si data nel 1495. Charles de Bovelles sarebbe stato in seguito allievo e poi professore al Coll\u00e8ge du Cardinal-Lemoine, prima di divenire canonico di Noyon. \nGrande viaggiatore, attravers\u00f2 l'Europa come pellegrino, visitando i principali centri di studi e incontrando numerosi mistici, desideroso di seguire la via di unit\u00e0 tra pensiero e pratica di vita insegnata da Raimondo Lullo.\nDal 1552 si ritira a Ham, dove passa in studio ed eremitaggio gli ultimi anni della sua vita, componendo le ultime opere.\nIl vasto corpus delle opere bovilliane costituisce uno dei contributi filosofico-teologici pi\u00f9 importanti del secondo Rinascimento, sia per via della sua potente originalit\u00e0, che per via delle numerose tradizioni precedenti che si compendiano e si fondono nel suo sistema di pensiero.\nEbbe tra i suoi allievi a Parigi l'umanista Beatus Rhenanus.\nOpere principali.\nIn lingua latina, salvo diverso avviso:"}
{"id": "2563908", "revid": "467420", "url": "https://it.wikipedia.org/wiki?curid=2563908", "title": "Canneto sull'Oglio", "text": "Canneto sull'Oglio (\"Can\u00e9 o Can\u00e9t,\" in dialetto alto mantovano) \u00e8 un comune italiano di abitanti della provincia di Mantova in Lombardia. L'originaria denominazione di Canneto si trasform\u00f2 nell'attuale nel 1862.Ha fatto una donazione di 1000 alberi a Salaparuta dopo essere stata colpita dal terremoto del'68\nOrigini del nome.\nIl nome di Canneto deriva dal latino \"canna palustre\", da cui \"cannetum\".\nEconomia.\nLa principale attivit\u00e0 del paese \u00e8 la produzione vivaistica di piante a foglia larga, a cui \u00e8 destinata buona parte dei terreni agricoli comunali. \nLa produzione vivaistica gi\u00e0 nell'ultimo decennio del XIX sec. occupava la sponda sinistra del fiume Oglio per circa 3 Km, in terreni costituiti di sabbie finissime o misti a sabbie ed in golena del vicino fiume Chiese. Questi vivai occupavano complessivamente pi\u00f9 di 120 ettari di superficie appartenenti a circa 50 proprietari che oltre a condurre direttamente i terreni, ne cedevano parzialmente a fittavoli e mezzadri.\nAttualmente a Canneto sull'Oglio e nei comuni confinanti si \u00e8 venuto a costituire il \"Distretto Vivaistico Cannetese\" che, su terreni estesi circa 2.500 ettari, produce una fatturato annuo intorno ai 150 milioni di euro.\nNegli ultimi decenni del XX secolo Canneto sull'Oglio era conosciuto per essere sede del distretto industriale del giocattolo. Tra le altre aziende fino agli anni duemila era attiva la Furga, una fabbrica che produceva inizialmente ceramiche, riconvertitasi alla produzione di bambole. Di tale produzione divenne un marchio di livello internazionale, fino a quando fu assorbita dalla Grazioli e successivamente cess\u00f2 l'attivit\u00e0 nel 2005.\nQuesto passato industriale \u00e8 testimoniato dalla \"Collezione del giocattolo Giulio Superti Furga\", nata nel 1984 e conservata in stanze del Palazzo Municipale. In seguito a successive ulteriori donazioni e prestiti la collezione fu esposta dal 1994 nel Museo civico di Canneto sull`Oglio.\nIl 25 settembre 2021 ha cominciato a produrre energia elettrica un mini impianto idroelettrico voluto dal Consorzio di bonifica Garda Chiese che sfrutta il dislvello esistente nel sistema idrico che si getta nell'alveo del fiume Oglio. L'opera ha anche una valenza storica in quanto ha riattivato un vecchio mulino che fu utilizzato a partire dal 1898 per produrre energia, anche per la pubblica illuminazione, su progetto e impulso di Hermann Einstein, padre di Albert Einstein. \nInfrastrutture e trasporti.\nLa stazione di Canneto sull'Oglio, posta lungo la ferrovia Brescia-Parma, \u00e8 servita da treni regionali eserciti da Trenord e cadenzati a frequenza oraria nell'ambito del contratto di servizio stipulato con la Regione Lombardia."}
{"id": "2563911", "revid": "4506", "url": "https://it.wikipedia.org/wiki?curid=2563911", "title": "Libro Rosso delle lingue in pericolo", "text": ""}
{"id": "2563912", "revid": "123183971", "url": "https://it.wikipedia.org/wiki?curid=2563912", "title": "Naftacene", "text": "Il naftacene (o tetracene) \u00e8 composto chimico idrocarburico policiclico aromatico, costituito da 4 anelli benzenici condensati tra loro. La sua formula bruta \u00e8 C18H12.\nFa parte della serie degli aceni.\nIl naftacene si comporta da materiale semiconduttore organico e viene impiegato nell'ambito della tecnologia OFET (\"Organic Field-Effect Transistor\") e OLED (\"Organic Light Emitting Diode\"). Viene impiegato inoltre nella tecnologia laser a coloranti e in applicazioni della chemiluminescenza."}
{"id": "2563917", "revid": "36426", "url": "https://it.wikipedia.org/wiki?curid=2563917", "title": "Frick Collection di New York", "text": ""}
{"id": "2563922", "revid": "810736", "url": "https://it.wikipedia.org/wiki?curid=2563922", "title": "Circuito di traffico aeroportuale", "text": "Il circuito di traffico aeroportuale, in inglese aerodrome traffic circuit, \u00e8 il tragitto standard che gli aeromobili percorrono, seguendo le regole del volo a vista, per effettuare un avvicinamento o atterrare su di un aeroporto.\nIl circuito \u00e8 caratterizzato da una quota specifica, detta \"quota di circuito\", e da un senso di percorrenza standard antiorario, con virate verso sinistra (circuito sinistro) ma che, ove previsto, pu\u00f2 essere orario, con virate verso destra (circuito destro).\nCaratteristiche.\nIl circuito di traffico aeroportuale si compone di 3 segmenti fondamentali:\nNormalmente la direzione di atterraggio degli aeromobili \u00e8 quella controvento, a meno che la configurazione della pista di atterraggio, il traffico in atto o requisiti di sicurezza impongano una direzione diversa: ad esempio, se il vento proviene da Est, l'aeromobile atterrer\u00e0 sulla pista procedendo verso Est.\nProcedure.\nLe manovre che normalmente si effettuano sono le seguenti:\nIn un aeroporto dove c'\u00e8 un ente di controllo del traffico aereo, il pilota deve seguire le istruzioni fornite dalla torre di controllo.\nNormalmente, in un aeroporto dove non c'\u00e8 un ente di controllo del traffico, il pilota deve comunicare l'effettuazione delle manovre (\"auto-annuncia\"), cio\u00e8 l'ingresso nei diversi segmenti del circuito.\nIn funzione della provenienza dell'aeromobile, del traffico gi\u00e0 presente nel circuito e della direzione del vento e quindi dell'atterraggio, \u00e8 possibile omettere il segmento sottovento o anche il segmento base del circuito, inserendosi direttamente nel segmento finale.\nSu aeroporti in cui non \u00e8 disponibile il servizio di controllo del traffico aereo oppure il Servizio Informazioni Volo Aeroportuale e comunque a titolo precauzionale in caso di avaria radio, \u00e8 disponibile apposita segnaletica visibile dall'alto, posizionata nell'area denominata quadrato segnali, ad indicare ai piloti:"}
{"id": "2563928", "revid": "1226", "url": "https://it.wikipedia.org/wiki?curid=2563928", "title": "Guerra biologica", "text": ""}
{"id": "2563933", "revid": "709565", "url": "https://it.wikipedia.org/wiki?curid=2563933", "title": "Inukami!", "text": " \u00e8 una serie di light novel, successivamente adattata anche in un manga e una serie televisiva anime, scritta dal giapponese Mamizu Arisawa, con le illustrazioni di Kanna Wakatsuki. La serie comprende diciassette volumi.\nTrama.\nGli Inukami (letteralmente dei cane) sono creature benevole che possiedono poteri spirituali. Essi sono un tipo di demoni con l'aspetto di un cane che possono assumere la forma umana. Insieme ad un partner, chiamato domatore di Inukami, gli Inukami hanno il compito di mantenere la giustizia contro i demoni malvagi. Esistono anche dei clan di domatori di Inukami. La storia ruota attorno a Keita del clan Kawahira, considerato un fallito dal suo stesso clan a causa del suo carattere. Keita inizialmente cerca un legame con un Inukami, ma alla fine una bella Inukami di nome Yoko decide di diventare la sua Inukami, rendendo felice Keita. Tuttavia, la sua gioia \u00e8 di breve durata, quando scopre che lei \u00e8 molto problematica e incontrollabile. Da allora la vita di Keita si riempir\u00e0 di infinito imbarazzo.\nMedia.\nLight novel.\nInukami! \u00e8 prima di tutto iniziato una serie di light novel scritta da Mamizu Arisawa e disegnato da Kanna Wakatsuki. La serie originariamente \u00e8 pubblicata sull'ormai defunta MediaWorks. Successivamente ha continuato ad essere serializzato in Dengeki hp per altri quattro capitoli fino alla pubblicazione del volume venti. Il mese successivo il 10 gennaio 2003, il primo volume della serie \u00e8 stato pubblicato da ASCII Media Works sotto l'etichetta della Dengeki Bunko. I volumi hanno continuato ad essere pubblicati fino al 10 dicembre 2008 con l'uscita del sedicesimo volume. Dei volumi, i primi quattordici della serie principale e dei libri XV e XVI, intitolato Inukami! EX Wan! e Inukami! EX Wanwan! rispettivamente, sono stati dei volumi raccolti con illustrazioni fornite da Mari Matsuzawa. Un altro volume intitolato Inukami Special Edition \u00e8 stato pubblicato solo come regalo promozionale per il film animato.\nManga.\nUn adattamento manga illustrato da Mari Matsuzawa \u00e8 stato pubblicato sulla ormai defunta shonen manga magazine Dengeki Comic Gao! tra il 27 ottobre 2005 e il 27 febbraio 2008, pubblicato da MediaWorks. I capitoli manga sono stati raccolti in sei volumi rilegati pubblicato da ASCII Media Works sotto l'etichetta Dengeki Comics publishing tra 27 marzo 2006 e 27 maggio 2008. A volume antologia intitolato Inukami! Antologia \u00e8 stato pubblicato da ASCII Media Works, il 27 settembre 2006. L'antologia \u00e8 stata una collaborazione tra sedici artisti e autori di manga, alcuni dei quali comprendono: Yukari Higa, Mari Matsuzawa, Suiren Sh\u014df\u016b, Keiichi Sumi, Kanna Wakatsuki e Yasu.\nAnime.\nUn adattamento anime \u00e8 stato prodotto dalla Seven Arcs e diretto da Keizo Kusakawa in onda su TV Tokyo in Giappone tra il 6 aprile e 28 settembre 2006 con 23 episodi. Gli episodi sono stati pubblicati su nove DVD pubblicati tra il 9 agosto 2006 e 4 aprile 2007 nelle versioni in edizione limitata, e tra il 4 ottobre 2006 e 6 giugno 2007 nelle versioni regolari; il primo volume contiene due episodi, mentre ciascuno dei volumi successivi conteneva tre episodi. Quattro pezzi di musica a tema sono stati utilizzati per l'anime: un tema di apertura e di tre temi che termina. Il sigla di apertura \u00e8 di Yui Horie . La sigla finale \u00e8 dei Aice5. La sigla finale dell'episodio dodici di Nana Mizuki e la sigla finale del diciottesimo episodio \u00e8 dei Super ZO-sans &amp; Rice5."}
{"id": "2563934", "revid": "290948", "url": "https://it.wikipedia.org/wiki?curid=2563934", "title": "Tetracene", "text": ""}
{"id": "2563940", "revid": "767487", "url": "https://it.wikipedia.org/wiki?curid=2563940", "title": "Unione Cestistica Casalpusterlengo 2008-2009", "text": "Questa pagina raccoglie i dati riguardanti la Unione Cestistica Casalpusterlengo nelle competizioni ufficiali della stagione 2008-2009."}
{"id": "2563943", "revid": "352448", "url": "https://it.wikipedia.org/wiki?curid=2563943", "title": "Mannai", "text": ""}
{"id": "2563947", "revid": "36426", "url": "https://it.wikipedia.org/wiki?curid=2563947", "title": "Crocefissione di san Pietro", "text": ""}
{"id": "2563955", "revid": "7", "url": "https://it.wikipedia.org/wiki?curid=2563955", "title": "Capestro", "text": ""}
{"id": "2563957", "revid": "155634", "url": "https://it.wikipedia.org/wiki?curid=2563957", "title": "Campionati mondiali di pugilato dilettanti 2009 - Pesi welter", "text": "Collegamenti esterni.\nProgramma e risultati sul sito ufficiale"}
{"id": "2563960", "revid": "124520288", "url": "https://it.wikipedia.org/wiki?curid=2563960", "title": "Lisa Sparxxx", "text": "Detiene il record mondiale per aver preso parte ad una gang bang con 919 uomini il 16 ottobre 2004 all'Eroticon di Varsavia.\nBiografia.\nHa studiato all'Universit\u00e0 del Kentucky, pagandosi gli studi con l'attivit\u00e0 di parrucchiera. Nel 2002 \u00e8 entrata nell'industria pornografica fondando il proprio sito web LisaSparxxx.com, e nel 2003 ha debuttato in video nel film \"Dirtier Debutantes #4\" con Ed Powers. La sua filmografia comprende oltre 100 titoli.\nAppare nel video del brano musicale \"Risky Business\" del rapper Murs."}
{"id": "2563962", "revid": "1305772", "url": "https://it.wikipedia.org/wiki?curid=2563962", "title": "Aceni", "text": "Con il termine aceni (o poliaceni) viene indicata una classe di idrocarburi policiclici aromatici, costituiti da anelli benzenici condensati tra loro consecutivamente.\nAlcuni composti che appartengono a questa classe sono indicati di seguito:"}
{"id": "2563968", "revid": "290948", "url": "https://it.wikipedia.org/wiki?curid=2563968", "title": "Acene", "text": ""}
{"id": "2563970", "revid": "290948", "url": "https://it.wikipedia.org/wiki?curid=2563970", "title": "Poliacene", "text": ""}
{"id": "2563971", "revid": "290948", "url": "https://it.wikipedia.org/wiki?curid=2563971", "title": "Poliaceni", "text": ""}
{"id": "2563972", "revid": "1776051", "url": "https://it.wikipedia.org/wiki?curid=2563972", "title": "Surf Nicaragua", "text": "Surf Nicaragua \u00e8 un EP dei Sacred Reich, band thrash metal proveniente dall'Arizona. \u00c8 stato pubblicato nell'ottobre del 1988 sotto l'etichetta Metal Blade Records ed \u00e8 il successivo dopo il loro primo album, \"Ignorance\", pubblicato l'anno precedente.\nL'EP contiene una versione cover di \"War Pigs\", canzone originale dei Black Sabbath. Questa stessa cover comparir\u00e0 anche nel successivo EP della band, \"Alive at the Dynamo\", in versione live. La Metal Blade Records ha ristampato l'EP con due bonus tracks registrate in live nel 1995. La canzone \"Surf Nicaragua\" contiene una parte della canzone \"Wipe Out\", originariamente incisa dai The Surfaris, cos\u00ec come la parte di batteria del tema della serie televisiva \"Hawaii Squadra Cinque Zero\".\nLa band nu metal, Soulfly, ha reinterpretato la canzone \"One Nation\" sul loro album uscito nel 2002, 3."}
{"id": "2563973", "revid": "28592", "url": "https://it.wikipedia.org/wiki?curid=2563973", "title": "Assordamento", "text": "L'assordamento \u00e8 una delle tecniche di tortura pi\u00f9 antiche di cui l'uomo sia a conoscenza. Alcuni testi, sonetti, testimonianze grafiche la riportano nativa dell'Asia Orientale.\nL'assordamento veniva provocato in due modi:\nGli effetti di questa condanna erano continuati anche per giorni. Oltre a provocare smarrimento, perdita di orientamento, alterazione dei sensi, emicrania, nei casi pi\u00f9 gravi \u00e8 stato riscontrato anche rottura dei timpani e segni di demenza per la continuit\u00e0 della tortura.\nNon fu comunque una delle torture in uso in Europa, poich\u00e9 le sue caratteristiche ed effetti erano molto blandi per l'uso e l'azione richiesta in quei periodi."}
{"id": "2564003", "revid": "986213", "url": "https://it.wikipedia.org/wiki?curid=2564003", "title": "Arnaldo Bernardo del Poggetto", "text": "Egli era pronipote del cardinale Bertrando del Poggetto e discendente dalla famiglia di Papa Giovanni XXII.\nBiografia.\nStudi\u00f2 e si laure\u00f2 \"in utroque iure\", di cui fu anche professore. Canonico metropolitano delle diocesi dei capitoli delle cattedrali di Tours, Metz e Bourges, divenne cappellano papale. Fu consacrato vescovo e gli fu assegnata, nel 1348, la diocesi di Aix. Il 16 giugno 1361 fu nominato Patriarca latino di Alessandria, per la qual cosa lasci\u00f2 la sede episcopale di Aix. Nel concistoro del 22 settembre 1368 fu nominato cardinale da Urbano V e camerlengo della Santa Romana Chiesa ma pochi giorni dopo mor\u00ec.\n\u00c8 sepolto a Viterbo nella Basilica di San Francesco alla Rocca."}
{"id": "2564013", "revid": "1924342", "url": "https://it.wikipedia.org/wiki?curid=2564013", "title": "Kaleidoscope (Ti\u00ebsto)", "text": "Kaleidoscope \u00e8 il quarto album del DJ trance olandese Ti\u00ebsto, pubblicato il 6 ottobre 2009. L'album contiene collaborazioni con molti artisti di fama internazionale, fra cui Nelly Furtado, Emily Haines dei Metric, Tegan and Sara, J\u00f3nsi dei Sigur R\u00f3s, Kele Okereke dei Bloc Party e Calvin Harris. L'album inoltre contiene una collaborazione con Sneaky Sound System intitolata \"I Will Be Here\", che \u00e8 il primo singolo dell'album."}
{"id": "2564015", "revid": "767487", "url": "https://it.wikipedia.org/wiki?curid=2564015", "title": "Maurice Glaize", "text": "Il corso di studi, il matrimonio, la guerra e le prime esperienze professionali.\nNato in una famiglia con forti componenti artistiche (suo padre era un architetto e il nonno il pittore Auguste-Barth\u00e9lemy Glaize), frequent\u00f2 la \u00c9cole nationale sup\u00e9rieure des beaux-arts, come allievo dell'architetto Henri Deglane. Nel 1913 si candid\u00f2 per un posto all'\u00c9cole fran\u00e7aise d'Extr\u00eame-Orient (EFEO), ma si classific\u00f2 secondo dietro Georges Demasur. Finiti gli studi, il 31 gennaio 1914 si un\u00ec in matrimonio a Louise Carlier, che gli dar\u00e0 quattro figli e lo seguir\u00e0 fedelmente nelle sue peregrinazioni lavorative. Durante la Prima guerra mondiale prest\u00f2 servizio come osservatore sugli aerostati. A guerra finita, l'11 giugno 1919 ottenne la qualifica di architetto dplg, che gli avrebbe permesso di esercitare la libera professione.\nVisse a Parigi diversi anni, lavorando perlopi\u00f9 come libero professionista, senza che il suo interesse verso l'Indocina venisse meno. Grazie a suo cugino, l'aviatore Fran\u00e7ois Glaize, fu assunto a contratto dal \"Cr\u00e9dit foncier et de l'Union immobili\u00e8re d'Indochine\" e lavor\u00f2 prima come architetto e direttore d'agenzia a Phnom Penh dal 1928 al 1930 (partecipando alla costruzione del Palazzo Reale), quindi come architetto capo a Saigon dal 1931 al 1934.\nSovrintendente di Angkor.\nIl suo contratto di lavoro non venne rinnovato alla fine del 1934, a causa della crisi economica che aveva colpito anche l'industria edilizia. Durante il periodo di congedo in Francia, venuto a conoscenza della tragica morte di Georges Alexandre Trouv\u00e9, si candid\u00f2 alla posizione vacante. La candidatura fu formalmente accettata e, dopo un contratto temporaneo con il \"Cr\u00e9dit foncier de l'Ouest africain\" a Dakar, si imbarc\u00f2 da Marsiglia con sua moglie e due figli piccoli alla volta di Saigon il 2 ottobre 1936. Fu nominato membro permanente dell'EFEO il 1\u00ba dicembre 1936 e \"Sovrintendente di Angkor\" l'anno successivo.\nLe condizioni economiche che accett\u00f2 inizialmente non erano per nulla adeguate alle sue qualifiche professionali ed alle necessit\u00e0 familiari, per giunta incontr\u00f2 diverse difficolt\u00e0 con la burocratica amministrazione coloniale. Oltre a questo, fu solo dopo alcuni anni che i fondi destinati ai restauri raggiunsero una certa rilevanza, grazie al governatore generale Catroux.\nLavoro sul campo.\nMalgrado la relativa esiguit\u00e0 delle risorse economiche disponibili, il suo lavoro fu davvero impressionante e riguard\u00f2 parecchi monumenti e complessi, localizzati non solo ad Angkor. In alcuni casi, e soprattutto nei primi anni, l'intervento fu limitato a lavori di scavo e consolidamento, come ad esempio per il Mebon orientale (1937-1939), Phnom Krom (1938) e Phnom Bok (1939). Su altre costruzioni comp\u00ec interventi di ricostruzione parziale utilizzando il metodo dell'anastilosi: Neak Pean (1938-1939), Preah Khan, Bayon e il portale Nord di Angkor Thom (tra il 1939 e il 1946). Infine in determinati casi opt\u00f2 per interventi assai profondi e su larga scala, come per il Preah Palilay (1938-1938), il Bakong (1936-1944), Banteay Samr\u00e9 (1936-1946) e il Mebon Occidentale (1943-1944). L'ampiezza del suo lavoro port\u00f2 George Coed\u00e8s ad affermare che il nome di Maurice Glaize rimarr\u00e0 per sempre legato alla resurrezione della capitale Khmer di Angkor.\nFu anche l'autore di notevoli ritrovamenti, quali sculture e steli di fondazione (p.e. L'importante stele del Preah Khan), e di lavori di analisi critica delle metodologie di restauro dei monumenti khmer (vedi Glaize, 1941 e 1946). Nel 1944 fu il terzo sovrintendente (dopo Henri Parmentier ed Henri Marchal) a dare alle stampe una guida di Angkor, intitolata \"Les Monuments du groupe d'Angkor\", che costituisce ancor oggi un testo di riferimento per i visitatori del sito ed \u00e8 liberamente disponibile in inglese su www.theangkorguide.com.\nUltimi anni.\nNel 1946 la maggioranza degli studiosi francesi lasci\u00f2 l'Indocina, in quanto le condizioni politiche non permettevano una permanenza sicura. Terminato il periodo di congedo prolungato che aveva richiesto, Maurice Glaize rinunci\u00f2 a ritornare in Cambogia e si stabil\u00ec a La Rochelle, dove partecip\u00f2 ai lavori di restauro della citt\u00e0. Dopo aver sofferto a lungo di problemi di salute, mor\u00ec il 17 luglio 1964, colpito nel sonno da emorragia cerebrale.\nL'eredit\u00e0 di Maurice Glaize.\nDopo Henri Marchal, che introdusse l'anastilosi ad Angkor, Maurice Glaize ebbe la capacit\u00e0 di applicare con successo tale metodo in ragione delle risorse disponibili, del valore e delle condizioni strutturali di ogni edificio. Il suo lavoro port\u00f2 ad una miglior comprensione del ruolo delle rappresentazioni architettoniche nella civilt\u00e0 Khmer (Neak Pean, Mebon occidentale). Nella sua opera come sovrintendente, i lavori di restauro e la ricerca architettonica si nutrono reciprocamente, e questo fu un principio della massima importanza nell'opera successiva dell'EFEO in Cambogia."}
{"id": "2564016", "revid": "287204", "url": "https://it.wikipedia.org/wiki?curid=2564016", "title": "Ky\u014dka Izumi", "text": "Biografia.\nA Kanazawa.\nNasce a Kanazawa, nella prefettura di Ishikawa, da Seiji Izumi, un artigiano lavoratore di oggetti metallici, e da Suzu Nakata, figlia di un famoso suonatore di tsuzumi - una sorta di tamburo - proveniente da Edo e sorella dell'attore teatrale N\u014d Kintar\u014d Matsumoto. La sua famiglia cade in sventura quando \u00e8 ancora giovane, costringendolo a frequentare una scuola gestita da missionari cristiani che offre istruzione gratuita. Grazie all'interesse della giovane madre, ancora ventenne, per la xilografia e per quei testi giapponesi illustrati chiamati kusaz\u014dshi, si appassiona subito di letteratura; il giovane Ky\u014dtar\u014d deve subire presto un'altra grave perdita: la madre Suzu si spegne appena ventinovenne.\nAllievo di K\u014dy\u014d a Tokyo.\nNell'aprile del 1889 conosce nella pensione di alcuni suoi amici lo scrittore Ozaki K\u014dy\u014d, che due anni prima aveva pubblicato il suo primo romanzo ottenendo un discreto successo; rimane veramente impressionato da Ozaki, tanto da convincersi ad intraprendere anch'egli la carriera letteraria. Nel giugno di quello stesso anno va in gita con Ozaki in giro per la prefettura di Toyama, approfittando della sua presenza per approfondire le proprie conoscenze letterarie. Le sue aspirazioni lo portano a novembre a Tokyo: per un po' vive con Ozaki nel quartiere Shinjuku, poi riesce ad entrare in una prestigiosa scuola, grazie anche all'interessamento del suo maestro, che continua a leggere, valutare e correggere i suoi manoscritti; rimane comunque sempre sinceramente attaccato ad Ozaki e alla sua famiglia.\nDa Ky\u014dtar\u014d a Ky\u014dka.\nDal suo primo romanzo, \"Yazaemon Kanmuri\", il giornale di Kyoto \"Hi no De\" trae una serie di varie puntate, che inizialmente non riscuote il successo desiderato, tanto da convincere l'editore a troncare il progetto; ancora una volta l'interessamento di Ozaki riesce a sistemare le cose. La storia viene riproposta nella prefettura di Ishikawa ad un altro quotidiano, \"Hokuriku Shinpo\", che la ripropone in serie. Questa volta Ky\u014dtar\u014d ottiene il favore della critica. Scrive e pubblica altri due romanzi a puntate, \"Il burattino vivente\" e \"L'orologio d'oro\". A questo periodo risale lo pseudonimo Ky\u014dka, con il quale oggi \u00e8 ricordato, come nel caso di un altro grande scrittore giapponese, Natsume S\u014dseki, che, tra l'altro, \u00e8 un suo contemporaneo.\nIn agosto torna a Kanazawa per un trattamento contro la beriberi - malattia causata dalla penuria di vitamina B -, quindi visita Kyoto e la regione di Hokuriku; infine torna a Tokyo. Prende spunto da questo viaggio per il quarto romanzo, \"L'altra moglie dell'uomo\". Deve tornare inaspettatamente una seconda volta a Kanazawa, avendo appreso della scomparsa del padre, spentosi il 9 gennaio 1894; vorrebbe fermarsi pi\u00f9 a lungo, ma la famiglia lo incoraggia a tornare a Tokyo per riprendere a scrivere. In ottobre escono \"Il riservista\" e \"Il retto e il cavalleresco\"; grazie all'interessamento di Ozaki, in questo periodo particolarmente vicino a Ky\u014dka, inizia a collaborare per il giornale \"Yomiuri Shinbun\", la principale testata di Tokyo, per la quale Ozaki scrive diversi racconti. Nel 1933 da \"Il retto\" viene tratto un film in bianco e nero, intitolato \"Il filo bianco della cascata\", diretto dal celebre regista connazionale Kenji Mizoguchi.\nL'anno successivo, a febbraio, gli viene proposto di lavorare alla stesura di una nuova enciclopedia, che s'interessa in particolare dell'Occidente, verso il quale il Giappone sta cominciando ad aprirsi: in questa occasione apprende, ad esempio, l'uso del coltello e della forchetta, che presto inizia a preferire ai classici bastoncini.\nDalla prosa al teatro.\nNell'aprile del 1896 pubblica il romanzo a puntate \"Il guardiano notturno\" sulla rivista \"Bungei Kurabu\"; questo \u00e8 il suo vero, primo successo letterario: attira infatti l'attenzione del critico Reiun Taoka, uno dei pi\u00f9 affermati dell'epoca, che valuta positivamente anche l'opera successiva, \"La stanza operativa\", apparsa in apertura sempre sul \"Bungei Kurabu\". Interrompe il prolifico lavoro per tornare a Kanazawa per curare la beriberi; ne approfitta per trascorrere un po' di tempo con sua nonna, che lui stesso invita a Kanazawa. Pur non riuscendo a risolvere il problema di salute in modo definitivo, Ky\u014dka riesce a godere del suo soggiorno lontano da Tokyo, prendendo nuovi spunti: nel 1900, ripensando al suo soggiorno, scrive e pubblica \"Il santo uomo del Monte K\u014dya\", considerato da diversi critici la sua opera di maggior peso.\nNel 1902, a causa della berberi, deve ritirarsi a Zushi con una certa Suzu Ito, che conosce da quando era bambino; ella lo aiuta nelle faccende domestiche e in cucina. Con lei, una volta sentitosi meglio, torna a Tokyo e si trasferisce nel quartiere Kagurazaka nel maggio del 1903: Ozaki non vede bene la loro unione, ma deve infine accettarla. Ozaki si spegne ad ottobre, lasciando il suo pupillo nello sconforto pi\u00f9 totale: le nozze con Suzu devono essere rimandate. Nel 1906 perde anche la longeva nonna, vissuta sino agli ottantasette anni.\nPer i ben noti problemi allo stomaco, inoltre, deve tornare a Zushi, prevedendo di restarci per tutta l'estate; durante questo ennesimo soggiorno forzato deve mangiare solo riso e patate dolci. In questo periodo di particolare tristezza scrive diversi racconti, tra i quali \"Un pomeriggio di primavera\" e il sequel \"Seguendo un pomeriggio di primavera\", nei quali la metafisica abbonda. Torna poi a Tokyo nel 1908.\nNel 1910 pubblica insieme \"Shamisenbori\", lodato particolarmente dal contemporaneo Nagai Kaf\u016b, e \"Una canzone di notte da una lanterna\". Esce anche il primo dei cinque volumi nei quali Ky\u014dka ha in precedenza raggruppato le sue opere. Queste sono le sue ultimi opere di spicco in prosa: l'inizio del periodo Taish\u014d (1912-1926) segna l'inizio della sua produzione teatrale, volta soprattutto al kabuki. Nel 1913 scrive \"Il demone stagno\" e \"La villa al mare di Dio\", quindi nel 1914 \"Nihonbashi\": riscuote sempre un discreto successo, affermandosi anche come drammaturgo.\nUltimi anni.\nLa berberi lo costringe nel 1916 ad un ennesimo soggiorno in convalescenza a Zushi, che dura tutta l'estate. Ritorna a Tokyo in condizioni un po' migliorate, ma la salute sta lentamente e drasticamente peggiorando; la sua stessa vena creativa lo sta abbandonando. Nel 1927 parte per la regione di T\u014dhoku per visitare il lago Towada e la prefettura di Akita; l'anno dopo contrae la polmonite e deve essere ricoverato nella penisola di Izu, sulla costa orientale (prefettura di Shizuoka). Nel 1929 torna nella prefettura di Ishikawa per visitare la penisola di Noto. Di tutti questi viaggi tiene regolarmente dei diari; ogni tanto scrive anche delle storie.\nNel 1937 realizza un'ennesima serie dal romanzo \"Usu K\u014dba\" dai giornali \"Tokyo Mainichi\" e \"Osaka Mainichi\". Nello stesso anno diventa membro dell'Accademia Imperiale delle Belle Arti. Muore alle 2:45 di mattina del 7 settembre 1939 a causa di un carcinoma del polmone; viene seppellito, in onore della sua opera, nel cimitero Z\u014dshigaya di Tokyo assieme ad altri grandi suoi contemporanei, Natsume S\u014dseki, Lafcadio Hearn e Takehisa Yumeji. In Giappone lo ricordano, alla pari di Nagai Kaf\u016b e Jun'ichir\u014d Tanizaki, come uno dei maggiori autori della letteratura giapponese di quel periodo."}
{"id": "2564027", "revid": "36426", "url": "https://it.wikipedia.org/wiki?curid=2564027", "title": "Madonna con il Bambino e Santi", "text": ""}
{"id": "2564030", "revid": "729019", "url": "https://it.wikipedia.org/wiki?curid=2564030", "title": "Eutelsat 28A", "text": "Eutelsat 33C \"(precedentemente chiamato Eurobird 1 e poi Eutelsat 28A)\", \u00e8 un satellite televisivo del gruppo Eutelsat Communications (Organizzazione Europea di Satelliti per Telecomunicazioni), con sede a Parigi.\nStoria.\nFu prenotato con il nome di EuropeSat 1, in seguito rinominato Eurobird e successivamente Eurobird 1.\nA partire dal 1\u00ba marzo 2012 il gruppo ha adottato una nuova denominazione dell'intera flotta satellitare, tutti i satelliti del gruppo hanno assunto il nome \"Eutelsat\" associato alla propria posizione orbitale e ad una lettera che sta ad indicare l'ordine di arrivo in quella posizione, il satellite Eurobird 1 \u00e8 diventato quindi Eutelsat 28A. Da luglio 2015 \u00e8 stato agganciato a Eutelsat 33B, diventando dunque Eutelsat 33C."}
{"id": "2564032", "revid": "36426", "url": "https://it.wikipedia.org/wiki?curid=2564032", "title": "L'assedio di Asola (Tintoretto)", "text": ""}
{"id": "2564035", "revid": "486946", "url": "https://it.wikipedia.org/wiki?curid=2564035", "title": "Miracolo di San Marco (Tintoretto)", "text": ""}
{"id": "2564038", "revid": "36426", "url": "https://it.wikipedia.org/wiki?curid=2564038", "title": "Vita di Santa Caterina (Tintoretto)", "text": ""}
{"id": "2564050", "revid": "161374", "url": "https://it.wikipedia.org/wiki?curid=2564050", "title": "Il giardino delle delizie (Bosch)", "text": ""}
{"id": "2564055", "revid": "76261", "url": "https://it.wikipedia.org/wiki?curid=2564055", "title": "Immenstadt", "text": ""}
{"id": "2564063", "revid": "1573940", "url": "https://it.wikipedia.org/wiki?curid=2564063", "title": "Shahrest\u0101n di Ardabil", "text": "Lo shahrest\u0101n di Ardabil (in farsi \u0634\u0647\u0631\u0633\u062a\u0627\u0646 \u0627\u0631\u062f\u0628\u06cc\u0644) \u00e8 uno dei 10 \"shahrest\u0101n\" della provincia di Ardabil, in Iran. Il capoluogo \u00e8 Ardabil. \nSociet\u00e0.\nEvoluzione demografica.\nAl censimento del 2006, la popolazione dello shahrest\u0101n (compresi i territori che poi sono stati scissi per formare lo shahrest\u0101n di Sar'eyn) era di 542.930 abitanti e 131950 famiglie, mentre escludendo lo shahrest\u0101n di Sar'eyn, la popolazione era 525.733 e 128.013 famiglie.\nAmministrazione.\nCircoscrizione.\nLo shahrest\u0101n \u00e8 suddivisa in 2 circoscrizioni (\"bakhsh\"): \nCitt\u00e0.\nLe citt\u00e0 presenti nella shahrest\u0101n sono: "}
{"id": "2564066", "revid": "36426", "url": "https://it.wikipedia.org/wiki?curid=2564066", "title": "La sepoltura del conte di Orgaz", "text": ""}
{"id": "2564068", "revid": "36426", "url": "https://it.wikipedia.org/wiki?curid=2564068", "title": "La spoliazione di Cristo", "text": ""}
{"id": "2564070", "revid": "36426", "url": "https://it.wikipedia.org/wiki?curid=2564070", "title": "Il ritorno del figliol prodigo (Rembrandt Harmenszoon Van Rijn)", "text": ""}
{"id": "2564074", "revid": "599013", "url": "https://it.wikipedia.org/wiki?curid=2564074", "title": "Flinder Boyd", "text": ""}
{"id": "2564077", "revid": "1318658", "url": "https://it.wikipedia.org/wiki?curid=2564077", "title": "Banteay Samr\u00e9", "text": "Banteay Samr\u00e8 (in lingua khmer:\u1794\u17d2\u179a\u17b6\u179f\u17b6\u1791\u1794\u1793\u17d2\u1791\u17b6\u1799\u179f\u17c6\u179a\u17c2) \u00e8 un tempio di Angkor, in Cambogia, situato subito ad est del Baray orientale. Sebbene non sia stata rinvenuta la stele di fondazione, pare sia stato costruito su iniziativa di un alto funzionario di corte agli inizi del XII secolo, durante il regno di Suryavarman II. \u00c8 un tempio induista nello stile architettonico di Angkor Wat.\nIl suo nome, che significa \"cittadella dei Samr\u00e9\", deriva da quello di un antico popolo dell'Indocina. Per il tempio vennero utilizzati gli stessi materiali del Banteay Srei."}
{"id": "2564078", "revid": "599013", "url": "https://it.wikipedia.org/wiki?curid=2564078", "title": "Luca Toso", "text": ""}
{"id": "2564082", "revid": "339392", "url": "https://it.wikipedia.org/wiki?curid=2564082", "title": "La cattura di Cristo", "text": ""}
{"id": "2564084", "revid": "36426", "url": "https://it.wikipedia.org/wiki?curid=2564084", "title": "La cattura di Cristo (Madrid)", "text": ""}
{"id": "2564085", "revid": "36426", "url": "https://it.wikipedia.org/wiki?curid=2564085", "title": "La cattura di Cristo (Minneapolis)", "text": ""}
{"id": "2564086", "revid": "884077", "url": "https://it.wikipedia.org/wiki?curid=2564086", "title": "Coppa Italia 2002-2003 (rugby a 15)", "text": "La Coppa Italia 2002-03 fu la 15\u00aa edizione della Coppa Italia di rugby a 15.\nPer esigenze di sponsorizzazione fu nota come \u0160kodasuperb Cup 2002-03 dopo accordo commerciale tra Lega Italiana Rugby d'Eccellenza, organizzatrice del torneo, e il marchio automobilistico \u0160koda.\nSi tenne durante la sosta del Super 10 in concomitanza con il Sei Nazioni 2003 dal 16 febbraio al 30 marzo, e vide protagoniste le 10 squadre del massimo campionato nazionale.\nA vincere la coppa fu il , alla sua seconda affermazione nel torneo dopo quella del 2000, che in finale batt\u00e9 l'.\nFormula.\nLe dieci squadre furono ripartite in tre gironi in base al piazzamento di ciascuna di esse in classifica al termine del girone d'andata del campionato; un girone fu composto di 4 squadre e gli altri due da tre.\nAi fini della composizione degli accoppiamenti di semifinale, si qualificarono le prime due del girone da quattro e la prima di ogni girone da tre; fu deciso, inoltre, l'impiego in ogni incontro di almeno cinque giocatori Under-21 per ogni squadra.\nA ospitare la finale fu destinato lo stadio stadio Tomaselli di Caltanissetta."}
{"id": "2564089", "revid": "36426", "url": "https://it.wikipedia.org/wiki?curid=2564089", "title": "Il mulino a vento a Wijk-bij-Duurstede", "text": ""}
{"id": "2564092", "revid": "54193", "url": "https://it.wikipedia.org/wiki?curid=2564092", "title": "Prudentia", "text": ""}
{"id": "2564094", "revid": "713168", "url": "https://it.wikipedia.org/wiki?curid=2564094", "title": "Macheloni", "text": "I Macheloni (Machel\u00f4nes, Machelonoi; greco: \u039c\u03b1\u03c7\u03b5\u03bb\u1ff6\u03bd\u03b5\u03c2) era una trib\u00f9 colchica situata all'estremo sud del fiume Fasi (attuale Rioni, Georgia occidentale). Ci sono molti riferimenti ai Macheloni nelle fonti classiche. Questo gruppo potrebbe essere quello dei \"Machorones\" di Plinio che li collocava tra i fiumi Ofis (nell'attuale Turchia) e Pritanis.\nAnche lo scrittore Luciano del I secolo d.C. fa dei commenti riguardo ai Machlyai e il loro governatore, ma il suo resoconto sembra essere interamente immaginario. Tolomeo, all'inizio del II secolo d.C., menziona la citt\u00e0 dei Mechlessos al confine con la Colchide, ma non aggiunge niente di sostanziale. Un autore suo contemporaneo, Arriano, elenca da ovest a est i Sannoi, Drilae, Machelonoi, Heniochoi, Zudreitai e i Lazoi. Scrivendo nel III secolo riguardo a un evento di un centinaio di anni precedente (117 d.C.), Cassio Dione (68.19) riferisce che i Machelonoi e i confinanti Heniochoi fossero governati da un unico \"re\", Anchialos, sottomesso all'imperatore romano Traiano. C'\u00e8 un riferimento speciale nel \"Periplus Ponti Evcines\", di un anonimo scrittore probabilmente posteriore al IV secolo, riguardo al fatto che sia i Machelones che gli Heniochoi fossero una volta chiamati Ekcheireis. La regione chiamata Machelonia, uno stato cliente dell'impero persiano sasanide, figura nel cosiddetto \"Res Gestae Divi Saporis\" (Ka'ba-i Zartosht), iscrizione trilingue della met\u00e0 del III secolo d.C. concernente le attivit\u00e0 politiche, militari e religiose di Sapore I, e sembra, in questo caso, essere sinonimo di Colchide.\nI Macheloni vennero strettamente imparentati etnicamente ai vicini Macroni (Macrones, una trib\u00f9 che si credeva fosse l'antenata degli attuali Megrelebi), nota almeno fin dal V secolo a.C."}
{"id": "2564095", "revid": "352448", "url": "https://it.wikipedia.org/wiki?curid=2564095", "title": "Machelonia", "text": ""}
{"id": "2564096", "revid": "36426", "url": "https://it.wikipedia.org/wiki?curid=2564096", "title": "L'apoteosi di san Gaetano Thiene", "text": ""}
{"id": "2564098", "revid": "767487", "url": "https://it.wikipedia.org/wiki?curid=2564098", "title": "Mercator Cooper", "text": "\u00c8 ricordato per essere stato il primo americano a sbarcare a Tokyo e il primo uomo a sbarcare ufficialmente nel continente antartico.\nNel 1845 intraprese una spedizione di caccia alla balena nel Pacifico occidentale con la nave \"Manhattan\". Arrivato in prossimit\u00e0 delle coste del Giappone, fu intercettato da navi giapponesi, che gli impedirono di proseguire. Dopo molte insistenze, lo scortarono verso il porto di Tokyo. Il 18 aprile 1845 fu il primo americano a sbarcare ufficialmente in Giappone.\nAl ritorno port\u00f2 con s\u00e9 una mappa del porto di Tokyo, che venne usata da Matthew Perry per la sua storica visita a Tokyo del 1853.\nIl 26 gennaio 1853, durante una spedizione di caccia al tricheco in Antartide con la nave \"Levant\", fu il primo uomo a sbarcare nel continente antartico, nella Terra della Regina Vittoria. Il libro di bordo di questa spedizione \u00e8 conservato nella \"Long Island Room\" della \"East Hampton Library\" di East Hampton, nella Contea di Suffolk, New York."}
{"id": "2564103", "revid": "161374", "url": "https://it.wikipedia.org/wiki?curid=2564103", "title": "Palliativo", "text": ""}
{"id": "2564111", "revid": "838137", "url": "https://it.wikipedia.org/wiki?curid=2564111", "title": "Alive at the Dynamo", "text": "Alive at the Dynamo \u00e8 un EP Live dei Sacred Reich, band Thrash metal proveniente dall'Arizona. \u00c8 stato registrato al Dynamo Open Air Festival ad Eindhoven, nel maggio 1989 e pubblicato su Metal Blade Records e Roadracer Records.\nContiene la versione live di Surf Nicaragua e la cover version di \"War Pigs\", versione originale dei Black Sabbath, contenenti nel loro EP precedente, \"Surf Nicaragua\". Inoltre, l'EP contiene due pezzi suonati dal vivo, estratti dal loro album di debutto, \"Ignorance\"."}
{"id": "2564114", "revid": "254059", "url": "https://it.wikipedia.org/wiki?curid=2564114", "title": "Filiberto di Challant", "text": "Biografia.\nFiglio di Luigi di Challant-Aymavilles e di Marguerite de La Chambre, alla morte del padre nel 1487 fu investito dei feudi di Graines, Andorno, Surpierre, Issogne e Ch\u00e2tillon ed essendo ancora bambino venne posto sotto la tutela del cugino Giorgio di Challant-Varey. In quegli anni Giorgio si dedic\u00f2 tra le altre cose alla ristrutturazione del castello di Issogne, scelto come residenza da Filiberto e da sua madre, per realizzare una dimora di prestigio per il suo pupillo.\nAlla morte del fratello Giacomo eredit\u00f2 anche i feudi di Aymavilles, Verr\u00e8s, Ussel e Saint-Marcel.\nSpos\u00f2 nel 1502 Louise d'Aarberg, figlia di Claudio d'Aarberg, conte sovrano di rango principesco di Valangin e di Aarberg, e di Guglielmetta de Vergy, ricevendone in dote i feudi di Valangin e Bauffremont. Dal loro matrimonio nacque un unico figlio, Renato.\nSotto i Savoia ricopr\u00ec le cariche di consigliere e ciambellano ducale (dal 1487), castellano di Bard tra il 1487 e il 1517, castellano di Ch\u00e2tel-Argent tra il 1499 e il 1513, capitano d'arme dei Savoia (dal 1496), balivo e luogotenente generalde della Valle d'Aosta tra il 1509 e il 1517. Nel 1487 fu nominato da Carlo I Cavaliere dell'Ordine del Collare di Savoia (in seguito chiamato Ordine Supremo della Santissima Annunziata).\nMor\u00ec nel 1517."}
{"id": "2564115", "revid": "517986", "url": "https://it.wikipedia.org/wiki?curid=2564115", "title": "Episodi di The Office (terza stagione)", "text": "La terza stagione della serie televisiva statunitense The Office \u00e8 andata in onda negli Stati Uniti d'America dal 21 settembre 2006 al 17 maggio 2007 sul canale NBC.\nIn Italia \u00e8 stata trasmessa in modo travagliato tra il 2007 e il 2012. La terza stagione \u00e8 stata trasmessa su Sky Uno dal 16 settembre 2009 fino al 1\u00ba novembre 2009 mandando solo i primi venti episodi. Dal 27 luglio 2012 la stagione torna in onda su Joi che trasmette anche il 5 e il 12 ottobre 2012 gli ultimi episodi rimasti inediti. In chiaro \u00e8 stata trasmessa dal 13 maggio al 12 giugno 2013 su Italia 2.\nIl ventitreesimo episodio ha la durata speciale di 30 minuti.\nCaccia ai gay.\nTrama.\nDurante la \"Casino Night\", Jim confessa i propri sentimenti a Pam, ed i due si baciano: ciononostante, Pam si dimostra ancora esitante, e rimane della volont\u00e0 di sposare Roy, ragion per cui Jim decide di farsi da parte, abbandonando cos\u00ec la Dunder-Mifflin di Scranton, Pennsylvania. Diverso tempo dopo, ricominciano le riprese del documentario sull'azienda: il posto di Jim \u00e8 stato preso da Ryan, ora assunto a tempo indeterminato; Dwight \u00e8 felice dell'assenza di Jim; Pam \u00e8 rimasta nubile, a causa di un ripensamento prima delle nozze, ed ha cominciato a seguire il corso di graphic design a New York, mentre Roy, dopo un iniziale stato di depressione, \u00e8 deciso a riconquistare l'ex fidanzata.\nAlla sede di Scranton, Michael \u00e8 alle prese con Toby per comportamenti apparentemente discriminatori verso Oscar, che ha confidato al collega la propria omosessualit\u00e0. Michael, turbato dalla situazione, fatica a gestire la notizia nel rispetto della privacy di Oscar, finendo per mettere in uno stato d'allerta e pregiudizio l'intero ufficio. Michael convoca cos\u00ec una riunione d'ufficio per discutere del problema, ma finisce per aggravare la situazione con le sue opinioni stereotipate riguardo agli omosessuali. Jan, per tutelare l'azienda, offre cos\u00ec a Oscar una lunga vacanza e l'utilizzo dell'auto aziendale a patto di non ricevere querele.\nJim, nel frattempo, ha ottenuto un posto di lavoro come venditore presso la Dunder-Mifflin di Stamford, Connecticut. Qui, l'impiegato stringe amicizia con Andy Bernard (Ed Helms), e comincia a tendergli scherzi simili a quelli con cui tormentava Dwight. Resta nel frattempo in contatto con Michael e Dwight, e continua seppur a distanza a deriderli a suon di scherzi.\nIl convegno.\nTrama.\nMichael, accompagnato da Dwight, deve lasciare l'ufficio per Philadelphia per una convention di forniture per l'azienda, dove incontrer\u00e0 nuovamente Jim Halpert assieme al suo nuovo capo, Josh (Charles Esten). Per la sera stessa, Michael decide di organizzare un party nella sua stanza d'albergo, alla quale tuttavia non si trattiene nessun partecipante. Nonostante la delusione, Michael accoglie Jim, ed i due discutono della sua dipartita da Scranton: Jim spiega, pertanto, di essersi trasferito a causa del rifiuto di Pam, pur essendo poi venuto a sapere della fine della relazione con Roy.\nNel frattempo, Pam sta ritornando sul mercato dei single: Kelly e Ryan le organizzano cos\u00ec un appuntamento con Allen, un vignettista del quotidiano locale di Scranton. A pi\u00f9 riprese durante la giornata, per\u00f2, Pam mostra di avere ancora in mente Jim, cos\u00ec l'appuntamento non riscuote il successo sperato. Nel mentre, Toby tenta con scarsa efficacia di approcciarsi a Pam.\nLa lealt\u00e0 di Dwight.\nTrama.\nDi fronte all'ennesima prova di negligenza da parte di Michael come \"regional manager\", Angela instilla in Dwight l'idea di poter svolgere un lavoro migliore di quello del suo attuale superiore. Dwight tenta cos\u00ec di incontrare segretamente Jan, venendo tuttavia scoperto da Michael. Anzich\u00e9 punirlo, Michael finge di essere all'oscuro della cospirazione di Dwight, e la asseconda proponendogli di diventare \"regional manager\": la situazione sfugge per\u00f2 presto dalle mani di Michael, che nota un atteggiamento a tratti dittatoriale del suo dipendente. Cos\u00ec, Michael rivela il piano della sua vendetta, ma dopo prolungate suppliche Dwight riesce infine a salvarsi dal licenziamento.\nA Stamford, intanto, Jim entra sempre pi\u00f9 nei meccanismi di lavoro del nuovo ufficio, in cui il passatempo principale consiste in sessioni in multiplayer a Call of Duty. Proprio attraverso il videogioco, Jim riesce ad avvicinarsi ad una dei nuovi colleghi, Karen Filippelli (Rashida Jones).\nIl dolore.\nTrama.\nJan comunica a Michael l'inaspettato decesso di Ed Truck, il precedente datore di lavoro di Michael alla Dunder-Mifflin di Scranton, e la scoperta delle dinamiche della morte rende Michael ancora pi\u00f9 triste. Per far fronte al lutto, Michael decide di organizzare una seduta di sfogo di gruppo, che va a monte a causa delle spiritosaggini di Kevin. Contestualmente, Michael incanala il suo dolore nel cadavere di un uccellino schiantatosi sulla vetrata dell'ufficio. Per consolarlo, Pam e gli altri dipendenti organizzano una pira funebre in onore dell'uccellino. Pam stessa, intanto, continua a ricevere attenzioni da Roy, con cui per\u00f2 cerca di mantenere un semplice rapporto amichevole.\nA Stamford, diverse vicissitudini d'ufficio portano Jim e Karen a lavorare fianco a fianco: il passo perch\u00e9 i due comincino a conoscersi meglio \u00e8 breve, ed i due collaborano per la ricerca di una speciale confezione di patatine, dimostrando un alto grado di intesa reciproca.\nL'imitazione di Cosby.\nTrama.\nA Stamford, Jim e Karen hanno una disputa a causa di una sedia cigolante che Jim ha rifilato a Karen: per risolvere la faccenda, Karen e Jim decidono di rifilare la sedia traballante a Andy, che, esasperato dal fastidio che il cigolio gli procura, fa emergere alcuni comportamenti sulla soglia della violenza.\nDwight viene incaricato di guidare Ryan nella conduzione della sua prima trattativa da \"salesman\". L'impiegato prende molto seriamente la faccenda, e decide di sottoporre il proprio collega ad un addestramento fisico ai limiti della sopportazione. Nel frattempo, Jan incarica Pam di sorvegliare Michael, e di annotare come si svolga la sua \"daily routine\", per un controllo della sua produttivit\u00e0. Proprio a causa della pigrizia del proprio capo, per\u00f2, Pam \u00e8 costretta a trattenersi al lavoro fino a tarda sera: sul punto di lasciare l'ufficio, la segretaria risponde ad un'ultima chiamata, e l'interlocutore si rivela essere Jim.\nDiwali.\nTrama.\nKelly sta organizzando le celebrazioni per l'annuale Diwali, ma nessun membro dell'ufficio d\u00e0 la propria disponibilit\u00e0 a partecipare alla festa stessa. Michael constata cos\u00ec che i suoi dipendenti covano un certo pregiudizio nei confronti della cultura indiana, cos\u00ec impone ad ognuno di loro di presenziare alla festa, ed organizza una seduta per la sensibilizzazione alle culture straniere. Michael decide di portare con s\u00e9 Carol, che continua a frequentare da diverse settimane: galvanizzato dall'atmosfera di festa, Michael chiede a Carol di sposarlo, ricevendo per\u00f2 un due di picche.\nA Stamford, Jim comincia a prendere l'abitudine di recarsi in ufficio in bicicletta. Durante un turno di lavoro, Jim, Andy e Karen sono costretti a rimanere in ufficio fino a tardi, cos\u00ec Andy propone un gioco alcolico che porta alla ubriacatura di lui e di Jim, mentre Karen riesce a rimanere sobria. Sar\u00e0 proprio Karen a prendersi cura di Jim ed a riportarlo a casa.\nLicenziamenti.\nTrama.\nJan comunica a Michael che i vertici della sezione nord orientale della Dunder-Mifflin hanno deciso di accorpare la sede di Scranton a quella di Stamford, e che sar\u00e0 quest'ultima a sopravvivere. Michael accoglie la notizia con disperazione, senza rendersi conto della scarsa efficienza e produttivit\u00e0 del suo personale: per queste ragioni, mentre i suoi dipendenti sono in preda al panico per sapere chi manterr\u00e0 il proprio posto di lavoro e chi no, Michael decide di partire con Dwight per recarsi presso l'abitazione di David Wallace (Andy Buckley), CFO della Dunder-Mifflin, per richiedere l'annullamento della chiusura della sede di Scranton. Di fronte a questo stravolgimento degli eventi, Ryan decide di rompere con Kelly.\nA Stamford, Jim accoglie con dispiacere la notizia dell'imminente chiusura della sede di Scranton, ma al tempo stesso teme di dover ritornare a contatto con alcuni ex-colleghi, mentre i suoi nuovi colleghi reagiscono con gioia: per questa ragione, Josh, il \"regional manager\" di Stamford, invita i propri dipendenti a non esaltarsi fintantoch\u00e9 non arrivi un comunicato ufficiale. Di l\u00ec a poco, infatti, quando Jan sta per proporre il ruolo di vice-regionale \"manager\" di Stamford a Jim, Josh dichiara al suo superiore di aver accettato un'offerta di lavoro per la Staples, mandando Jan su tutte le furie.\nLa decisione della dirigenza deve quindi cambiare: a sopravvivere sar\u00e0 la sede di Scranton, dove verranno trasferiti alcuni membri dell'ufficio di Stamford. Jan continua ad offrire il medesimo posto di lavoro a Jim, che, dopo qualche tentennamento, decide di accettare, a costo di ritornare a Scranton. Karen si confida con Jim, chiedendogli se sia una buona idea trasferirsi eventualmente a Scranton, ed il ragazzo, nonostante un iniziale consiglio avverso, le suggerisce di accettare eventualmente il nuovo posto. Alle telecamere, poi, Karen confesser\u00e0 di provare un certo interesse per Jim. Finalmente, anche a Michael e Dwight arriva la notizia del cambio di decisione della dirigenza, ed i due se ne attribuiscono il merito. A Scranton, l'ufficio reagisce con gioia_ Ryan, per\u00f2, \u00e8 costretto a ritornare con Kelly, mentre Pam si informa sul possibile ritorno di Jim.\nLa fusione.\nTrama.\nMichael e l'ufficio di Scranton sono pronti ad accogliere alcuni nuovi impiegati, provenienti dagli uffici di Stamford: Tony Gardner (Mike Bruner), Hannah Smoterich-Barr (Hannah Smoterich-Barr), Martin Nash (Wayne Wilderson), ma soprattutto Andy Bernard, Karen Filippelli ed il \u00abfigliol prodigo\u00bb Jim Halpert. Entusiasta dell'arrivo di nuovo personale, Michael fa di tutto per dare una buona impressione di s\u00e9 sui nuovi arrivati, ed organizza un incontro di benvenuto per loro. Durante tale incontro, per\u00f2, Tony finisce per sentirsi a disagio a causa della sua obesit\u00e0, e l'impiegato decide di dimettersi dal proprio incarico, facendo adirare Michael che, di rimando, lo licenzia.\nNel frattempo, Pam vive inizialmente con entusiasmo il ritorno di Jim. Non tarda per\u00f2 ad accorgersi dei cambiamenti di Jim e del loro rapporto: la scrivania del collega \u00e8 cambiata, ed i due non possono pi\u00f9 comunicare con facilit\u00e0; Jim stesso si dimostra distaccato nei confronti della collega, che nota del tenero tra lui e Karen. A fine giornata, Jim cerca di spiegarle di aver cominciato a frequentare Karen, ma Pam si dice per nulla turbata e sottolinea che lei e Jim sono solamente amici.\nLa prigione.\nTrama.\nMichael, Angela e Kevin scoprono che Martin, uno dei nuovi impiegati, \u00e8 un ex-carcerato. Onde evitare pregiudizi, Michael decide di informare tutti i dipendenti della cosa, ed ordina che non venga fatta alcuna discriminazione nei confronti di Martin: gli impiegati, contro ogni aspettativa, si dimostrano interessati all'esperienza del collega, e dai suoi racconti sui trascorsi in cella arrivano a credere che la vita in prigione sia preferibile a quella in ufficio. Infastidito, Michael tenta in ogni modo di far cambiare idea ai suoi lavoratori, invano: l'esasperazione lo porta a rinchiuderli tutti nella sala conferenze, e solo grazie a Toby gli impiegati riusciranno a farsi liberare. Tali eventi inducono Martin a dimettersi e ad abbandonare l'ufficio.\nIntanto, Andy chiede consiglio a Jim sulle donne dell'ufficio, intenzionato a flirtare con loro. Quando Andy domanda di Pam, Jim, cogliendo la palla al balzo, lo esorta a farsi avanti, consigliandogli tuttavia i peggiori espedienti per far colpo. Pur scoperto da Pam, la ragazza \u00e8 divertita dallo scherzo di Jim, e la messinscena continua.\nLa festa di Natale.\nTrama.\nMichael programma di invitare la sua compagna, Carol, in Giamaica per il periodo natalizio, avendo prenotato una vacanza per due presso un resort della \"Sandals\". Carol arriva tuttavia in ufficio con l'intenzione di rompere con Michael, esasperata dai suoi continui comportamenti ambigui, facendolo cos\u00ec cadere in una profonda tristezza. Per consolarlo, Andy trascina lui, Dwight e Jim in un ristorante cinese, dove Michael non solo si rallegra, ma riesce anche a far colpo su una cameriera, ed altrettanto fa Andy. Il gruppo rientra cos\u00ec in ufficio, dove tuttavia li attende una situazione ambigua.\nIn ufficio, infatti, il \"party planning committee\", capeggiato da Angela, sta organizzando l'annuale party natalizio. La donna, tuttavia, si dimostra inflessibile di fronte alle proposte di Karen, che viene cos\u00ec allontanata dalla riunione. Di fronte al comportamento sgarbato di Angela, Pam, nel tentativo di legare con Karen, decide di organizzare con la collega un party collaterale, seguendo le proprie idee anzich\u00e9 assecondare quelle di Angela, decisa a proporre un party a tema Schiaccianoci. Al momento dell'inizio delle celebrazioni, Kevin, Phyllis e Hannah sono gli unici a non disertare la festa di Angela in favore di quella di Pam e Karen, che la donna ha tentato in ogni modo di sabotare, invano. Di fronte alla tristezza di Angela, la cui festa \u00e8 stata disdegnata persino da Dwight, le due ragazze decidono infine di unire i due party.\nNel divertimento generale, Michael si sente sempre pi\u00f9 infatuato dalla cameriera, che per\u00f2 stenta a distinguere dalla ragazza che Andy ha portato a sua volta alla festa. Dopo aver scoperto la vera et\u00e0 della cameriera, una ragazzina, Jim fa comprendere a Michael che egli sta solamente cercando di ignorare il pensiero della ragazza di cui \u00e8 veramente innamorato. A sorpresa, alla fine della festa, Michael ottiene la disponibilit\u00e0 di un ignoto interlocutore per la vacanza.\nTra Pam e Jim c'\u00e8 ancora del distacco, e quando la ragazza propone a Jim uno scherzo da tendere a Dwight, il ragazzo rifiuta. Terminata la serata, tuttavia, Jim ritorna sui suoi passi, e spiega a Pam il nuovo \"modus operandi\".\nRientro dalle vacanze.\nTrama.\nMichael \u00e8 appena rientrato dalla vacanza in Giamaica, ma ha ancora in mente il divertimento vissuto sull'isola, e si disinteressa degli accadimenti d'ufficio, come le dimissioni di Hannah. Michael invita cos\u00ec i propri dipendenti a guardare le fotografie della vacanza, ed inavvertitamente rivela attraverso una fotografia di essere andato in vacanza con Jan. La situazione ingalluzzisce lo stesso Michael, che, nel tentativo di mandare via email la fotografia a Todd Packer, la spedisce a Darryl, che a sua volta la inoltra a tutti i propri contatti, diffondendo la notizia a macchia d'olio. Michael, cui Jan aveva chiesto la massima riservatezza, precipita nel panico, ma, quando Jan fa visita al suo ufficio, si rende conto che la donna non \u00e8 a conoscenza della fuga di notizie: i due discutono sul loro trascorso, e si accordano per tentare di intraprendere una relazione.\nKaren e Jim, nel frattempo, vivono un momento di gelo, dal momento che Jim si \u00e8 detto a disagio nell'evenienza in cui Karen si fosse trasferita a pochi passi dalla sua abitazione. Pam, notando dei dissapori tra i due, offre il proprio supporto a Jim, e gli consiglia di non farsi prendere dall'agitazione. Karen e Jim riescono infine a risolvere la questione, e la donna decide di ringraziare personalmente Pam, che si dice di rimando contenta per la coppia. Tuttavia, poco dopo Dwight e le telecamere sorprendono Pam in preda a una crisi di pianto.\nLe vendite.\nTrama.\nMichael organizza la \"Amazing Race\", una competizione a coppie in cui vinceranno i venditori che concluderanno prima l'affare. Si formano cos\u00ec le seguenti coppie: Phyllis e Karen, Ryan e Stanley, Michael e Andy, Dwight e Jim. Ciascuna delle coppie vive la competizione in modo differente: Phyllis e Karen decidono di passare presso un salone di bellezza; Ryan, invece, cerca di approfittare della situazione per farsi le ossa, finendo tuttavia per esser deriso da Stanley; Andy, intimorito dalla \"caduta di teste\" dei suoi ex-colleghi, cerca di aggraziarsi Michael, a scapito di Dwight, ritraendolo come un sabotatore; Dwight e Jim, invece, ritornano a fare coppia dopo diverso tempo, e dimostrano un'inaspettata intesa nella conduzione del proprio affare, che concludono velocemente con successo.\nNel frattempo, in ufficio Angela chiede consulenza a Pam: la donna si \u00e8 infatti dimenticata di far recapitare il modulo per le tasse degli impiegati di Scranton alla sede centrale della Dunder-Mifflin, ed ha chiesto a Dwight di occuparsene. Dwight si \u00e8 recato a New York agendo in segretezza, e, non potendo rendere pubblica la sua relazione con Angela, non ha rivelato nulla a Michael, che, ritenendo che il dipendente stia tramando un nuovo complotto a suo danno, gli ordina di rivelare se le cose stanno davvero cos\u00ec, pena il licenziamento. Dwight sceglie il silenzio, e si dimette dalla Dunder Mifflin. Uscendo dall'ufficio, abbraccia commosso Jim, che stava rientrando con Karen.\nIntanto, Jim confessa a Karen di aver provato in passato dei sentimenti per Pam, ma di averli accantonati una volta conosciuta Karen.\nA volte tornano.\nTrama.\nDopo la dipartita di Dwight, Andy ne ha preso il posto all'interno degli uffici di Scranton, e per continuare ad assicurarsi il posto di lavoro asseconda in continuazione Michael, dimostrandosi uno \"yes man\". I suoi comportamenti finiscono per snervare alcuni impiegati, tra cui Jim, che si accorda con Pam per tendergli uno scherzo, nascondendo il suo cellulare. Torna nel frattempo in ufficio Oscar Martinez, ed i colleghi decidono di organizzargli una festa di buon rientro. Anche Michael nota l'atteggiamento insopportabile di Andy, ed arriva pian piano a pentirsi del licenziamento di Dwight. Angela, sentendosi in colpa per quanto successo al proprio compagno, chiede a Michael di riassumerlo, cos\u00ec il manager va alla ricerca dell'ex-impiegato, che ha nel frattempo trovato lavoro presso un \"mall\". Sentendo le scuse del proprio capo, Dwight decide di ritornare alla Dunder-Mifflin.\nLo scherzo di Jim e Pam, intanto, prosegue senza sosta, portando all'esasperazione Andy, che finisce per sfondare con un pugno un muro dell'ufficio. Michael lo esonera cos\u00ec dal lavoro, iscrivendolo ad un corso sulla gestione della rabbia. Colto da Karen a passare fin troppo tempo con Pam, Jim ammetter\u00e0 di provare ancora qualcosa per la segretaria.\nBenjamin Franklin.\nTrama.\nIn ufficio si stanno ultimando i preparativi in vista del matrimonio tra Phyllis e Bob Vance. Michael, esaltato dalla situazione, organizza sia l'addio al nubilato di Phyllis sia quello al celibato di Bob. Su consiglio di Todd Packer, Michael pianifica di assoldare degli spogliarellisti: per le donne, affida l'incarico a Jim, che si rivolge ad un'agenzia per scolaresche ed assume un imitatore di Benjamin Franklin, che finir\u00e0 per flirtare con Pam; per gli uomini, Dwight e Jim assumono una stripper. Alla festa di addio al celibato, tuttavia, Bob rifiuter\u00e0 lo spettacolo della spogliarellista, che lo eseguir\u00e0 quindi per Michael, il quale tuttavia si sentir\u00e0 a tal punto in colpa da voler confessare il tutto a Jan.\nNel frattanto, Karen spiega alle telecamere di star affrontando con Jim i problemi di coppia, a scapito delle loro ore di sonno. Pam, approfittando della situazione, cerca di flirtare con Jim, risultando per\u00f2 impacciata, ed optando per farlo ingelosire.\nIl matrimonio di Phyllis.\nTrama.\n\u00c8 il giorno del matrimonio di Phyllis, e tutti i lavoratori dell'ufficio, Michael compreso, sono stati invitati alla cerimonia. In particolare, Michael \u00e8 particolarmente galvanizzato dall'atmosfera, e desidera lasciare il proprio segno nella cerimonia, offrendosi per accompagnare il padre della sposa all'altare. Di fronte al miracoloso recupero dell'uso delle gambe dell'uomo, Michael reagisce in malo modo, e pur di ricevere attenzioni arriva a comportarsi in modo sgarbato nei confronti della coppia, che decide di escluderlo dai festeggiamenti.\nAnche Pam \u00e8 presente, e la ragazza non tarda ad accorgersi che l'intera cerimonia \u00e8 stata organizzata e concepita sulla falsa riga del suo progetto di nozze con Roy. Scocciata ed impensierita, Pam si consola con alcuni momenti di dolcezza con Jim, che comincia ad avere qualche ripensamento sulla loro situazione. Pam, tuttavia, non pu\u00f2 ignorare la presenza di Karen, pertanto finisce per abbandonare la festa con Roy: alla vista di ci\u00f2, Jim ritorna sui propri passi.\nScuola commerciale.\nTrama.\nRyan invita Michael a tenere una lezione presso la sua business school. Michael, intenzionato a fare bella figura, si dimostra ben presto impreparato alle domande degli studenti. In ufficio, invece, Dwight \u00e8 alle prese con un pipistrello intrappolato nel condotto d'aria: una volta liberato, Dwight fatica a catturarlo anche a causa del marasma generatosi, e del quale Jim decide di approfittare, fingendo di essere stato morso dal volatile ed inscenando una progressiva mutazione in vampiro.\nNel frattempo, Pam \u00e8 tornata a frequentare Roy. La ragazza ha inoltre in programma di partecipare ad una mostra per artisti emergenti, e decide di invitare i colleghi d'ufficio all'esposizione: delusa dalla presenza dei soli Oscar e Roy, che non dimostrano il minimo apprezzamento per i lavori di Pam, la ragazza \u00e8 pronta a smantellare la sua esposizione, quando per\u00f2 arriva a sorpresa Michael, che si congratula con Pam e decide di acquistare un suo dipinto dell'edificio della Dunder-Mifflin.\nCocktail party.\nTrama.\nMichael, Dwight, Jim e Karen escono anticipatamente d'ufficio per partecipare ad un cocktail party organizzato dal CFO della Dunder-Mifflin, al quale Michael e Jan si presenteranno per la prima volta come una coppia: Jan ha cos\u00ec portato con s\u00e9 i documenti da siglare per poterli poi consegnare alle Risorse Umane, cos\u00ec da legittimare la relazione con un suo sottoposto. Alla festa, tuttavia, Michael comincia a provare i primi dubbi sul rapporto con Jan.\nIn ufficio, intanto, alcuni colleghi stanno organizzando un'uscita di gruppo al pub. Pam riesce a fatica a portare con s\u00e9 Roy, che dimostra di voler migliorare se stesso per il bene della relazione con Pam. A fine serata, Pam si convince della buona fede del compagno, cos\u00ec decide di confessare il trascorso avuto con Jim, mandando per\u00f2 Roy su tutte le furie, e rompendo definitivamente con lui.\nLa trattativa.\nTrama.\nInfuriato per le confessioni di Pam, Roy irrompe negli uffici di Scranton, e tenta di aggredire Jim: un pronto intervento di Dwight consente per\u00f2 all'impiegato di uscirne illeso. Il gesto eroico di Dwight gesta scalpore, e Angela ne \u00e8 colpita pi\u00f9 di tutti, al punto da farsi pi\u00f9 volte raccontare dai colleghi le dinamiche dell'accaduto, mentre Jim cerca in ogni modo possibile di ringraziare Dwight, trovando per\u00f2 l'opposizione di quest'ultimo. Licenziato dall'azienda, Roy chiede successivamente a Pam di chiarire la questione, ma resta stupefatto nello scoprire che la ragazza non intende tentare un approccio con Jim.\nNel frattempo, Michael \u00e8 alle prese con Darryl, che chiede un aumento di stipendio che il manager non intende concedere. Pur tentando di mantenere il controllo della situazione, Michael scopre di avere una paga molto simile a quella del magazziniere, e si fa cos\u00ec convincere da Darryl a chiedere anch'egli un aumento. I due si recano quindi a New York, accompagnati da Toby, per un confronto con Jan, che conceder\u00e0 infine l'aumento di salario.\nMissione sicurezza.\nTrama.\nLa Dunder-Mifflin di Scranton ha organizzato una giornata dedicata alla sicurezza sul lavoro, dopo che Michael ha procurato un infortunio a Darryl: lo stesso manager intende tuttavia dimostrare che la vita d'ufficio pu\u00f2 essere pi\u00f9 pericolosa del lavoro manuale da magazzino, e decide di dare una prova dei problemi legati alla depressione, inscenando, con la complicit\u00e0 di Dwight, un tentato suicidio. Quando i lavoratori scoprono che Michael intende gettarsi dal tetto dell'edificio per dare una dimostrazione della gravit\u00e0 della depressione, devono darsi da fare per evitare che la situazione precipiti.\nNel frattempo, Andy \u00e8 tornato in ufficio dal suo corso sulla gestione della rabbia, che lo ha portato a cambiare atteggiamento, tanto da farsi ora chiamare Drew. Jim, tuttavia, continua a stuzzicarlo.\nFumetti scabrosi.\nTrama.\nL'ufficio sta venendo bombardato dalle proteste della clientela, dopo che 500 scatoloni di fogli recanti un disegno scabroso sono stati messi in circolazione. Il problema grava su Creed, che ricopre il ruolo di responsabile del controllo di qualit\u00e0: l'uomo, per salvarsi dal licenziamento, cerca di incastrare attraverso falsa testimonianza una lavoratrice della cartiera produttrice, che viene quindi licenziata al posto di Creed. Contestualmente, Michael incarica Kelly di addestrare il personale ad affrontare i clienti adirati, e manda Jim ed Andy a recuperare il prodotto incriminato presso una scuola, dove Andy scopre che la sua ragazza \u00e8 ancora una studentessa.\nIn ufficio, tuttavia, si presenta Barbara, una dei tanti clienti furibondi, che chiede le dimissioni di Michael come forma di scuse. Michael rifiuta categoricamente tale soluzione, e per non peggiorare la situazione decide di registrare un video ufficiale di scuse.\nCapire le donne.\nTrama.\nPhyllis \u00e8 vittima delle molestie di uno sconosciuto, colpevole di aver volontariamente esposto il proprio membro alla sua vista. L'unico a non prendere la questione seriamente \u00e8 Michael, che anzi trova il tutto divertente, venendo pertanto criticato dai suoi dipendenti. Per dimostrare di non essere insensibile al problema, Michael organizza un'uscita con tutte le donne dell'ufficio al centro commerciale: a pranzo, Michael confessa alle impiegate di essere insoddisfatto della relazione con Jan, cos\u00ec le colleghe lo invitano a lasciarla. Sfortunatamente, Michael decide di rompere con il suo superiore proprio quando Jan sta arrivando a Scranton per passare del tempo con il manager.\nNel frattempo, Dwight si d\u00e0 da fare per scovare il responsabile dell'aggressione, e prende cautele esagerate. Pam, stizzita dall'atteggiamento di Dwight, decide di aiutare Dwight cercando di disegnare il volto dell'aggressore, finendo per\u00f2 per disegnare un volto non troppo camuffato di Dwight. Mentre Dwight e Andy appendono volantini per la citt\u00e0, gli uomini, rimasti soli in ufficio, scoprono i privilegi del bagno delle donne.\nL'erede.\nTrama.\nDopo aver saputo da Wallace che Michael potrebbe avere la possibilit\u00e0 di ottenere un nuovo impiego a New York, il manager organizza l'annuale gita d'ufficio in spiaggia, per decidere quale dei suoi impiegati abbia la stoffa per susseguirlo alla guida della sede di Scranton. Cos\u00ec, la giornata in spiaggia viene trasformata in una serie di gare a squadre, e quando Michael rivela la posta in palio, alcuni degli impiegati si fanno cogliere dalla competitivit\u00e0, al punto da arrivare ad azioni di sabotaggio, come nel caso di Dwight e Angela nei confronti di Andy. Jim e Karen, invece, contattano Wallace e chiedono di poter essere presi anch'essi in considerazione per il posto di lavoro a New York.\nL'ultima prova della giornata consiste nella camminata sui carboni ardenti. Dwight \u00e8 l'unico dei concorrenti ad avere il coraggio di tentare la sorte, con risultati disastrosi. Pam, nel frattempo, \u00e8 stata esclusa a priori dalla competizione, e, stizzita dal comportamento di Michael, decide di camminare sui carboni ardenti. Esaltata dal successo, decide di sfogarsi sui colleghi, dicendosi stufa della considerazione che gli altri hanno di lei, ed ammettendo pubblicamente di provare qualcosa per Jim, pur sapendo che persino il loro rapporto di amicizia \u00e8 irrecuperabile.\n\"Il colloquio\" e \"L'assunzione\".\nTrama.\nNegli uffici di Scranton soffia il vento del cambiamento: Michael, dopo aver insignito Dwight del ruolo di successore come \"regional manager\", sta compiendo il giro di saluti, pronto ad assumere un nuovo incarico a New York, per il quale si candidano anche Jim e Karen. A sorpresa, tuttavia, in ufficio si presenta Jan, volenterosa di recuperare il rapporto con Michael: nonostante i consigli delle sue dipendenti, il manager decide di tornare con Jan, a causa del suo seno rifatto.\nJim e Karen abbandonano prematuramente l'ufficio, per passare la notte a New York. Il loro rapporto sembra sereno, ma lo sfogo di Pam in spiaggia, oltre a riportare la serenit\u00e0 nel rapporto tra lei e Jim, ha messo Karen in uno stato d'allarme, tanto che la donna vuole che Jim si trasferisca a New York con lei, qualora fosse Karen a ricevere il lavoro. Negli uffici di Scranton, intanto, Dwight ha scelto Andy come suo braccio destro, ed ha cominciato a stabilire le nuove regole, dimostrandosi per certi versi un leader totalitarista.\nIntanto, a New York, Michael, Jim e Karen sono in attesa di svolgere il proprio colloquio: il primo ad essere intervistato \u00e8 Michael, che viene a scoprire su due piedi che l'impiego per cui si \u00e8 candidato \u00e8 quello di Jan, che invece verr\u00e0 licenziata. Ci\u00f2 manda su tutte le ire la donna, che, esasperata, lascia in malo modo l'ufficio, bruciando peraltro le possibilit\u00e0 di assunzione di Michael, che \u00e8 quindi costretto a ritornare a Scranton, e revocando pertanto la carica di \"regional manager\" a Dwight. Al proprio colloquio, invece, Jim si mette subito sotto una buona luce, ma ha un momento di esitazione quando, tra i suoi documenti, trova un biglietto di incoraggiamento di Pam, assieme ad una delle medaglie delle Olimpiadi d'ufficio.\nNel corso della giornata, Pam si ritrova spesso a parlare di fronte alle telecamere, soprattutto in riferimento a quanto accaduto con Jim: si dice dispiaciuta del naufragio dell'amicizia con Jim, per il cui futuro \u00e8 fiduciosa, e spiega di come i due abbiano finalmente chiarito tutto in spiaggia. Mentre confessa le proprie sensazioni alla telecamera, viene interrotta proprio da Jim, che ha deciso di abbandonare il colloquio per tornare a Scranton, e chiedere finalmente a Pam un appuntamento.\nIn chiusura di puntata, Wallace viene inquadrato mentre parla al telefono con il candidato scelto infine per ricoprire l'incarico di Jan: un'altra telecamera mostra che tale candidato \u00e8, a sorpresa, Ryan."}
{"id": "2564116", "revid": "297745", "url": "https://it.wikipedia.org/wiki?curid=2564116", "title": "Vincheto di Celarda", "text": ""}
{"id": "2564135", "revid": "767487", "url": "https://it.wikipedia.org/wiki?curid=2564135", "title": "Calle Larga", "text": "Calle Larga \u00e8 un comune del Cile della provincia di Los Andes nella Regione di Valpara\u00edso. Al censimento del 2002 possedeva una popolazione di 10.393 abitanti.\nGeografia fisica.\nCalle Larga si estende su una superficie di 321,7\u00a0km2. Il comune confina a ovest con Rinconada, a nord e ad est con Los Andes e verso sud con Colina, comuni della regione di Santiago."}
{"id": "2564138", "revid": "1305772", "url": "https://it.wikipedia.org/wiki?curid=2564138", "title": "The Impossible Dream", "text": "The Impossible Dream (\"il sogno impossibile\" in lingua inglese) pu\u00f2 riferirsi a:"}
{"id": "2564140", "revid": "486946", "url": "https://it.wikipedia.org/wiki?curid=2564140", "title": "ESPN Classic On Demand", "text": ""}
{"id": "2564141", "revid": "628767", "url": "https://it.wikipedia.org/wiki?curid=2564141", "title": "Rinconada", "text": "Rinconada \u00e8 un comune del Cile della provincia di Los Andes nella Regione di Valpara\u00edso. Al censimento del 2002 possedeva una popolazione di 6.692 abitanti."}
{"id": "2564147", "revid": "628767", "url": "https://it.wikipedia.org/wiki?curid=2564147", "title": "San Esteban (Cile)", "text": "San Esteban \u00e8 un comune del Cile della provincia di Los Andes nella Regione di Valpara\u00edso. Al censimento del 2002 possedeva una popolazione di 14.400 abitanti.\nNote.\nSan Esteban \u00e8 gemellata con Castellalto (Teramo)ITALIA"}
{"id": "2564155", "revid": "628767", "url": "https://it.wikipedia.org/wiki?curid=2564155", "title": "Catemu", "text": "Catemu \u00e8 un comune del Cile della provincia di San Felipe de Aconcagua nella Regione di Valpara\u00edso. Al censimento del 2002 possedeva una popolazione di 12.112 abitanti."}
{"id": "2564158", "revid": "1272592", "url": "https://it.wikipedia.org/wiki?curid=2564158", "title": "Ignazio Oliva", "text": "Biografia.\nLaureato in Scienze politiche con indirizzo sociologico a Genova, studia recitazione per tre anni presso il Teatro Cinque di Milano e per un anno presso il Piccolo Teatro di Campopisano di Genova.\nIn teatro recita in diversi spettacoli, tra cui: \"Sacco e Vanzetti\", per la regia di Beatrice Bracco, in cui ha il ruolo di Bartolomeo Vanzetti, \"Il malato immaginario\", regia di P. Tomlinson, \"Il giardino dei ciliegi\", regia di T. Scanner, \"Il piccolo principe\", regia di E. Musso, \"Un tram che si chiama Desiderio\", regia di M. Lopez. Nel 1983 appare per la prima volta in televisione con un piccolo ruolo nel film tv \"I velieri\", diretto da Gianni Amelio. Tra gli altri suoi primi lavori per il piccolo schermo ricordiamo le miniserie tv \"La buona Battaglia - Don Pietro Pappagallo\", regia di Gianfranco Albano, e \"Chiara e Francesco\", regia di Fabrizio Costa, trasmesse rispettivamente nel 2006 e nel 2007 da Rai 1.\nNel 1994 debutta sul grande schermo nel film \"Come due coccodrilli\", regia di Giacomo Campiotti, presentato al \"Festival internazionale del film di Locarno\". A questo film fa seguito \"Io ballo da sola\" (1996), regia di Bernardo Bertolucci. Nel 1998 \u00e8 fra gli interpreti de \"L'ospite\", diretto da Alessandro Colizzi, film tratto dal romanzo \"La vergogna\" di Silvia Cossu. Successivamente torna a lavorare con Giacomo Campiotti ne \"Il tempo dell'amore\" (1999).\nLavora anche con attori quali Ewan McGregor e Susan Lynch, in \"Nora\" (2000), regia di Pat Murphy. Successivamente interpreta \"Arlecchino\" ne \"Il trionfo dell'amore\" (2001), regia di Clare Peploe. Del 2001 \u00e8 anche il film \"L'ultima lezione\", regia di Fabio Rosi.\nNel 2003 torna sul grande schermo con \"Passato prossimo\", film d'esordio di Maria Sole Tognazzi. Nello stesso anno \u00e8 protagonista di \"Amorf\u00f9\", regia di Emanuela Piovano. Nel 2005 escono due film in cui appare: \"Tu devi essere il lupo\", regia di Vittorio Moroni, e \"Onde\", che rappresenta l'esordio di Francesco Fei.\nNel 2007 \u00e8 nel cast del film di John Irvin, \"The Moon and the Stars\", con Jonathan Price e Alfred Molina, e prende parte al film di Aurelio Grimaldi \"Anita - Una vita per Garibaldi\". A questi film fanno seguito, tra gli altri: \"Se chiudi gli occhi\", film d'esordio di Lisa Romano, \"La canarina assassinata\", regia di Daniele Cascella, e \"Scusa ma ti chiamo amore\", regia di Federico Moccia, tutti del 2008, e \"Scusa ma ti voglio sposare\" del 2010. Sempre nel 2010 \u00e8 nel cast della seconda stagione della serie TV \"Tutti pazzi per amore\"."}
{"id": "2564162", "revid": "109188771", "url": "https://it.wikipedia.org/wiki?curid=2564162", "title": "Mammuthus africanavus", "text": "Il mammut africano (Mammuthus africanavus) \u00e8 la specie pi\u00f9 antica della famiglia dei mammut, apparso per la prima volta attorno ai 4.8 milioni di anni nell'Africa del nord, durante il Pliocene. Alcuni fossili di questo mammut sono stati trovati in Ciad, Libia, Marocco e in Tunisia."}
{"id": "2564165", "revid": "1684799", "url": "https://it.wikipedia.org/wiki?curid=2564165", "title": "Catalina Sky Survey", "text": "Catalina Sky Survey (CSS) \u00e8 un progetto di ricerca, condotto dal \"Lunar and Planetary Laboratory\" dell'Universit\u00e0 dell'Arizona, mirato alla ricerca di comete, asteroidi e oggetti Near-Earth (NEO), la cui orbita pu\u00f2 intersecare quella della Terra.\nUno degli obiettivi prioritari della campagna osservativa \u00e8 l'individuazione di quegli asteroidi potenzialmente pericolosi che percorrono orbite che intersecano quella della Terra e che in futuro potrebbero precipitare sul nostro pianeta.\nTraguardo della missione e valutazione della minaccia di impatto.\nLa tecnologia \u00e8 giunta ad un livello tale da rendere possibile una accurata catalogazione degli oggetti NEO. In considerazione del rischio di impatto con oggetti di grandi dimensioni e delle relative catastrofiche conseguenze, \u00e8 stato avviato il programma \"NEO Observations Program (NEOO)\" sulla base delle direttive date alla NASA dal Congresso statunitense nel 1998. Il programma dovrebbe riuscire a raccogliere un numero di osservazioni sufficiente a determinare con una sicurezza del 90% le orbite degli oggetti pi\u00f9 grandi di un chilometro.\nIl Catalina Sky Survey (CSS) ed i paralleli Siding Spring Survey (SSS) e Mount Lemmon Survey stanno contribuendo al raggiungimento del traguardo fissato dal Congresso statunitense.\nInformazioni tecniche.\nLa missione CSS utilizza tre telescopi:\nTutte le postazioni utilizzano allo stesso modo fotocamere gestite elettro-termicamente e software scritto dal team del CSS.\nLe fotocamere sono raffreddate approssimativamente a -100\u00a0\u00b0C in modo da abbassare le relative correnti di buio a circa 1 elettrone per ora. Queste fotocamere di 4096x4096 pixel forniscono un campo visivo di 1 grado quadrato sul telescopio da 1,5 metri e circa 9 gradi quadrati con il secondo telescopio.\nLe esposizioni nominali sono di 30 secondi e con il telescopio principale \u00e8 possibile osservare oggetti che raggiungono una magnitudine pari a 21,5.\nIl CCS opera solitamente tutte le notti di cielo sereno con l'esclusione di alcuni giorni corrispondenti alle fasi di Luna piena.\nNel 2005, il CSS \u00e8 stato il pi\u00f9 efficace cacciatore di NEO, superando per numero di scoperte il programma \"Lincoln Near-Earth Asteroid Research\" (LINEAR) del Lincoln Laboratory del MIT.\nScoperte.\nIl CSS ha scoperto 310 NEO nel 2005, 396 nel 2006, 466 nel 2007, e 564 nel 2008 .\nHa scoperto o coscoperto molte comete tra le quali 34 portano il nome del programma come la P/1999 XN120 Catalina, la 300P/Catalina, la P/2007 C2 Catalina, la P/2008 E1 Catalina, la P/2009 WX51 Catalina e la P/2011 CR42 Catalina. Molte di pi\u00f9 sono le comete scoperte nell'ambito del programma ma che portano il nome degli scopritori .\nTra gli asteroidi pi\u00f9 interessanti scoperti dal programma ci sono:\nI membri del CSS/SSS.\nIl team del CSS \u00e8 diretto da Stephen M. Larson dell'Universit\u00e0 dell'Arizona.\nI suoi membri sono:\nIn Australia:\nRiconoscimenti.\nL'asteroide 83360 Catalina \u00e8 stato cos\u00ec nominato in onore del Catalina Sky Survey."}
{"id": "2564167", "revid": "628767", "url": "https://it.wikipedia.org/wiki?curid=2564167", "title": "Llaillay", "text": "Llaillay \u00e8 un comune del Cile della provincia di San Felipe de Aconcagua nella Regione di Valpara\u00edso. Al censimento del 2002 possedeva una popolazione di abitanti."}
{"id": "2564170", "revid": "834", "url": "https://it.wikipedia.org/wiki?curid=2564170", "title": "The Mamas and the Papas", "text": ""}
{"id": "2564171", "revid": "1013865", "url": "https://it.wikipedia.org/wiki?curid=2564171", "title": "Panquehue", "text": "Panquehue \u00e8 un comune del Cile della provincia di San Felipe de Aconcagua nella Regione di Valpara\u00edso. Al censimento del 2012 possedeva una popolazione di 6.837 abitanti."}
{"id": "2564172", "revid": "121465951", "url": "https://it.wikipedia.org/wiki?curid=2564172", "title": "Crom", "text": "Crom \u00e8 una divinit\u00e0 immaginaria creata da Robert E. Howard. Appare principalmente menzionata dal personaggio Conan il barbaro e adorato, si presume, dai Cimmeri. Il suo nome probabilmente deriva dalla antica divinit\u00e0 celtica Crom Cruach, dato che i Cimmeri sono una sorta di \"protoCelti\" nel mondo preistorico dell'Era hyboriana creato da Howard.\nCrom \u00e8 un dio oscuro che, dalla cima nebbiosa della sua montagna circondata da nere nubi, osserva e giudica i comuni mortali, pronto a disapprovare il loro operato. Inutile pregarlo o invocarlo, perch\u00e9 Crom odia i deboli. Malgrado ci\u00f2, si dice che Crom apprezzi il coraggio e la tenacia, anche se reputa gli umani troppo fragili per raggiungere il successo."}
{"id": "2564173", "revid": "121837", "url": "https://it.wikipedia.org/wiki?curid=2564173", "title": "Phad", "text": ""}
{"id": "2564174", "revid": "121837", "url": "https://it.wikipedia.org/wiki?curid=2564174", "title": "17 Tauri", "text": ""}
{"id": "2564176", "revid": "92723", "url": "https://it.wikipedia.org/wiki?curid=2564176", "title": "Raivavae (comune)", "text": "Il comune di Raivavae si trova nella Polinesia francese nelle Isole Australi e conta 905 abitanti, \u00e8 composto dall'atollo di Raivavae ed \u00e8 suddiviso in 3 comuni associati:"}
{"id": "2564177", "revid": "484362", "url": "https://it.wikipedia.org/wiki?curid=2564177", "title": "Epoca adrianea", "text": ""}
{"id": "2564178", "revid": "767487", "url": "https://it.wikipedia.org/wiki?curid=2564178", "title": "Gutterflower", "text": "Gutterflower \u00e8 il settimo album del gruppo rock statunitense Goo Goo Dolls.\nIl disco.\n\"Big Machine\", \"Here Is Gone\" e \"Sympathy\" sono le uniche tracce che hanno un video e che sono state estratte come singoli. \"Sympathy\" \u00e8 anche conosciuta come \"Acoustic #4\" e la canzone \"Here Is Gone\" \u00e8 stata scritta da Johnny Rzeznik mentre stava parlando al telefono con un suo amico."}
{"id": "2564179", "revid": "803830", "url": "https://it.wikipedia.org/wiki?curid=2564179", "title": "Putaendo", "text": "Putaendo \u00e8 un comune del Cile della provincia di San Felipe de Aconcagua nella Regione di Valpara\u00edso. Al censimento del 2002 possedeva una popolazione di 14.649 abitanti."}
{"id": "2564187", "revid": "121837", "url": "https://it.wikipedia.org/wiki?curid=2564187", "title": "23 Tauri", "text": ""}
{"id": "2564188", "revid": "1372005", "url": "https://it.wikipedia.org/wiki?curid=2564188", "title": "Gisella di Svevia", "text": "Biografia.\nEra la figlia del corradinide Ermanno II, duca di Svevia, e di Gerberga di Borgogna. Nel 1002 Gisella spos\u00f2 il conte Bruno I di Brunswick, divenendo contessa consorte di Brunswick. In seconde nozze ella spos\u00f2 Ernesto I, duca di Svevia e, rimasta vedova nel 1015, divenne reggente per il loro figlio Ernesto II, anche se venne poi rimossa dall'incarico di reggenza sulla scorta dei suoi legami parentali con il marito Ernesto I, giudicati troppo stretti dal diritto canonico.\nIl terzo matrimonio, celebrato nel 1016 o 1017, la un\u00ec a Corrado il Salico, che in seguito divenne imperatore dei Romani; ella gioc\u00f2 un ruolo attivo nella politica imperiale, partecipando alle riunioni del consiglio e riuscendo ad ottenere il trasferimento a suo marito della successione del regno dello zio Rodolfo III di Borgogna.\nGisella si interessava anche agli affari della Chiesa ed intervenne nelle nomine di vescovi e abati-principi, partecipando a svariati sinodi ecclesiastici.\nGisella mor\u00ec di dissenteria nel palazzo imperiale di Goslar nel 1043 e venne sepolta nelle catacombe della cattedrale imperiale di Spira, in Germania, assieme ad altri imperatori e membri della famiglia imperiale.\nLa sua tomba venne aperta nel 1900: il corpo mummificato di Gisella misurava 172 centimetri di altezza e conservava ancora lunghi capelli biondi.\nDiscendenza.\nGisella ebbe numerosi figli dai suoi tre matrimoni.\nDa Bruno I, conte di Brunswick, essa ebbe:\nCon Ernesto I, duca di Svevia, essa diede alla luce:\nGisella e Corrado II il Salico furono genitori di tre figli:"}
{"id": "2564189", "revid": "62004", "url": "https://it.wikipedia.org/wiki?curid=2564189", "title": "Hennady Zubov", "text": ""}
{"id": "2564192", "revid": "110157", "url": "https://it.wikipedia.org/wiki?curid=2564192", "title": "San Felipe (Cile)", "text": "San Felipe \u00e8 un comune del Cile capoluogo della provincia di San Felipe de Aconcagua nella Regione di Valpara\u00edso. Al censimento del 2002 possedeva una popolazione di 64.126 abitanti."}
{"id": "2564195", "revid": "158286", "url": "https://it.wikipedia.org/wiki?curid=2564195", "title": "Team CSC-Tiscali", "text": ""}
{"id": "2564196", "revid": "628767", "url": "https://it.wikipedia.org/wiki?curid=2564196", "title": "Santa Mar\u00eda (Cile)", "text": "Santa Mar\u00eda \u00e8 un comune del Cile della provincia di San Felipe de Aconcagua nella Regione di Valpara\u00edso. Al censimento del 2002 possedeva una popolazione di 12.813 abitanti."}
{"id": "2564197", "revid": "486946", "url": "https://it.wikipedia.org/wiki?curid=2564197", "title": "Proteam motorsport", "text": ""}
{"id": "2564198", "revid": "2086778", "url": "https://it.wikipedia.org/wiki?curid=2564198", "title": "Consegna della regola francescana", "text": "La Consegna della regola francescana \u00e8 un dipinto, tecnica mista su tavola (150x185 cm), del pittore napoletano Colantonio, facente un tempo parte di uno smembrato polittico per la chiesa di San Lorenzo Maggiore ed oggi conservato nel Museo nazionale di Capodimonte. L'opera \u00e8 databile al 1445 circa.\nStoria.\nColantonio oper\u00f2 a Napoli tra il 1440 e il 1460 circa, e visse sia la stagione di re Renato (1438-1442), il colto ammiratore dell'arte fiamminga, borgognona e provenzale, sia quella di Alfonso I d'Aragona (al trono dal 1444), legato agli altri territori della corona aragonese, in particolare la Catalogna, a sua volta ispirata ai modi fiamminghi.\nLe diversit\u00e0 di questi due momenti di influenza franco-fiamminga sono ben visibili nei due pannelli principali dell'anc\u00f3na per la chiesa francescana di San Lorenzo, dipinta tra il 1444 e il 1446 circa in momenti diversi, e completata in seguito da Antonello da Messina con le tavolette laterali dei \"Beati francescani\". Il tema generale dell'ancona era la celebrazione del pensiero francescano, di cui san Girolamo era stato, secondo le teorie di san Bernardino, uno degli ispiratori alla radice.\nDescrizione e stile.\nLa scena mostra, su fondo oro, san Francesco d'Assisi, in piedi al centro, dalla figura longilinea, che offre la Regola francescana ai confratelli inginocchiati attorno a lui: gli uomini a sinistra, con frate Leone che riceve il libro, e le donne a destra, con santa Chiara. In alto volano due angeli simmetrici, che reggono cartigli.\nIn quest'opera Colantonio si mostra gi\u00e0 aggiornato alle novit\u00e0 dell'ambiente di corte aragonese, con una maggiore indole \"fiamminghista\", filtrata per\u00f2 questa volta dalla scuola iberica, come dimostrano il pavimento inerpicato in verticale, le fisionomie, le aureole traforate, le pieghe rigide e geometriche delle vesti.\nIl di poco anteriore \"San Girolamo nello studio\" invece resta legato al gusto della precedente corte angioina di re Renato e di pittori come Barth\u00e9lemy d'Eyck, come dimostrano l'attenzione alla resa dei volumi e la profondit\u00e0 spaziale realistica, oltre alla cura minuziosa del dettaglio e della resa realistica degli oggetti."}
{"id": "2564199", "revid": "112933059", "url": "https://it.wikipedia.org/wiki?curid=2564199", "title": "Stella Be", "text": "Una stella Be \u00e8 una stella di classe spettrale B il cui spettro \u00e8 caratterizzato da prominenti linee di emissione (indicate dalla lettera \"e\" dopo la B) dell'idrogeno; non \u00e8 rara la presenza di linee di emissione di altri elementi ionizzati, ma normalmente appaiono pi\u00f9 deboli.\nAltre caratteristiche osservative includono la polarizzazione lineare della luce e spesso un eccesso di emissione infrarossa, dovuta alla presenza di un disco circumstellare. Lo stadio di stella Be \u00e8 transitorio: ogni stella di classe B pu\u00f2 diventare in qualunque momento una stella Be, e viceversa. La prima stella riconosciuta come appartenente a questa classe stellare fu , osservata nel 1866 da Angelo Secchi, nonch\u00e9 la prima stella sul cui spettro siano state individuate delle linee di emissione.\nCaratteristiche.\nSebbene la stragrande maggioranza delle stelle Be siano nella sequenza principale, a questa categoria appartiene un insieme eterogeneo di altri tipi stellari, tra cui stelle pre-sequenza principale (in particolare le stelle Be di Herbig), giganti e supergiganti post-sequenza principale, nuclei di nebulose protoplanetarie e planetarie.\nLe linee di emissione delle stelle Be provengono dall'ambiente attorno alla stella, non dalla stella stessa: infatti \u00e8 stata individuata attorno a questi astri la presenza di dischi circumstellari, costituiti da materia gassosa che si ritiene sia costituita da materiale espulso dalla stella, principalmente idrogeno. L'eccesso di radiazione infrarossa e la polarizzazione sono conseguenza della diffusione della luce stellare da parte del disco, mentre le linee di emissione si originano a seguito del ri-processamento della radiazione ultravioletta stellare all'interno del disco.\nLe stelle Be sono caratterizzate da altissime velocit\u00e0 di rotazione, confermata dalle misure interferometriche di alcuni di questi astri, come Achernar (\u03b1 Eridani). Tuttavia la rotazione non \u00e8 sufficiente a spiegare come si formi questo disco di materia espulsa; gli astronomi ritengono che intervengano ulteriori meccanismi di espulsione, che coinvolgono il campo magnetico della stella o la presenza di pulsazioni non-radiali della superficie stellare. La natura transitoria della fase di stella Be sembra collegata a questi processi secondari, anche se i meccanismi dettagliati sono ancora oggetto di studio.\nAlcune stelle Be sono anche variabili e appartengono principalmente a una delle classi Gamma Cassiopeiae o Lambda Eridani.\nPrincipali stelle Be.\nLa seguente tabella raccoglie le stelle Be pi\u00f9 brillanti del cielo."}
{"id": "2564203", "revid": "767487", "url": "https://it.wikipedia.org/wiki?curid=2564203", "title": "Let Love In (Goo Goo Dolls)", "text": "Let Love In \u00e8 l'ottavo album del gruppo rock statunitense Goo Goo Dolls.\nIl disco.\nLa traccia \"Give a Little Bit\" \u00e8 una cover della band Supertramp."}
{"id": "2564204", "revid": "767487", "url": "https://it.wikipedia.org/wiki?curid=2564204", "title": "Hijuelas", "text": "Hijuelas \u00e8 un comune del Cile della provincia di Quillota nella Regione di Valpara\u00edso. Al censimento del 2002 possedeva una popolazione di 16.014 abitanti."}
{"id": "2564212", "revid": "149587", "url": "https://it.wikipedia.org/wiki?curid=2564212", "title": "Canneto di Lipari", "text": ""}
{"id": "2564215", "revid": "767487", "url": "https://it.wikipedia.org/wiki?curid=2564215", "title": "La Calera (Cile)", "text": "La Calera \u00e8 un comune del Cile della provincia di Quillota nella Regione di Valpara\u00edso. Al censimento del 2002 possedeva una popolazione di 49.503 abitanti."}
{"id": "2564217", "revid": "767487", "url": "https://it.wikipedia.org/wiki?curid=2564217", "title": "La Cruz (Cile)", "text": "La Cruz \u00e8 un comune del Cile della provincia di Quillota nella Regione di Valpara\u00edso. Al censimento del 2012 possedeva una popolazione di 17.381 abitanti."}
{"id": "2564219", "revid": "124123", "url": "https://it.wikipedia.org/wiki?curid=2564219", "title": "J\u00f6rg Breu il Vecchio", "text": "Biografia.\nSi form\u00f2 artisticamente nella sua citt\u00e0 e nella sua prima opera ufficialmente documentata, l'altare raffigurante \"Storie di Cristo\" del 1501 (abbazia di Herzogenburg) conserv\u00f2 elementi pittorici tipicamente svevi. \nIn quegli anni il pittore soggiorn\u00f2 in Austria per un viaggio di studio. \nNel 1502 rientr\u00f2 ad Augusta, dove inizi\u00f2 a svolgere la carriera di maestro d'arte.\nIntorno al 1508 si trasfer\u00ec in Italia e due anni dopo realizz\u00f2 l'altare con \"Storie di Maria\", che present\u00f2 qualche accostamento allo stile di Holbein il Vecchio.\nDal 1512 Breu, con la \"Vergine e Santi\", evidenzi\u00f2 influenze di Burgkmair che lo accompagneranno per tutto il resto della carriera.\nUn secondo viaggio italiano, effettuato nel 1514, si tradusse nel \"Sansone\" e sulla facciata del Municipio di Augusta.\nVerso il 1520 il pittore esegu\u00ec le ante di organo nella chiesa di Sant'Anna dove risultarono evidenti alcuni elementi del D\u00fcrer, del Polack e del Mair von Landshut.\nDopo una serie di opere intermedie, quali la \"Lucrezia\" del 1528, negli ultimi anni di carriera, Breu ritorn\u00f2 sugli affreschi senza trascurare le celebri xilografie, abitualmente con tematiche militaresche e prese in prestito dalla letteratura, come nell'esempio della \"Cronaca delle donne famose\".\nSuo figlio, J\u00f6rg Breu il Giovane (1510-1547) segu\u00ec le orme del padre divenendo un noto xilografo."}
{"id": "2564221", "revid": "83531", "url": "https://it.wikipedia.org/wiki?curid=2564221", "title": "Classica di Amburgo 2002", "text": "La Classica di Amburgo 2002 (ufficialmente \"HEW Cyclassics\" per motivi di sponsorizzazione), settima edizione della corsa, si svolse il 4 agosto 2002 su un percorso totale di 253,2\u00a0km. Fu vinta dal belga Johan Museeuw che termin\u00f2 la gara in 5h43'35\", imponendosi in una volata ridotta a sette uomini. A completare il podio lo spagnolo Igor Astarloa e l'italiano Davide Rebellin. Il resto del gruppo principale arriv\u00f2 con un ritardo di pochi secondi.\nPercorso.\nLa HEW-Cyclassics 2002 si corse su un circuito di 253,2\u00a0km attraverso la citt\u00e0 di Amburgo e la campagna circostante. Il percorso era prevalentemente pianeggiante e adatto ai velocisti.\nSquadre e corridori partecipanti.\nAl via si presentarono ventitr\u00e9 squadre del circuito professionistico. Ogni squadra poteva schierare otto corridori."}
{"id": "2564234", "revid": "62004", "url": "https://it.wikipedia.org/wiki?curid=2564234", "title": "Oleksandr Oleksandrovi\u010d Alijev", "text": ""}
{"id": "2564236", "revid": "62004", "url": "https://it.wikipedia.org/wiki?curid=2564236", "title": "Serhij Pavlovy\u010d Balta\u010da", "text": ""}
{"id": "2564240", "revid": "1921140", "url": "https://it.wikipedia.org/wiki?curid=2564240", "title": "Scorticamento", "text": "Lo scorticamento \u00e8 l'esito della rimozione della pelle dal corpo; in genere cercando di mantenere intatta la porzione rimossa. Pu\u00f2 venire praticato sugli animali allo scopo di prepararli al consumo della carne a scopo alimentare o per ricavarne la pelliccia.\nQuando viene applicato sugli esseri umani, lo scorticamento viene usato come metodo di tortura o di esecuzione capitale, a seconda della quantit\u00e0 di pelle rimossa. In questi casi si parla di \"scorticare vivo\". Si sono registrati casi in cui le persone sono state scorticate dopo morte, generalmente come segno di spregio verso il cadavere di un importante nemico o criminale.\nStoria.\nLo scorticamento \u00e8 una pratica antica. Esistono resoconti di scorticamenti praticati dagli Assiri sui nemici e i capi ribelli catturati, con conseguente affissione della pelle sulle mura della citt\u00e0, come monito a chi volesse sfidare il loro potere. In Messico gli Aztechi scorticavano le vittime dei sacrifici umani rituali, in genere dopo la loro morte. Bruciare o tagliare la carne attaccata al corpo faceva talvolta parte dell'esecuzione pubblica dei traditori nell'Europa medioevale. Un simile metodo di esecuzione fu usato in Francia fino ai primi del 1700; un tale episodio viene narrato vividamente nel capitolo iniziale di \"Sorvegliare e punire\" di Michel Foucault (1979).\nNel 1303, il vice Priore e Sacrestano della Westminster Abbey distrusse nella Cappella della Pisside il monumento abbaziale della camera del tesoro, rubandone il contenuto. Inglobati nella porta della Cappella della Pisside sono stati rinvenuti frammenti di pelle umana, come pure nelle tre porte della Sacrestia. Nella chiesa di Copford, nell'Essex (Inghilterra), sono stati trovati lembi di pelle umana attaccati alla porta.\nNella storia cinese, Sun Hao, Fu Sheng e Gao Heng furono noti per la rimozione della pelle dai volti delle persone. L'Imperatore Hongwu fece scorticare molti servi, ufficiali e ribelli. Nel 1396 egli ordin\u00f2 lo scorticamento di 5000 donne. Hai Rui sugger\u00ec al suo imperatore di scorticare i funzionari corrotti. L'Imperatore Zhengde fece scorticare sei ribelli, e anche Zhang Xianzhong fece scorticare molte persone. Lu Xun disse che la dinastia Ming cominci\u00f2 ed ebbe termine con lo scorticamento.\nCause di morte.\nLe cause tipiche di morte da scorticamento sono lo shock, la grande perdita di sangue o di altri fluidi corporei, l'ipotermia o le infezioni. I tempi di morte sono stimati nelle poche ore successive allo scuoiamento."}
{"id": "2564241", "revid": "1776051", "url": "https://it.wikipedia.org/wiki?curid=2564241", "title": "Associazione Basket Latina 2008-2009", "text": "Questa pagina raccoglie i dati riguardanti la Associazione Basket Latina, nella stagione 2008-2009 del campionato italiano di Serie A Dilettanti di pallacanestro.."}
{"id": "2564242", "revid": "123794937", "url": "https://it.wikipedia.org/wiki?curid=2564242", "title": "Cicogna (torrente)", "text": "La Cicogna (\"la Zegogna\" o \"la \u017dicogna\" o \" \u017digogna\" in veneto) \u00e8 un corso d'acqua a carattere torrentizio della provincia di Belluno.\nNasce tra i comuni di Belluno e Limana in localit\u00e0 \"Tibolla\", alle pendici del Col Visentin (Prealpi Bellunesi), originandosi da numerosi ruscelli e rii. Scende verso la Valbelluna nella cosiddetta Valtibolla, toccando le borgate di Tassei, Piandelmonte, Ceresera, Cet, Castoi, Navasa, Visome e sfocia nel Piave tra Praloran (comune di Limana) e Rivamaor (comune di Belluno).\nTra i numerosi immissari:\nStoria e Etimologia.\nIl Cicogna \u00e8 documentato sin dal 1548 come \"\"la aqua dla Cigogna\"; il nome per\u00f2 non ha alcuna attinenza con il volatile, ma ben si sembra derivare dal latino \"ciconia\"\" il termine che veniva dato a uno strumento a collo lungo e contorto usato per attingere l'acqua.\nDa questo corso d'acqua prende il nome anche la nobile famiglia dei Cicogna, di cui \u00e8 famoso \"Marco Cicogna\" di Navasa che partecip\u00f2 alla battaglia di Lepanto."}
{"id": "2564249", "revid": "260760", "url": "https://it.wikipedia.org/wiki?curid=2564249", "title": "Antonello Biagini", "text": ""}
{"id": "2564252", "revid": "1543377", "url": "https://it.wikipedia.org/wiki?curid=2564252", "title": "Nuoto ai Giochi della II Olimpiade - 200 metri stile libero", "text": "I 200 metri stile libero erano una delle sette gare del programma di nuoto dei Giochi della II Olimpiade di Parigi. \nQuesta era la pi\u00f9 corta delle tre gare in stile libero; si disput\u00f2 tra l'11 e il 12 agosto 1900. Vi parteciparono ventisei nuotatori, provenienti da dieci nazioni .\nRisultati.\nIl primo turno di divideva in cinque semifinali. Il vincitore di ogni semifinale era qualificato per la finale; poterono prendere parte a questa anche i cinque atleti con il miglior tempo. Le semifinali si tennero l'11 agosto 1900.\nFinale.\nLa finale si tenne il 12 agosto 1900. Wahle non inizi\u00f2 nemmeno la finale. Lane vinse facilmente, con pi\u00f9 di sei secondi di distacco da Halmay e Ruberl."}
{"id": "2564254", "revid": "339392", "url": "https://it.wikipedia.org/wiki?curid=2564254", "title": "Petrodvorets", "text": ""}
{"id": "2564256", "revid": "62004", "url": "https://it.wikipedia.org/wiki?curid=2564256", "title": "Volodymyr Vasyl'ovy\u010d Bezsonov", "text": ""}
{"id": "2564259", "revid": "180202", "url": "https://it.wikipedia.org/wiki?curid=2564259", "title": "Wheel of Fortune", "text": ""}
{"id": "2564261", "revid": "253269", "url": "https://it.wikipedia.org/wiki?curid=2564261", "title": "Merv Griffin", "text": "Biografia.\nGriffin esord\u00ec come cantante negli anni '40, all'interno del \"San Francisco Sketchbook\", programma radiofonico della stazione KFRC di San Francisco. Suon\u00f2 in seguito con Freddy Martin e la sua orchestra, con la quale raggiunse notevole popolarit\u00e0, e vendette numerosi dischi. Il suo album \"Songs by M. Griffin\" fu il primo disco inciso su nastro magnetico.\nDurante una performance conobbe Doris Day, con la quale entr\u00f2 nel mondo del cinema; nel film \"Sogno di Boh\u00e8me\" (1953) diede a Kathryn Grayson il primo bacio a labbra dischiuse della storia del cinema statunitense.\nDalla fine degli anni '50 condusse numerosi quiz televisivi, tra i quali \"Play Your Hunch\", e fu l'ideatore di \"Jeopardy!\" nel 1964 e \"Wheel of Fortune\" (tradotto in italiano come \"La ruota della fortuna\") nel 1975.\nNel 1965 inizi\u00f2 a condurre il talk show \"The Merv Griffin Show\", programma che prosegu\u00ec per pi\u00f9 di 21 anni e per il quale si aggiudic\u00f2 11 Emmy Awards.\nIl 10 settembre 2007 avrebbe dovuto esordire sulle reti statunitensi il suo nuovo show, \"The Merv Griffit Crosswords\", ma a causa di un cancro alla prostata, Griffin mor\u00ec il 12 agosto, a 82 anni."}
{"id": "2564262", "revid": "1745361", "url": "https://it.wikipedia.org/wiki?curid=2564262", "title": "Australian Psychological Society", "text": "L'Australian Psychological Society (APS) (letteralmente Societ\u00e0 Australiana di Psicologia) \u00e8 un'associazione pubblica stabilita per rappresentare gli psicologi australiani. L'APS comprende pi\u00f9 di 15.000 membri, rendendola cos\u00ec il pi\u00f9 grande corpo professionale rappresentante gli psicologi in Australia.\nEssa detiene un Codice di Etica che i membri dell'APS devono accettare e rispettare, e una raccomandazione di onorari appropriati per i servizi.\nAssociazione.\nLa piena associazione all'APS \u00e8 ristretta agli psicologi registrati che hanno completato un percorso di studi universitari approvato dall'APAC di almeno sei anni di durata. Membri associati possono essere accettati se hanno completato quattro anni di studi universitari di psicologia, un corso universitario di tre anni con lode o un Diploma postlaurea.\nCirca il 60% degli psicologi in tutti gli Stati australiani sono registrati come membri APS, e gli studenti iscritti rappresentano il 12% dei membri. Di questi, la ripartizione di genere vede un 76% di donne e un 26% di uomini."}
{"id": "2564263", "revid": "1149807", "url": "https://it.wikipedia.org/wiki?curid=2564263", "title": "Ozuma", "text": ""}
{"id": "2564267", "revid": "121837", "url": "https://it.wikipedia.org/wiki?curid=2564267", "title": "Stelle Be", "text": ""}
{"id": "2564269", "revid": "709565", "url": "https://it.wikipedia.org/wiki?curid=2564269", "title": "Manhunters", "text": "I Manhunters sono una razza immaginaria di robot extraterrestri creati da Jack Kirby, comparsi nei fumetti pubblicati dalla DC Comics. Debuttarono in \"1st Issue Special\" n. 5 (agosto 1975).\nStoria editoriale.\nIl Gran Maestro, e la Societ\u00e0 dei Manhunters a cui si un\u00ec anche Mark Shaw, fu introdotta da Jack Kirby in \"1st Issue Special\" n. 5 (agosto 1975). La storia pi\u00f9 ampia dietro la specie robot aliena spiegata in questo articolo venne introdotta in Justice League of America n. 140 (marzo 1977), in una storia di Steve Englehart e Dick Dillin.\nStoria.\nPolizia Interstellare.\nI Manhunters furono il primo tentativo dei Guardiani dell'Universo di formare una forza di polizia intergalattica che avrebbe combattuto il male in tutto l'universo. Il loro nome e codice di comportamento furono modellati dai Guardiani dai Manhunters di Ma'aleca'andra (Marte). Per migliaia di anni, furono i fedeli servitori dei Guardiani. Tuttavia, i Manhunters divennero ossessionati dall'atto di dare la caccia ai criminali. Il loro motto \"Nessun uomo sfugge ai Manhunters\", divenne pi\u00f9 importante del vedere applicata la giustizia.\nEsilio.\nInfine, i robot cospirarono per ribellarsi ai loro maestri, ma i Guardiani li sconfissero e distrussero la maggior parte di loro. Quelli che sopravvissero si nascosero su alcuni pianeti, ricostituendo lentamente le loro forze e diffondendo il loro credo ad altri. Fino ad allora, il principale obiettivo dei Manhunters era vendicarsi dei Guardiani, cos\u00ec come sul loro rimpiazzo, il Corpo delle Lanterne Verdi.\nI Manhunters si infiltrarono e liberarono molti pianeti travestiti da esseri viventi e crearono il \"Culto dei Manhunters\" che allen\u00f2 altri ad essere i loro servitori. Su Marte, la gente di quel mondo cominci\u00f2 la creazione di un gruppo di Martian Manhunters, che si basava sulla lezione di preservazione della giustizia insegnatagli dai Manhunters ed eressero addirittura un tempio basato sulla comparsa della loro ispirazione. Sulla Terra, la maggior parte dei servitori del culto dei Manhunters non erano a conoscenza che i loro padroni erano robot, o che il loro reale scopo non era nobile. Alcuni di questi agenti divennero supereroi conosciuti anche loro come Manhunters. Il loro costume era simile a quello degli stessi robot, un alternarsi di rossi e blu. Il pi\u00f9 famoso di questi fu un cacciatore di grande fama di nome Paul Kirk. Kirk era attivo negli anni quaranta, e fu protagonista di un suo fumetto. Il suo personaggio fu reinserito nella continuit\u00e0 moderna negli anni settanta, in cui fu presumibilmente ucciso anni prima ma fu in realt\u00e0 messo in animazione sospesa da una cospirazione segreta. Kirk fu clonato, e quando finalmente si svegli\u00f2, dedic\u00f2 se stesso alla battaglia contro coloro che lo usarono, infine morendo nel processo. Tuttavia, alcuni dei suoi cloni sopravvissero.\nI Manhunters furono scoperti dalla Justice League che ne sconfisse il capo, Il Grande Maestro. Uno dei loro pedoni umani, Mark Shaw, adott\u00f2 una nuova identit\u00e0 cos\u00ec come un nuovo costume da eroe, il Corsaro. Tuttavia, fu scoperto che era un criminale che si fingeva un eroe.\nMillennium.\nAnni pi\u00f9 tardi, fu rivelato che i Manhunters, non solo esistevano ancora, ma che avevano infiltrato le vite di molti supereroi con i loro agenti. Pianificarono anche di infiltrarsi tra gli Dei Olimpici, uno dei loro agenti sarebbe stato dio ibrido Pan, come mostrato nella storia \"Challenge of the Gods\". Si rivelarono quando un Guardiano e una Zamaron vollero evolvere qualche umano nel diventare uno dei nuovi Guardiani durante quella che divenne la Crisi Millennium. In questa occasione, ci fu un'operazione di contrattacco massiccia dagli eroi contro i Manhunters e sembr\u00f2 che finalmente il Grande Maestro fosse stato distrutto, insieme ad alcuni dei suoi pianeti nascosti. L'ex Corsaro Mark Shaw riadott\u00f2 la sua identit\u00e0 di Manhunters all'inizio della battaglia, cercando di riabilitare sia il nome sia s\u00e9 stesso.\nPost-Emerald Twilight.\nKyle Rayner incontr\u00f2 i Manhunters non troppo dopo la distruzione della Batteria del Potere Centrale da parte di Hal Jordan su Oa. Erano senzienti, individualisti e catturarono Kyle nel tentativo di usare l'ultimo anello delle Lanterne Verdi rimanente - il suo - per i loro piani. Fallirono e Kyle riusc\u00ec a fuggire.\nIl Settore 3601.\nQuando i Manhunters furono rimpiazzati dal Corpo delle Lanterne Verdi, si ritirarono su Biot, il loro mondo nel Settore 3601, un'area non mappata incapace di sostenere la vita organica. Hank Henshaw, Cyborg Superman, venne su Biot e divenne il nuovo Grande Maestro dei Manhunters. Utilizz\u00f2 la sua maestria sulla meccanica e la tecnologia kryptoniana per migliorare i Manhunters con impianti di parti organiche. Sembrarono anche aver ricostruito la Batteria del Potere Centrale distrutta da Hal Jordan. Henshaw decise di non interferire con la ricostruzione del Corpo delle Lanterne Verdi, dopo l'incontro di alcuni Manhunters con le Lanterne Verdi Hal Jordan e Guy Gardner.\nSinestro Corps.\nI Manhunters si fecero vivi di recente come parte del Sinestro Corps. Portavano miniature di Batterie del Potere gialle dentro di loro che venivano usate dai membri del Sinestro Corps per ricaricare i loro anelli gialli.\nGreen Lantern: Secret Origins.\nIn questo rinnovamento dell'inizio di Hal Jordan, fu rivelato che i Manhunters soffrivano di un malfunzionamento della loro programmazione, che assegn\u00f2 loro la missione di eliminare tutta la vita presente nel settore spaziale 666, credendo che fosse malvagio. Fu l'evento che diede vita ai Five Inversions, i soli sopravvissuti del massacro, che fecero voto di far pagare ai Guardiani la creazione dei robot assassini. Successivamente, si scoprir\u00e0 che, ad originare il genocidio, non fu un malfunzionamento degli androidi ma una loro riprogrammazione, operata dallo scienziato oano Krona allo scopo di mostrare ai Guardiani dell'Universo l'enorme debolezza di una forza di polizia priva di emozioni, alla quale era stata sufficiente una semplice alterazione del loro programma centrale per compiere un massacro senza rimorso alcuno.\nCantilena.\nI Manhunters solitamente ripetono la frase, \"\"Nessun uomo sfugge ai Manhunters\". Coincidentalmente, sotto la loro maschera giaceva una maschera bianca come il gesso, e la loro base segreta sulla Terra era in Louisiana, uno stato con una storia radicata nel voodoo, durante la serie \"Millennium\".\nI Manhunters ebbero una serie di frasi nel corso degli anni: \"Nessun male sfugge ai Manhunters!\", \"Morte al Corpo delle Lanterne Verdi!\", e \"Nessun Uomo sfugge ai Manhunters!\"\".\nAltri media.\nI Manhunters comparvero nell'episodio \"La notte pi\u00f9 buia\" della serie animata \"Justice League\". Come le loro controparti dei fumetti, furono in attivit\u00e0 prima delle Lanterne Verdi. Tuttavia, secondo i Guardiani, \"loro non potevano capire le gradazioni tra il bene e il male\", cos\u00ec furono riprogrammati per altre missioni come caccia e guardia. Sebbene non lo dissero apertamente, cominciarono un complotto di vendetta contro i Guardiani per il ricevuto tradimento.\nI Manhunters portarono la Lanterna Verde John Stewart ad un processo per la distruzione accidentale del pianeta Ajuris 4. Sconosciuta alle masse, la distruzione del pianeta era una messa in scena con l'aiuto di Kanjar Ro come parte di un piano dei Manhunters per rovesciare gli Oani ed ottenere la fonte di potere del Corpo, che essi credevano fosse loro di diritto. La loro mossa riusc\u00ec ad allontanare con successo cinque Guardiani da Oa per testimoniare a favore di John, cos\u00ec come alcune Lanterne Verdi, che lasciarono Oa gravemente indebolita quando i Manhunters attaccarono in forze. La Justice League ripul\u00ec il nome di John e aiut\u00f2 a sconfiggere i Manhunters, assistendo il Corpo delle Lanterne Verdi.\nIl comandante dei Manhunters volle assorbire il potere della Batteria Centrale, abbandonando la sua forma metallica e divenendo un gigantesco essere d'energia. John recit\u00f2 il giuramento delle Lanterne Verdi mentre assorbiva il potere della Batteria Centrale, e quindi anche il Manhunter, nel suo anello. Quindi espulse il male del Manhunter dal suo anello e ricostitu\u00ec il potere della Batteria Centrale. Questo fu basato sul fumetto \"No Man Escape The Manhuters\", che comparve in \"Justice League of America\" n. 140 e 141 (1977).\nCompaiono nella serie animata \"Lanterna Verde\" dove vengono riattivati dall'Anti-Monitor e iniziano una campagna per sterminare qualsiasi essere che prova emozioni, dovuta alla loro convinzione che il male nasce dalle emozioni."}
{"id": "2564280", "revid": "92723", "url": "https://it.wikipedia.org/wiki?curid=2564280", "title": "Rangiroa (comune)", "text": "Rangiroa \u00e8 un comune della Polinesia francese e comprende i seguenti atolli:"}
{"id": "2564281", "revid": "767487", "url": "https://it.wikipedia.org/wiki?curid=2564281", "title": "Matthias Hattenberger", "text": ""}
{"id": "2564282", "revid": "110157", "url": "https://it.wikipedia.org/wiki?curid=2564282", "title": "Dynamic Spectrum Management", "text": "Dynamic Spectrum Management (DSM) \u00e8 un insieme di tecniche basate su concetti teorici di teoria dell'informazione e teoria dei giochi che si sta studiando e sviluppando per migliorare le prestazioni delle comunicazione di rete. I concetti del DSM richiamano anche i principi di \"Cross-layer optimization\", intelligenza artificiale, Apprendimento automatico, ecc. \u00c8 stato recentemente reso realizzabile dalla sviluppo di processori sufficientemente potenti, sia a livello server e che di terminali, da poter gestire Software defined radio.\nDescrizione.\nQueste tecniche vengono anche chiamate ottimizzazione cooperativa. \nRisulta essere pi\u00f9 comunemente applicata per l'ottimizzazione delle prestazioni rete delle linee DSL (ITU G.992.1 DSL). Un altro possibile campo di applicazione del DSM \u00e8 la Cognitive Radio.\nPrincipi importanti e comuni del DSM sono: \nDSM nel Digital Subscribers Loop.\nIl DSM pu\u00f2 essere introdotto sulla ordinaria rete telefonica in rame 'riducendo o eliminando crosstalk, interferenze e near-far problem all'interno di una rete DSL con particolare interesse per quelle linee DSL che sono vicine tra loro in un cavo ."}
{"id": "2564291", "revid": "767487", "url": "https://it.wikipedia.org/wiki?curid=2564291", "title": "Royal College of Psychiatrists", "text": "Il Royal College of Psychiatrists (Collegio Reale degli Psichiatri) \u00e8 la principale organizzazione di psichiatria del Regno Unito, ma ora non pi\u00f9 della Repubblica d'Irlanda, responsabile della rappresentanza degli psichiatri, della ricerca psichiatrica e del fornire un'alta qualit\u00e0 di informazione pubblica riguardo ai problemi di salute mentale. Il collegio provvede all'avviso dell'PMETB e del Deanaries, responsabili della ripartizione e della certificazione degli psichiatri nel Regno Unito.\nIl collegio esiste sin dal 1841. Inizialmente conosciuto come \"Association of Medical Officers of Asylums and Hospitals for the Insane\" (Associazione dei Funzionari di Asili ed Ospedali per Dementi) (poi cambiato in Medico Psychological Association), nel 1926 ricevette il Regio decreto legge e divenne la \"Royal Medico Psychological Association\" e, infine, nel 1971, ricevendo un Decreto Supplementare, divenne l'attuale \"Royal College of Psychiatrists\".\nOltre a pubblicare molti libri e a produrre varie testate giornalistiche, il College provvede all'informazione sui problemi di salute mentale al pubblico.\nI suoi uffici si trovano in Belgrave Square, a Londra."}
{"id": "2564293", "revid": "1318658", "url": "https://it.wikipedia.org/wiki?curid=2564293", "title": "Kenya", "text": "Il Kenya (: ) a volte italianizzato come Chenia o (solo parzialmente) Kenia, ufficialmente Repubblica del Kenya (in swahili: \"Jamuhuri ya Kenya\", in inglese: \"Republic of Kenya\"), \u00e8 uno Stato dell'Africa orientale, confinante a nord con Etiopia e Sudan del Sud, a sud con la Tanzania, a ovest con l'Uganda, a nord-est con la Somalia e bagnato ad est dall'oceano Indiano. Nairobi ne \u00e8 la capitale e la citt\u00e0 pi\u00f9 grande.\nMorfologia.\nDalla costa bassa e sabbiosa dell'oceano Indiano, il territorio del Kenya si avvia procedendo verso l'interno.\nLa geografia del Kenya \u00e8 alquanto complessa. Il Kenya \u00e8 un paese dell'Africa Orientale, ed \u00e8 attraversato dall'equatore. Pur essendo un paese equatoriale e tropicale, presenta climi molto vari. Nel nord si trovano aree desertiche, e nel centro sud altopiani, con boschi e savane. Il paese \u00e8 attraversato da lunghe catene di montagne. Complessivamente, l'elemento morfologico che pi\u00f9 caratterizza il Kenya \u00e8 la Rift Valley, che lo attraversa da nord a sud. Le acque interne presentano laghi di acqua dolce e di acqua salata; numerosi sono anche i soffioni boraciferi e i geyser. Pochi invece i fiumi, di cui solo due hanno una portata e una lunghezza degne di nota (il Tana e il Galana).\nAlla fascia costiera, lunga oltre , succede una regione di altopiani aridi e stepposi; quello centrale, che si eleva a quote comprese tra i e i metri, \u00e8 diviso dalla frattura della Rift Valley che si sviluppa da nord a sud e che forma il bacino del Lago Turkana (o Rodolfo). Ai lati della Rift Valley si innalzano imponenti massicci vulcanici, il maggiore dei quali \u00e8 il monte Kenya (), uno dei monti pi\u00f9 alti dell'Africa e il Kilimangiaro () al confine con la Tanzania. L'altopiano digrada a ovest, in prossimit\u00e0 del Lago Vittoria, e a nord dove il territorio del Kenya \u00e8 occupato da un ampio tavolato desertico.\nIdrografia.\nI fiumi del Kenya non sono imponenti; i due principali, il Tana e il Galana, si gettano nell'oceano Indiano e hanno un regime molto variabile nel corso dell'anno, in funzione dalla frequenza delle precipitazioni piovose. Il lago pi\u00f9 vasto del paese \u00e8 il Turkana, dal momento che solo una piccola porzione del Lago Vittoria appartiene al territorio del Kenya; il Lago Turkana ha acque salmastre e vi affiorano numerose isole.\nIl clima.\nIl clima, molto caldo e umido nelle regioni costiere, diventa pi\u00f9 mite e asciutto nel cuore del Paese, in rapporto all'altitudine. Le piogge sono concentrate in due periodi dell'anno: da marzo a maggio le grandi piogge, mentre da ottobre a dicembre le piogge sono intense ma brevi. L'ambiente dominante \u00e8 quello della savana, tutelato da numerosi parchi naturali che coprono circa il 10% del territorio nazionale. Sulle pendici delle montagne e lungo il corso dei fiumi si trovano tracce dell'originaria foresta pluviale; mentre a nord, nelle zone meno piovose, la savana sfuma nel deserto. La savana \u00e8 l'habitat di grandi mandrie di erbivori (antilopi, gazzelle, giraffe, bufali, zebre, elefanti) e dei loro predatori (leoni, leopardi e ghepardi). Nelle acque dei laghi e dei fiumi vivono ippopotami e coccodrilli.\nFauna \nIl Kenya ha lanciato il suo primo censimento della fauna selvatica dal 2021. Decenni di bracconaggio, l'espansione dell'habitat umano e il riscaldamento globale hanno colpito duramente la popolazione animale. Per esempio, la popolazione degli elefanti africani \u00e8 diminuita di pi\u00f9 del 60% dagli anni 70, secondo l'Unione Internazionale per la Conservazione della Natura (IUCN). \nMentre l'area sotto foresta sta diminuendo leggermente, l'area della foresta primaria \u00e8 stata pi\u00f9 che dimezzata in 15 anni, dal 1990 al 2005, da ettari a ha.\nStoria.\nNumerose citt\u00e0 costiere del Kenya furono fondate dagli arabi che, a partire dal XII secolo d.C., intrattennero intensi rapporti commerciali con i gruppi indigeni. Dall'incontro tra i due popoli nacque la cultura swahili, contraddistinta da due elementi di unificazione: la lingua kiswahili e la religione islamica.\nGli agricoltori k\u0129k\u0169y\u0169, etnia del gruppo bantu, rappresentarono subito il gruppo pi\u00f9 potente e numeroso del territorio; la loro supremazia non fu mai messa in discussione dai masai come vorrebbe la tradizione popolare. I Masai sono un popolo nilota che arriv\u00f2 nell'odierno Kenya nel XVII secolo, per occupare il loro territorio attuale verso il 1750. Questa data \u00e8 ottenuta contando a ritroso i gruppi di iniziazione, i cui nomi sono ricordati oralmente senza eccezioni da tutti i clan Masai. Furono i kamba, popolazione agricola interposta tra la costa e il centro del paese, ad utilizzare storie sulla presunta ferocia dei Masai per evitare che troppe carovane di mercanti raggiungessero l'interno, togliendo loro il ruolo di mediatori nei commerci tra la costa e le regioni interne.\nIn quel periodo i portoghesi occuparono alcune localit\u00e0 della costa, ma in seguito vennero soppiantati dai sultani omaniti di Zanzibar. La presenza degli europei si intensific\u00f2 alla fine del XIX secolo, quando il Kenya divenne una colonia britannica. I bianchi scacciarono gli indigeni dai fertili altopiani dell'interno, avviando l'agricoltura di piantagione. I k\u0129k\u0169y\u0169 vennero impiegati nelle fattorie disseminate sul territorio e diedero un importante contributo alla crescita economica del paese. I kamba vennero spinti ad arruolarsi e dar vita al nascente esercito. I luya vennero solitamente impiegati in lavori domestici e artigianato. Dando ad ogni etnia un ruolo diverso, i coloni inglesi applicarono la legge del \"divide et impera\" usata in tutti i paesi africani sotto il loro dominio. Questa divisione \u00e8 visibile ancor oggi nella societ\u00e0 keniota.\nNel secondo dopoguerra i k\u0129k\u0169y\u0169 lottarono aspramente per conquistare l'indipendenza (molti di loro parteciparono alla celebre rivolta dei Mau-Mau). L'indipendenza fu ottenuta il 12 dicembre 1963 e le elezioni di quell'anno portarono Jomo Kenyatta, uno dei leader indipendentisti, alla presidenza del paese. Kenyatta promosse una politica moderata e filoccidentale, realizzando importanti riforme economiche e politiche che permisero la modernizzazione e l'industrializzazione del paese; inoltre rimase in buoni rapporti con la Gran Bretagna e con le nazioni confinanti.\nNel 1978, alla morte di Kenyatta, fu eletto presidente Daniel Arap Moi che prosegu\u00ec la politica del suo predecessore; nel 1982 approfittando di un fallito golpe da parte dell'esercito, Moi riusc\u00ec a consolidare il proprio potere, perseguitando come traditori i suoi oppositori politici e introducendo nel paese il monopartitismo.\nCon la fine della guerra fredda, il mondo occidentale cominci\u00f2 a condannare i metodi dispotici e polizieschi del governo di Moi, che, messo alle strette dalla minaccia di sospendere gli aiuti economici, reintrodusse nel paese il multipartitismo: tuttavia, grazie alla disorganizzazione delle forze d'opposizione, che non riuscirono a trovare un accordo sul proprio candidato, Moi fu confermato alla presidenza sia nelle elezioni generali del 1992 sia in quelle del 1997.\nAlle elezioni generali del 2002 Moi non si present\u00f2 come candidato perch\u00e9 costituzionalmente proibito, segnando di fatto il crollo del proprio regime dopo 24 anni di dominio: il nuovo presidente fu Mwai Kibaki che avrebbe avuto l'incarico di risollevare le sorti del Kenya.\nLe elezioni generali del 2007, per\u00f2, furono segnate da un'esplosione di violenza etnica che prosegu\u00ec anche dopo la proclamazione di stretta misura della vittoria del partito del presidente uscente: solo grazie alla mediazione di Kofi Annan si giunse ad un armistizio tra le fazioni, con l'intesa che il presidente Kibaki ed il suo principale rivale Odinga governassero insieme: quest'ultimo \u00e8 stato quindi nominato primo ministro, carica neoistituita e successivamente abolita.\nLe successive elezioni generali del 2013 sono state vinte da Uhuru Kenyatta, figlio di Jomo Kenyatta. Il 2 aprile 2015 \u00e8 avvenuta la Strage di Garissa, per mano del gruppo islamista di Al-Shabaab.\nNelle elezioni dell'8 agosto 2017 Uhuru Kenyatta sconfigge nuovamente Odinga suscitando proteste dall'opposizione che denunciano brogli. Il 1\u00ba settembre la Corte Suprema riscontrando irregolarit\u00e0 nel voto ordinato una nuova consultazione entro 60 giorni. Le elezioni si sono svolte il 26 ottobre 2017 e sono risultate nella vittoria di Kenyatta con il 98% dei voti.\nPopolazione.\nDemografia.\nLa popolazione del Kenya (53.771.296 nel 2020 e pi\u00f9 di 54 milioni attualmente) continua a crescere a ritmi elevati: nel giro di vent'anni \u00e8 pressoch\u00e9 raddoppiata e molto alta \u00e8 la quota di popolazione giovane, con meno di quindici anni. La densit\u00e0 demografica \u00e8 elevata nella regione interna degli altopiani, mentre la fascia costiera \u00e8 poco abitata, fatta eccezione per la zona di Mombasa. Il tasso di urbanizzazione \u00e8 del 28% nel 2020. La popolazione urbana si addensa soprattutto nelle citt\u00e0 di Nairobi, la capitale, e di Mombasa, citt\u00e0 araba sulla costa. A Nairobi \u00e8 attiva dal 1978 la \"Undugu Society\" (solidariet\u00e0 in kiswahili, una importante organizzazione non governativa che ha lo scopo di affrontare la difficile situazione di emarginazione dei bambini di strada di Nairobi. Con lo slogan: \"Non dategli denaro, dategli un'educazione\", la \"Undugu Society\" cerca di togliere dalla strada centinaia di \"parking boys\". L'attivit\u00e0 di Undugu \u00e8 iniziata nei tre maggiori slum di Nairobi attraverso gruppi di educatori di strada, lo sviluppo di servizi sociali, la costruzione di alloggi economici, la promozione di piccole attivit\u00e0 ricreative e non solo. L'attivit\u00e0 commerciale di \"Undugu Society\" (vendita di prodotti artigianali in pietra saponaria, sculture in legno, collane, orecchini, tramite negozi propri o attraverso le organizzazioni di commercio equo e solidale) \u00e8 finalizzata a creare le risorse necessarie per appoggiare tali programmi di sostegno. Per i bambini di strada di Nairobi la \"Undugu Society\" \u00e8 fondamentale.\nEtnie.\nLa popolazione \u00e8 suddivisa in pi\u00f9 di settanta etnie, appartenenti a quattro famiglie linguistiche: i bantu, i nilotici, i paranilotici e i cusciti. Un tempo il paese era abitato da gruppi stanziati lungo la costa e, nelle regioni interne, dai masai, che oggi vivono soprattutto nelle regioni meridionali. Attualmente l'etnia pi\u00f9 numerosa \u00e8 rappresentata dal gruppo bantu dei kikuyu (21% della popolazione); altri gruppi relativamente numerosi sono i luhya (14%), i kamba (11%), tutti di lingua bantu, i luo (13%), di lingua nilotica, e i kalenjin (11%), paranilotici. Nel paese vivono inoltre esigue minoranze di asiatici, europei e arabi.\nReligione.\nL'appartenenza religiosa \u00e8 cos\u00ec composta: presbiteriani, altri protestanti e quaccheri 45%, cattolici e ortodossi 35%, musulmani 11%, religioni tradizionali 9%. Altri includono induismo, animismo, sikhismo, giainismo e il credo di bah\u00e1'\u00ed. Il Kenya contiene il pi\u00f9 grande gruppo di quaccheri in una singola nazione.\nRipartizione linguistica.\nLe lingue ufficiali del Kenya sono l'inglese e lo swahili.\nTutti gli atti dell'Assemblea Nazionale possono essere scritti in una o entrambe queste lingue.\nI diversi gruppi etnici del Kenya in genere parlano le loro lingue madri all'interno delle proprie comunit\u00e0. In totale in Kenya si parlano 68 lingue. Le due lingue ufficiali sono utilizzate per la comunicazione tra le diverse popolazioni. L'inglese \u00e8 maggiormente diffuso negli scambi commerciali, nel mondo della scuola e a livello istituzionale. Gli abitanti delle periferie urbane e delle zone rurali sono meno multilingue, molti parlano solo la propria lingua natale.\nL'inglese britannico \u00e8 la variante pi\u00f9 diffusa, anche se si \u00e8 sviluppata una versione di \"inglese keniano\" contenente caratteristiche univoche derivate dalle lingue locali Bantu (in primis swahili e Gikuyu).\nA Nairobi nasce lo Sheng per poi diffondersi nelle principali citt\u00e0. Si tratta di un patois composto da una miscela di kiswahili, inglese e bantu.\nNel 2009 la pubblicazione Ethnologue classifica la lingue di origine africana parlate in Kenya in due famiglie linguistiche e ne riporta le principali comunit\u00e0 di madrelingua come segue:\nOrdinamento politico.\nIl Kenya \u00e8 una repubblica presidenziale. Il presidente \u00e8 sia capo dello stato che capo del governo, in un sistema multipartitico. Il potere esecutivo \u00e8 esercitato dal governo. Il potere legislativo \u00e8 attribuito sia al governo, sia all\u2019Assemblea Nazionale e al Senato. Il giudice \u00e8 indipendente dall\u2019esecutivo e dal legislatore. C\u2019era una crescente preoccupazione soprattutto durante l\u2019incarico dell\u2019ex presidente Daniel arap Moi che l\u2019esecutivo si occupasse sempre pi\u00f9 degli affari del sistema giudiziario.\nIl Kenya si colloca in basso sull\u2019indice di percezione della corruzione di Transparency International (CPI), una metrica che tenta di valutare la prevalenza della corruzione del settore pubblico in diversi paesi. Nel 2012 la nazione ha ottenuto il 139\u00ba posto su 176 paesi, con un punteggio di 27/100. Tuttavia, esistono diversi sviluppi piuttosto significativi per limitare la corruzione del governo keniano, ad esempio la creazione di una nuova e indipendente Commissione Etica e Anti-Corruzione (EACC).\nA seguito delle elezioni generali del 1997, la legge sulla revisione della Costituzione del Kenya (Katiba ya Kenya), (27 agosto 2010), intende aprire la strada a modifiche pi\u00f9 complete alla Costituzione keniana, adottata dal parlamento nazionale.\nNel dicembre 2002, i keniani hanno tenuto elezioni democratiche e aperte, giudicate libere e giuste da parte di osservatori internazionali. Le elezioni del 2002 hanno segnato un importante punto di svolta nell\u2019evoluzione democratica del Kenya in quel potere trasferito pacificamente dall\u2019Unione nazionale africana del Kenya (KANU), che aveva governato il paese dall\u2019indipendenza alla coalizione nazionale dei Rainbow Coalition (NARC), una coalizione di partiti politici.\nOrdinamento dello stato.\nSuddivisione amministrativa.\nPrima della riforma costituzionale del 2010, l'organizzazione territoriale del Paese era basata su una struttura a 5 livelli. La suddivisione di primo livello era costituita da 8 \"province\" (\"province\" in inglese); queste erano a loro volta suddivise in 71 \"distretti\" (\"district\" in inglese, \"wilaya\" in swahili), suddivisi in 262 divisioni (\"division\" in inglese, \"tarafa\" in swahili), e le divisioni suddivise in \"localit\u00e0\" (\"location\" in inglese, \"kata\" in swahili) suddivise ulteriormente in \"sottolocalit\u00e0\" (\"sublocation\" in inglese, \"kata ndogo\" in swahili).\nLa riforma costituzionale approvata nel 2010 ha invece disposto, al capitolo 11 (\"Devolved Government\"), che l'unit\u00e0 amministrativa di primo livello sia \"contea\" (inglese \"county\", plurale \"counties\"). La riforma ha avuto pieno effetto con il \"County Governments Act\" n\u00ba 17 del 2012 e le successive elezioni generali del 2013; le 47 contee sono venute a coincidere, dal punto di vista territoriale, con le subcontee. Ulteriori suddivisioni sono infine le aree urbane, i Ward, i villaggi e le altre unit\u00e0 territoriali eventualmente disposte dal governo della contea.\nProvince.\nLe province, ancora usate come riferimento geografico, hanno perso i propri poteri amministrativi a favore delle contee, che corrispondono a accorpamenti degli ex distretti.\nEconomia.\nL'economia del Kenya, dopo un periodo di benessere (anche grazie alla colonizzazione dell'Inghilterra), cadde in una profonda crisi, che peggior\u00f2 durante gli ultimi anni della dittatura Moi. \nCon l'avvento del nuovo millennio il Kenya \u00e8 andato incontro a una crescita che oscilla tra il 5 e il 6% annuo. Diversa \u00e8 per\u00f2 la distribuzione del reddito. Il benessere di pochi (2%), infatti, \u00e8 pagato con la miseria di molti (circa il 50% della popolazione vive sotto il livello di povert\u00e0).\nAttualmente, l'economia si basa sulle esportazioni soprattutto agricole e sul turismo. Buona \u00e8 la crescita dell'economia, che si concentra nella capitale Nairobi, ma che si sta sviluppando in altre citt\u00e0.\nAgricoltura e allevamento.\nDurante il periodo coloniale le coltivazioni industriali, destinate all'esportazione, sostituirono le vecchie colture di sussistenza, impoverendo il suolo troppo sfruttato.\nLe coltivazioni di mais, sorgo, miglio e patate non bastano al fabbisogno interno, e il Kenya cerca di evitare i rischi della monocoltura sfruttando i vari ambienti del suo territorio.\nLe piantagioni forniscono, sull'altopiano: caff\u00e8, t\u00e8 e piretro (una pianta utilizzata per insetticidi e prodotti antiparassitari di cui il Kenya \u00e8 il maggiore esportatore mondiale con circa tonnellate l'anno). Sulla costa invece sono molto diffuse le piantagioni di palma da olio e da cocco. Viene praticato l'allevamento di ovini e caprini.\nIndustrie.\nLe maggiori industrie si concentrano nella capitale Nairobi, e si basano sulle industrie di tipo agro-industriale. Attualmente si stanno diffondendo in altre citt\u00e0.\nLe industrie pi\u00f9 sviluppate sono quella chimica, petrolchimica, metalmeccanica, del cemento e della trasformazione di prodotti agricoli. Le maggiori risorse minerarie del Kenya sono la fluorite, l'oro, il sale e pietre preziose.\nIl paese ha anche fatto progressi verso l'industrializzazione nell'ultimo decennio circa. Ad esempio, nel settore automobilistico, la Peugeot Motor Company ha aperto un impianto di assemblaggio nel paese. Aziende automobilistiche locali come la Mobius Motors sono state anche attive nella produzione di veicoli adatti al terreno accidentato della maggior parte delle strade del Kenya.\nTrasporti.\nI trasporti kenioti sono abbastanza sviluppati in tutte le zone abitate del Kenya, tramite mezzi di trasporto pubblici e privati. La metropolitana \u00e8 assente, mentre i filobus sono inesistenti in tutta l'Africa. Discreta \u00e8 la rete ferroviaria.\nAmbiente.\nIn ambito ambientale per il Kenya si \u00e8 affermata nel XXI secolo soprattutto la figura di Wangari Maathai, Premio Nobel per la pace, nel 2004, che si \u00e8 interessata in particolare di sviluppo sostenibile.\nCultura.\nProduzione letteraria.\nUno degli autori pi\u00f9 noti, non solo della letteratura keniota, ma di tutta la produzione letteraria africana del novecento fu Ngugi wa Thiong'o, pi\u00f9 volte proposto come candidato al Premio Nobel per la letteratura, che scrisse le sue opere sia in lingua inglese che in lingua gikuyu.\nMusica.\nIn campo musicale tra i cantanti che si sono distinti tra il XX e il XXI secolo ricordiamo Adam Solomon, anche chitarrista, che utilizza soprattutto come genere la musica africana, e nel XXI secolo spicca Stella Mwangi.\nPatrimoni dell'umanit\u00e0.\nIn ambito culturale, il Kenya ha sette siti iscritti nella Lista dei patrimoni dell'umanit\u00e0 dell' UNESCO.\nSport.\nAtletica leggera.\nIl primo oro olimpico fu conquistato dall'atleta Naftali Temu nei metri maschili, nel 1968.\nTra gli altri atleti kenioti ricordiamo David Rudisha, detentore del record mondiale sugli 800 metri piani stabilito a Londra il 9 agosto 2012.\nPallavolo.\nLa nazionale di pallavolo femminile del Kenya \u00e8 attualmente la squadra pallavolistica pi\u00f9 forte del continente africano: vanta infatti sette vittorie ai campionati continentali e diverse partecipazioni ai mondiali ed alle Olimpiadi.\nCiclismo.\nIn ambito ciclistico ricordiamo il pluri campione Chris Froome.\nCalcio.\nLa nazionale di calcio del Kenya vanta cinque vittorie nella Coppa CECAFA ed ha come suo attuale capocannoniere Dennis Oliech, con 34 reti.\nGiochi olimpici.\nIl primo oro olimpico del Kenya fu conquistato nei metri piani da Naftali Temu, ai Giochi olimpici di Citt\u00e0 del Messico 1968.\nPrimo keniota a vincere una medaglia olimpica fu Wilson Kiprugut, medaglia di bronzo nell'atletica leggera a Tokyo 1964."}
{"id": "2564297", "revid": "1981351", "url": "https://it.wikipedia.org/wiki?curid=2564297", "title": "Storie (Polibio)", "text": "Le Storie () sono un'opera storiografica dello storico greco Polibio di Megalopoli (206-124 a.C.).\nLibri superstiti e struttura dell'opera.\nComposte in prosa, erano suddivise in quaranta libri, dei quali solo i primi cinque sono pervenuti a oggi nella loro interezza e narravano la storia universale del periodo fra il 264 e il 146 a.C., incentrandosi sul percorso di Roma verso l'egemonia sul mar Mediterraneo.\nNello specifico, i primi cinque libri sono pervenuti integri, mentre gran parte dei libri VI-XVIII \u00e8 giunta sotto forma di estratti conservati nelle biblioteche di Costantinopoli. Degli altri libri, restano frammenti pi\u00f9 o meno lunghi.\nI testi di Polibio rimasero, tuttavia, sconosciuti in gran parte dell'Europa fino al XIV secolo. Lo storico statunitense Jack H. Hexter ha suggerito che Niccol\u00f2 Machiavelli potesse conoscerne alcuni passi, in particolare quelli del VI libro riguardanti la natura composita della costituzione romana. Da quel momento in poi il testo divenne conosciuto in tutta l'Europa; echi delle teorie polibiane compaiono nelle opere di autori come Montesquieu, ma anche nella Costituzione degli Stati Uniti d'America.\nPolibio inizia la trattazione dall'anno 264 a.C. e la termina nel 146 a.C. Nucleo centrale delle \"Storie\" \u00e8 l'ascesa di Roma da potenza locale dell'Italia centro-meridionale a potenza egemone del Mediterraneo: l'opera narra, infatti, con particolare attenzione i cinquantatr\u00e9 anni, tra il 220 e il 167 a.C., durante i quali Roma, con le vittorie nella seconda guerra punica, nelle prime tre guerre macedoniche e nella guerra contro Antioco III e lega etolica, impose il suo potere su Cartagine, sul regno di Macedonia e sull'Impero seleucide.\nI primi cinque libri costituiscono sia l'introduzione che lo sfondo degli anni di cui si \u00e8 occupato, includendo perlopi\u00f9 le questioni del momento riguardanti le nazioni importanti dell'epoca, l'antico Egitto, la Grecia e la Spagna e tratta ampiamente della prima e della seconda guerra punica. \nLa narrazione viene interrotta dapprima nel libro VI, laddove, prendendo spunto dal risollevarsi di Roma dopo la battaglia di Canne, viene descritta, come motivo di esso, la costituzione dei Romani, delineando i diversi poteri dei consoli, del senato e del popolo. Polibio giunge alla conclusione, in virt\u00f9 della sua concezione, che \u00e8 proprio su questa \"costituzione mista\" che si basano i successi dei romani.\nIl resto dell'opera \u00e8 l'esposizione delle questioni durante il suddetto periodo critico di 53 anni; dall'esame delle parti del testo giunte fino a noi, i brani di particolare interesse sono le trattazioni su Annibale e Scipione e un'ulteriore, rilevante, digressione dal suo tema, incentrata sulle mancanze dello storico Timeo: infatti, nel libro XII, Polibio discute il valore del particolare stile storico di Timeo, per evidenziarne le mancanze.\nConcezioni della storia e metodo.\nL'opera di Polibio presenta, inoltre, un notevole interesse per il discorso sulla (\"Tyche\") o fortuna, il discorso sulla costituzione mista della \"res publica\" romana e il tema, sotteso ad ogni passaggio, del ruolo dello storico \"pragmatico\".\n\"Tyche\", che indica destino o fortuna, gioca un ruolo fondamentale nella comprensione della concezione della storia di Polibio ed \u00e8 utile per sviluppare il modo d'intendere questo concetto nel periodo ellenistico.\nTale concetto assume un doppio significato nell'opera polibiana, in quanto prima di tutto intesa come la forza con cui le cose accadono, o la casualit\u00e0 o fortuna che dir si voglia. Ma Polibio concepisce anche una componente divina di \"Tyche\", che era una convenzione ellenistica. Questa sua personificazione \u00e8 particolarmente interessante, perch\u00e9 a volte Polibio la impiega per giustificare fatti tutto sommato sensati, piuttosto che considerarli come l'insieme di decisioni legittime prese da parte delle persone coinvolte a qualunque titolo. Pertanto, \"Tyche\" rappresenta una forza elementare che \u00e8 un modo di intendere il nesso di causalit\u00e0; al tempo stesso personifica una divinit\u00e0 capricciosa in natura e pu\u00f2 essere vista come una sorta di \"nemesi storica\".\nL'analisi di \"Tyche\", dunque, costituisce per Polibio l'impulso ad iniziare il suo lavoro; studiando gli eventi \"fortunati\", che conducono Roma alla dominazione sul mondo abitato, Polibio \u00e8 indotto a considerare la sorte come una componente integrante per la comprensione di quei fatti storici. A causa di questa concezione diventa necessario per Polibio trattare la storia in modo universale, vale a dire dedicarsi ad essa non come un insieme di eventi che avvengono qua o l\u00e0, ma analizzarli tenendone presente il quadro complessivo.\nInoltre, di notevole interesse nell'opera polibiana \u00e8 la valenza della forma di governo.\nNel libro VI, infatti, Polibio imposta una digressione sulla costituzione romana per dimostrarne il suo fondamento \"composito\". Lo scopo di ci\u00f2 \u00e8 insito nella natura pragmatico-speculativa del suo lavoro e, in particolare, nella natura dei suoi lettori, i Greci.Infatti, la concezione politica dell'epoca, di matrice aristotelica, teorizzava che la forza di uno stato si manifestasse nella forza della sua costituzione, sicch\u00e9 Polibio, per \"giustificare\" Roma di fronte ad un pubblico ellenocentrico, riprende la concezione della \"costituzione mista\", vista come la costituzione pi\u00f9 solida, dato che combina le tre componenti del governo, ossia la monarchia, l'aristocrazia e la democrazia. Polibio, inoltre, distingue ulteriormente le forme di governo, includendovi le omologhe al negativo di quelle sopracitate, la tirannia, l'oligarchia, e l'oclocrazia. Questi governi si avvicendano secondo il ciclo di Polibio in un processo chiamato anaciclosi, che inizia con la monarchia e finisce con l'oclocrazia.\nIl modello della Repubblica romana, in questo contesto, evita questo problema, costituendo una miscela delle tre forme di governo. I consoli rappresentano la monarchia, comandano l'esercito e governano le spese di Roma (un'eccezione di rilievo all'autorit\u00e0 consolare \u00e8 rappresentata dai tribuni della plebe). Il Senato \u00e8 responsabile per la nomina e l'elezione dei consoli e dei censori ed \u00e8 la forza trainante degli affari che si svolgono in citt\u00e0 e in materia di politica estera. Naturalmente, tutto ci\u00f2 non pu\u00f2 avvenire senza il vaglio del popolo e nessuno si pu\u00f2 insediare in qualunque carica senza il voto del popolo. \u00c8 in questo modo, per come viene compreso da Polibio, che la forza dello stato romano viene evidenziata come coesione."}
{"id": "2564299", "revid": "92723", "url": "https://it.wikipedia.org/wiki?curid=2564299", "title": "Rapa (comune)", "text": "Il comune di Rapa \u00e8 un comune francese di 482 abitanti che comprende due isole:\nComprende due comuni associati\nFauna.\nFra gli endemismi dell'isola figura il ragno linifide \"Paro simoni\"."}
{"id": "2564300", "revid": "228587", "url": "https://it.wikipedia.org/wiki?curid=2564300", "title": "Otta", "text": "Un otta (Malayalam: \u0d12\u0d1f\u0d4d\u0d1f) \u00e8 un bastone di legno curvato a \"S\" usato come arma in Kalarippayattu, un'arte marziale indiana.\nLa curva nell'otta rappresenta la zanna di elefante, ed ha una punta arrotondata.\nL'otta \u00e8 considerata come l'arma maestra, la pi\u00f9 difficile delle prime tre armi a cui studenti sono iniziati. Gli studenti imparano 18 sequenze con l'otta.\nColoro che combattono con l'otta lo usano per colpire i marmas (punti vitali) del corpo dell'avversario."}
{"id": "2564310", "revid": "1745361", "url": "https://it.wikipedia.org/wiki?curid=2564310", "title": "Paratan", "text": "La regione di Paratan o Paradene fu una satrapia (provincia) dell'impero sasanide. La sua posizione corrispondeva a ci\u00f2 che allora era l'India occidentale, all'interno di Gedrosia e oggi Balucistan."}
{"id": "2564311", "revid": "486946", "url": "https://it.wikipedia.org/wiki?curid=2564311", "title": "Paradene", "text": ""}
{"id": "2564312", "revid": "92723", "url": "https://it.wikipedia.org/wiki?curid=2564312", "title": "Reao (comune)", "text": "Reao \u00e8 un comune della Polinesia francese nelle Isole Tuamotu e comprende due atolli:"}
{"id": "2564317", "revid": "49468446", "url": "https://it.wikipedia.org/wiki?curid=2564317", "title": "Saint-Georges (Guyana francese)", "text": ""}
{"id": "2564318", "revid": "193425", "url": "https://it.wikipedia.org/wiki?curid=2564318", "title": "Cariddi II (traghetto)", "text": ""}
{"id": "2564319", "revid": "599013", "url": "https://it.wikipedia.org/wiki?curid=2564319", "title": "Zlatko Junuzovi\u0107", "text": "Caratteristiche tecniche.\nIl suo ruolo naturale \u00e8 quello di trequartista, ma pu\u00f2 essere schierato anche come interno di centrocampo. Dotato di una buona tecnica, \u00e8 in possesso anche di una discreta velocit\u00e0, oltre ad avere un'ottima visione di gioco e precisione nei passaggi. \u00c8 uno specialista dei calci d'angolo e dei calci di punizione.\nCarriera.\nClub.\nWerder Brema.\nIl 27 gennaio 2012 viene ufficializzato il suo passaggio a titolo definitivo al Werder Brema, per circa 1 milione di euro. Esordisce in maglia bianco-verde il 5 febbraio 2012, nella partita pareggiata per 2-2 contro il , giocando tutti i 90 minuti. Termina la seconda met\u00e0 della stagione 2011-2012 con 15 presenze in Bundesliga. Nella stagione 2012-2013 viene spesso schierato nella posizione di regista difensivo nel 4-1-4-1 di Thomas Schaaf, ed il 23 settembre 2012 segna il suo primo goal in Bundesliga, contro lo Stoccarda. Va a segno altre due volte in campionato nel corso della stagione, contro il Borussia M\u00f6nchengladbach e contro il Fortuna D\u00fcsseldorf. Chiude la stagione 2012-2013 con 30 presenze in campionato e 3 reti. Nella stagione 2013-2014 va a segno alla prima giornata di campionato, contro l'. Il 1\u00ba marzo 2014 segna la rete che consente al Werder Brema di vincere per 1-0 il derby contro l'. Conclude la sua terza stagione in maglia bianco-verde con 26 presenze e 2 reti in campionato, avendo saltato alcune giornate per infortunio. La stagione 2014-2015 \u00e8 quella della sua definitiva consacrazione: dimostra di essere uno specialista nel battere i calci d'angolo e i calci di punizione: conclude la stagione totalizzando 33 presenze in campionato, 6 reti e ben 15 assist.\nNazionale.\nViene convocato per gli Europei 2016 in Francia."}
{"id": "2564323", "revid": "2033069", "url": "https://it.wikipedia.org/wiki?curid=2564323", "title": "Point Pleasant (serie televisiva)", "text": "Point Pleasant \u00e8 una serie televisiva statunitense, andata in onda originariamente dal gennaio al marzo del 2005. A causa del basso successo di ascolti ottenuto, la serie \u00e8 stata cancellata dopo 13 episodi.\nTrama.\nLa serie parla di Christina, giovane e bella ragazza che si ritrova in mare al largo della cittadina di Point Pleasant. Soccorsa,\ninizier\u00e0 a vivere nella cittadina. Nessuno sa che per\u00f2 \u00e8 in realt\u00e0 la figlia del Diavolo, ed \u00e8 destinata a condurre il mondo alla sua fine...\nEpisodi.\nIn Italia la serie \u00e8 stata trasmessa in prima visione dal 10 al 27 luglio 2006 su Italia 1 in tardo orario notturno, variabile dalle 2:00 alle 4:00 di notte.\nLa serie \u00e8 stata poi replicata, sempre in fascia notturna, nell'agosto 2009, accoppiata alla seconda stagione della serie televisiva \"Huff\". In questo caso, a causa di un errore di messa in onda, non \u00e8 mai stato trasmesso l'episodio conclusivo, sostituito, per errore, con l'episodio 3."}
{"id": "2564330", "revid": "88740", "url": "https://it.wikipedia.org/wiki?curid=2564330", "title": "CLUEB", "text": "CLUEB srl \u00e8 una casa editrice italiana nata nel 1959 con il nome di Cooperativa Libraria Universitaria Editrice Bologna, con l'intento di favorire la pubblicazione di testi e manuali per l'universit\u00e0 e testi di ricerca specialistica. Ha storicamente associato la sua attivit\u00e0 alla produzione culturale e scientifica dell'Universit\u00e0 di Bologna. Nel tempo questi legami si sono affievoliti e l'orizzonte della produzione editoriale si \u00e8 allargato a numerose altre sedi universitarie, in particolare IULM e Bicocca a Milano, C\u00e0 Foscari a Venezia e gli atenei di Pavia e di Modena e Reggio Emilia.\nNel 2016 risulta possedere un catalogo di oltre 3 000 titoli, esteso a varie discipline di studio e anche in ambito extrauniversitario. A partire dall'inizio degli anni 2000 ha ampliato le sue attivit\u00e0 anche all'editoria digitale.\nEntrata in crisi nel 2013 a seguito della morte dell'amministratore e presidente Luigi Guardigli, nel 2014 \u00e8 stata messa in liquidazione coatta. Nel dicembre 2015 il catalogo e i contratti sono stati rilevati da una societ\u00e0, CLUEB srl, formata da alcuni ex dipendenti e da vari docenti dell'Universit\u00e0 di Bologna. Oggi la casa editrice pubblica circa 40 novit\u00e0 all'anno."}
{"id": "2564337", "revid": "775504", "url": "https://it.wikipedia.org/wiki?curid=2564337", "title": "James May at the Edge of Space", "text": "James May at the Edge of Space \u00e8 un documentario del canale televisivo inglese BBC Four nel quale James May commemora il quarantesimo anniversario dello sbarco sulla luna. Il programma segue un altro documentario di May, trasmesso un'ora prima da BBC Two e intitolato James May on the Moon.\nA May \u00e8 stata data l'opportunit\u00e0 di raggiungere il confine dello spazio a bordo di un aereo spia Lockheed U-2, operazione che richiede un addestramento simile a quello svolto dagli astronauti. Nel documentario vengono mostrati i tre giorni trascorsi dal conduttore presso la base USAF di Beale, in California, durante i quali \u00e8 stato istruito sulle manovre di sicurezza e ha imparato a indossare correttamente una tuta spaziale. Concluso l'addestramento May ha compiuto un volo di tre ore sul velivolo condotto dal pilota istruttore Maggiore John \"Cabi\" Cabigas, raggiungendo un'altitudine di 21000\u00a0m."}
{"id": "2564338", "revid": "92723", "url": "https://it.wikipedia.org/wiki?curid=2564338", "title": "Rimatara (comune)", "text": "Rimatara \u00e8 un comune di 785 abitanti nella Polinesia francese nelle isole Australi.\nIl comune comprende cinque isole:\nIl comune comprende 3 comuni associati de:"}
{"id": "2564341", "revid": "352448", "url": "https://it.wikipedia.org/wiki?curid=2564341", "title": "Mesene", "text": ""}
{"id": "2564344", "revid": "729019", "url": "https://it.wikipedia.org/wiki?curid=2564344", "title": "F\u00e9lix D\u00edaz", "text": "Biografia.\nEra il figlio di F\u00e9lix D\u00edaz Mori, fratello di Porfirio D\u00edaz. Come nipote del presidente, durante il \"Porfiriato\" occup\u00f2 varie posizioni politiche. Dopo le dimissioni dello zio e l'elezione di Francisco Madero, si un\u00ec a Victoriano Huerta e Bernardo Reyes, per iniziare la ribellione contro il nuovo presidente. D\u00edaz venne catturato nell'ottobre 1912 e condannato a morte per tradimento, anche se Madero decise in seguito di commutare la pena in carcere a vita.\nD\u00edaz riusc\u00ec a scappare dal carcere durante il colpo di stato chiamato \"La Decena tr\u00e1gica\", Decade tragica (9 - 19 febbraio 1913), che imprigion\u00f2 e in seguito uccise Madero e il suo vicepresidente Jos\u00e9 Mar\u00eda Pino Su\u00e1rez. Pochi giorni dopo l'arresto di quest'ultimo, D\u00edaz firm\u00f2 l\"'Embassy Pact\" (\"Patto dell'ambasciata\"), un accordo che permise a Huerta di diventare presidente e che gli diede la possibilit\u00e0 di candidarsi per le elezioni successive. Huerta non rispett\u00f2 i patti e mand\u00f2 F\u00e9lix in Giappone come ambasciatore. Al suo ritorno venne continuamente tartassato da Huerta, tanto da venire esiliato a New York e poi a L'Avana.\nTorn\u00f2 in Messico nel maggio 1916 e fond\u00f2 l'Esercito Riorganizzatore Nazionale (\"Ej\u00e9rcito Reorganizador Nacional\"), con cui avrebbe dovuto combattere per essere insediato come presidente ma che tuttavia non ebbe un gran successo. L'anno seguente dopo la promulgazione della nuova Costituzione \"de iure\" democratica, D\u00edaz cerc\u00f2 di farsi promotore di una contro-rivoluzione ma anche stavolta ottenne solo un fallimento. I suoi sforzi furono pressoch\u00e9 inutili, e il generale venne costretto a ritirarsi nel sud del Messico.\nNel 1920 venne nuovamente esiliato. Torn\u00f2 nel 1937 e si stabil\u00ec a Veracruz, dove mor\u00ec nel 1945.\nLe forze rivoluzionarie che durante la Rivoluzione auspicavano a una sua elezione come presidente con metodi autoritari presero il nome di Felicisti (\"Felicistas\") e da loro nacque l'Esercito Riorganizzatore Nazionale.\nCollegamenti esterni.\n "}
{"id": "2564348", "revid": "1745361", "url": "https://it.wikipedia.org/wiki?curid=2564348", "title": "Maishan", "text": "Maishan era una satrapia (provincia) dell'impero sasanide, costituita dai regni vassalli parti di Mesene e Characene, arrivando a nord lungo il corso dello Shatt al-Arab e dunque al basso corso del Tigri fino a Madhar e possibilmente oltre. I suoi abitanti comprendevano babilonesi, arabi, iranici, e anche in minima parte indiani e malesi (forse schiavi portati dal sub-continente indiano). La provincia, importante per il commercio lungo il Golfo Persico, era molto fertile (secondo Strabone il miglior luogo per l'orzo) e possedeva molte palme di datteri."}
{"id": "2564360", "revid": "1543377", "url": "https://it.wikipedia.org/wiki?curid=2564360", "title": "Bruges la morta", "text": "Bruges la morta (in originale francese \"Bruges-la-Morte\") \u00e8 un romanzo scritto dall'autore belga Georges Rodenbach, apparso a puntate su \"Le Figaro\" dal 4 al 14 febbraio 1892.\nUnendo poetica decadentista e simbolismo iniziatico, legato al mito di Euridice, l'autore voleva scrivere una storia che potesse ambientare in citt\u00e0 usando anche fotografie (siamo ai primissimi esperimenti di questo tipo) e linguaggio evocativo, quasi da nebbia continua, e comunque unendo elementi del giallo all'italiana (lui stesso lo chiama nel preambolo \"\u00e9tude passionnelle\", studio sulle passioni) e del poema in prosa al tema misterioso del doppio. \nNel 1920, il compositore Erich Wolfgang Korngold prese da questo romanzo l'ispirazione per la sua opera Die tote Stadt (\"La citt\u00e0 morta\"). Anche il romanzo noir \"D'entre les morts\" dei francesi Pierre Boileau e Thomas Narcejac affronta le tematiche dell'allucinazione e del morboso, e fu adattato al cinema da Alfred Hitchcock nel celeberrimo Vertigo (\"La donna che visse due volte\"). Anche W.G. Sebald fu influenzato dal libro. \nTrama.\nHugues Viane \u00e8 rimasto improvvisamente vedovo della giovane e fascinosa moglie Ofelia, e ha deciso di trasferirsi a Bruges, dove il suo lutto sembra identificarsi nell'atmosfera cupa della citt\u00e0.\nHugues ha perso la voglia di vivere: il suo unico passatempo \u00e8 una passeggiata al crepuscolo quando girovaga senza meta per le vie della citt\u00e0, o si reca in chiese e luoghi sepolcrali.\nLa sua mesta esistenza \u00e8 improvvisamente sconvolta da una visione: durante una delle sue solite passeggiate, Hugues intravede una donna che gli appare identica alla moglie morta.\nInseguendola, scopre che si chiama Jane e lavora come danzatrice nel teatro cittadino; i due iniziano a frequentarsi, e ci\u00f2 giova a Hugues che cambia completamente modo di vivere, ritrovando quella gioia di vivere che da tempo lo aveva abbandonato. Tuttavia, vi \u00e8 gente in citt\u00e0 che lo etichetta come libertino poich\u00e9 frequenta di notte quella donna appartenente al disinibito mondo del teatro.\nHugues desidera una trasformazione di Jane per renderla quanto pi\u00f9 possibile identica alla moglie morta, ma si rende conto che non \u00e8 possibile farlo. Su richiesta di Jane accetta di invitarla a casa sua. La visita di Jane avviene il giorno in cui si tiene una processione religiosa e la domestica di Hugues, Barbe, si licenzia per via delle voci malevole sulle frequentazioni del padrone.\nJane osa entrare in una stanza dell'appartamento dove Hugues conserva gli oggetti appartenuti alla moglie morta: ritratti, divanetti, gioielli e addirittura una treccia di capelli conservata sotto una teca di vetro. Jane osa toccare quelli che per Hugues sono cimeli sacri mentre si fa beffe di lui e della sua fissazione. In un impeto di rabbia, egli la uccide, strangolandola con la treccia dei capelli della morta, come se la stessa defunta si vendicasse contro l'usurpatrice.\nVersione cinematografica.\nEsiste un film argentino del 1956 \"M\u00e1s all\u00e1 del olvido\" tratto dal libro di Georges Rodenbach.."}
{"id": "2564363", "revid": "1543377", "url": "https://it.wikipedia.org/wiki?curid=2564363", "title": "Australian Open 2004 - Singolare femminile", "text": "Justine Henin-Hardenne ha battuto in finale Kim Clijsters 6-3,4-6, 6\u20133."}
{"id": "2564367", "revid": "1305772", "url": "https://it.wikipedia.org/wiki?curid=2564367", "title": "Perollo", "text": ""}
{"id": "2564375", "revid": "92723", "url": "https://it.wikipedia.org/wiki?curid=2564375", "title": "Rurutu (comune)", "text": "Il comune di Rurutu si trova nella Polinesia francese nelle Isole Australi comprende l'atollo di Rurutu, comprende 3 comuni associati:"}
{"id": "2564377", "revid": "28592", "url": "https://it.wikipedia.org/wiki?curid=2564377", "title": "Colonie spagnole", "text": ""}
{"id": "2564379", "revid": "38120", "url": "https://it.wikipedia.org/wiki?curid=2564379", "title": "Shadow of the Bat", "text": ""}
{"id": "2564380", "revid": "26622439", "url": "https://it.wikipedia.org/wiki?curid=2564380", "title": "Trattato di Al\u00e7ovas", "text": ""}
{"id": "2564382", "revid": "287204", "url": "https://it.wikipedia.org/wiki?curid=2564382", "title": "Silicio su isolante", "text": "La tecnologia silicio su isolante (SOI, \"Silicon On Insulator\", in inglese), si caratterizza per l'uso di un substrato di silicio-isolante-silicio, al posto del convenzionale substrato di silicio, nella produzione di semiconduttori. L'isolante utilizzato \u00e8, in genere, diossido di silicio o, in applicazioni nelle quali serva resistenza alle radiazioni, lo zaffiro.\nQuesta tecnica riduce le capacit\u00e0 parassite dei circuiti, riduce il rischio di \"latch-up\" nei circuiti CMOS e migliora la scalabilit\u00e0 dei circuiti integrati."}
{"id": "2564389", "revid": "422900", "url": "https://it.wikipedia.org/wiki?curid=2564389", "title": "Inukami", "text": ""}
{"id": "2564407", "revid": "228587", "url": "https://it.wikipedia.org/wiki?curid=2564407", "title": "Menomazione", "text": ""}
{"id": "2564409", "revid": "2048388", "url": "https://it.wikipedia.org/wiki?curid=2564409", "title": "Tom\u00e1\u0161 Hubo\u010dan", "text": "Caratteristiche tecniche.\nHubo\u010dan nasce come difensore centrale, ma nel corso della carriera si \u00e8 adattato a ricoprire anche il ruolo di terzino su entrambe le fasce. Giocatore dotato di grande velocit\u00e0 e di un buon tiro dalla lunga distanza, fa della cattiveria agonistica una delle sue caratteristiche principali.\nCarriera.\nClub.\nL'8 luglio 2016 firma un contratto triennale con l'Olympique Marsiglia.\nIl 7 settembre 2017 viene ufficializzato il suo passaggio al Trabzonspor.\nNazionale.\nViene convocato per gli Europei 2016 in Francia."}
{"id": "2564419", "revid": "155634", "url": "https://it.wikipedia.org/wiki?curid=2564419", "title": "Australian Open 2004 - Doppio maschile", "text": "Micha\u00ebl Llodra e Fabrice Santoro hanno battuto in finale 7\u20136(4), 6\u20133 Bob Bryan e Mike Bryan."}
{"id": "2564420", "revid": "86497439", "url": "https://it.wikipedia.org/wiki?curid=2564420", "title": "Pandolfina", "text": ""}
{"id": "2564424", "revid": "117366830", "url": "https://it.wikipedia.org/wiki?curid=2564424", "title": "P\u00e0tron", "text": "P\u00e0tron \u00e8 una casa editrice italiana fondata a Bologna nel 1925.\nStoria.\nFin dalle origini la casa editrice, nata col nome di \"Grafolito\", ha collaborato con il mondo universitario e con la ricerca scientifica. Il catalogo, grazie all'opera del fondatore prof. Angelo Riccardo Patron, ha fin dal 1928 seguito in modo costante le evoluzioni dell'universo accademico.\nCollane.\nTra le collane prodotte si ricordano quelle dirette da Italo Mariotti, Alfonso Traina, Sergio Campailla, Mario Pazzaglia in ambito umanistico; da Piero Dagradi e Roberto Bernardi in ambito geografico; da Luigi Giardini in ambito agrario e da Francesco Iliceto e Ettore Funaioli in ambito ingegneristico."}
{"id": "2564425", "revid": "26622791", "url": "https://it.wikipedia.org/wiki?curid=2564425", "title": "Corona di Sicilia", "text": ""}
{"id": "2564427", "revid": "205250", "url": "https://it.wikipedia.org/wiki?curid=2564427", "title": "Emilio Cavallini", "text": "Biografia.\nFrequenta l'Universit\u00e0 di Firenze, facolt\u00e0 di Economia e Commercio (1964-1966), ma per dedicarsi alla moda interrompe gli studi e si reca nella Swinging London. Incontra Mary Quant, sviluppa una passione per le calze, vuole vestire le gambe. Nascono i primi collant con disegni bianco nero, a pois, a stelle, con motivi teschi, rigati, con stampe animaliere e ogni tipo di rete. I colori flou diventano i suoi riferimenti.\nNel 1970 l'attivit\u00e0 lo porta ad aprire, a San Miniato, un'azienda propria: Stilnovo. Oltre che per Mary Quant, collabora per le griffe e i marchi pi\u00f9 importanti, fra cui Dior, C\u00e9line, Roberta di Camerino, Balenciaga, Gucci, Alexander McQueen.\nNel 1980 realizza la sua linea di sola calzetteria con il marchio Emilio Cavallini. Il successo \u00e8 immediato e Cavallini disegna anche scarpe, accessori pelle, costumi da bagno ed una linea completa di abbigliamento audace, d'avanguardia per Uomo e Donna giovane, distribuita con eccezionale successo su licenza. Si aprono boutique a Firenze, Milano, Roma, Parigi, D\u00fcsseldorf, Londra, Hong Kong e Tokio. Sfila a Parigi l'uomo e a Milano la donna. Diventa membro della Camera della Moda di Milano.\nGiunti gli anni ottanta, Cavallini ritiene superato il momento della ricerca di nuove forme di abbigliamento. Si dedica per\u00f2 allo studio e alla produzione di indumenti realizzati senza cuciture (\"seamless\") grazie alle nuove macchine da calze con grossi cilindri concepite appositamente. Porta le collezioni a New York e prosegue nella ricerca, inventando una grande calza che riveste tutto il corpo.\nNel 2009 Stilnovo produce 4 milioni di calze fantasia all'anno che esporta in tutto il mondo.\nPoi si dedica alla costruzione dell'archivio dei motivi decorativi e delle tecniche utilizzate in 40 anni di lavori.\nInoltre dedica tempo alla sua passione per l'arte, sia del passato che quella contemporanea. Una passione che lo porta a costruire installazioni d'arte, utilizzando la sua conoscenza della matematica e dell'immagliazione dei tessuti. Oggi Emilio Cavallini vive tra New York e Firenze.\nVita artistica.\nFin da giovane Cavallini si dedica alla sua passione per l'arte, producendo opere particolarissime sempre utilizzando il filato come materia prima. Tra le sue cifre stilistiche ci sono l'esplorazione del vuoto e del pieno, l'interesse per le ripetizioni e le simmetrie, la ricerca di architetture perfette e complete. Cavallini espone pubblicamente per la prima volta solo nel 2011, poich\u00e9 prima non si sentiva pronto, nonostante l'ampio numero di opere accumulare. Pubblica una monografia in collaborazione con la casa editrice Skira.\nNel 2011 ha esposto alla Triennale di Milano. Nel 2016 gli \u00e8 stata dedicata la mostra \"Harmony Runs on a Thread\" alla GR Gallery di Manhattan, uno spazio dedicato all'arte cinetica italiana e all'italianit\u00e0 nel cuore di New York. La retrospettiva \u00e8 stata composta da 25 opere ed \u00e8 stata inaugurata in concomitanza con la Fashion Week.\nA maggio del 2018 presso l\u2019Ambasciata Italiana di Washington D.C., lo stilista \u00e8 stato protagonista di una mostra personale a dal titolo \"Objectual Abstractions\", dove nelle vesti di artista ha esposto alcuni dei suoi lavori prendendo spunto dal concetto della \"trasformazione\". Dopo svariati anni di ricerca nel settore della moda, Cavallini, superando quel concetto stesso di continuo mutare legato ai rivoluzionari collant, e a monte di svariate sperimentazioni di materiali, in continua ricerca di forme geometriche sempre pi\u00f9 inusitate, fa coincidere in queste opere la moda e l\u2019arte in un continuum fatto di colori e geometrie che sintetizzano tutto il suo excursus lavorativo: in particolare nella mostra sono state esposte 3 grandi opere ispirate al pittore Jacopo Carucci, detto il Pontormo, a sua volta inglobate nella serie dei Fractals\",\" ove le tavole presentate sono infatti costituite da calze di nylon tirate per gli estremi e disposte su legno dipinto in acrilico. I colori riecheggiano quelli di importanti opere d\u2019arte rinascimentali come quella di Piero da Cosimo, Rosso Fiorentino e Jacopo da Pontormo.\nParallelamente in una seconda sede della galleria I A &amp; A presso lo spazio Hillyer, sono state esposte altre venti sculture realizzate in trent\u2019anni di carriera, dal titolo \"Attuale-Infinito e Biforcazioni\", dove figure geometriche si ripetono in maniera definita e precisa per creare figure plastiche attraverso rigorosi calcoli matematici, in un percorso visivo che riflette sul concetto di \"ripetizione\".\nOnorificenze e Riconoscimenti.\nEmilio Cavallini ha avuto numerosi riconoscimenti istituzionali"}
{"id": "2564429", "revid": "729019", "url": "https://it.wikipedia.org/wiki?curid=2564429", "title": "Aorta ascendente", "text": "L'aorta ascendente \u00e8 il primo tratto dell'aorta; fa seguito all'orifizio arterioso del ventricolo sinistro e si continua con l'arco dell'aorta.\nAnatomia.\nL'aorta ascendente origina dal ventricolo sinistro all'altezza del margine inferiore della terza cartilagine costale sinistra; proseguendo verso l'alto e verso destra, raggiunge in margine superiore della seconda cartilagine costale destra, proseguendosi direttamente nell'arco aortico. La porzione prossimale dell'aorta ascendente vien definita \"bulbo aortico\", una dilatazione ovoidale, in virt\u00f9 dell'aspetto globoso che la caratterizza. A livello del bulbo aortico vengono distinti tre rigonfiamenti definiti \"seni aortici\" (o seni di Valsalva) che corrispondono alle valvole semilunari dell'orifizio aortico. A livello della congiunzione con l'arco \u00e8 possibile riconoscere una dilatazione sul lato destro definito \"grande seno aortico\" il cui diametro si accentua con l'et\u00e0.\nL'aorta ascendente \u00e8 avvolta, insieme all'arteria polmonare, dal foglietto viscerale del pericardio. Contrae i seguenti rapporti:\nL'aorta ascendente fornisce solo due rami collaterali, le arterie coronarie. L'arteria coronaria di destra origina dal seno aortico di destra; l'arteria coronaria di sinistra origina invece dal seno aortico di sinistra."}
{"id": "2564432", "revid": "287204", "url": "https://it.wikipedia.org/wiki?curid=2564432", "title": "Nuova Pallacanestro Pavia 2008-2009", "text": "La Nuova Pallacanestro Pavia 2008-2009, sponsorizzata \"Edimes\", ha preso parte al campionato professionistico italiano di Legadue.\nRoster.\n\"\""}
{"id": "2564436", "revid": "400694", "url": "https://it.wikipedia.org/wiki?curid=2564436", "title": "Mem\u00e8 Perlini", "text": "Sostenitore del surrealismo e dell'arte concettuale, era considerato fra gli esponenti pi\u00f9 rappresentativi dell'avanguardia teatrale italiana di scuola romana.\nBiografia.\nNato in una famiglia di girovaghi proprietari di giostre da luna park che battevano la Bassa padana (origini che si rifletteranno sulla sua formazione artistica), come appassionato di pittura ha avuto, in ambito teatrale, esperienze di scenografia. Ha studiato all'Accademia di belle arti iniziando a Roma l'attivit\u00e0 professionale proprio come illustratore e, poi, scenografo al Teatro dei Folli.\nAmico ed allievo di Lindsay Kemp, attore debuttante in teatro con Giancarlo Nanni, \u00e8 stato poi cofondatore nel 1973 del Teatro La Maschera. La sua prima regia teatrale ha riguardato la \"pi\u00e8ce\" \"Pirandello chi?\". Tra gli altri suoi lavori figura anche \"La lupa\", un adattamento per il palcoscenico dalla novella di Giovanni Verga rappresentato nel 1992. Come autore scenico ha scritto una cinquantina di testi, rappresentati in tutto il mondo.\nI primi due film da lui diretti, \"Grand h\u00f4tel des palmes\" e \"Cartoline italiane\", sono stati inseriti nella sezione \"Un Certain Regard\" del Festival di Cannes rispettivamente del 1978 e del 1987.\nCome attore cinematografico ha interpretato ruoli da caratterista in \"b-movie\" e commedie licenziose di contenuto boccaccesco, ma anche parti di rilievo in film d'autore come \"Gi\u00f9 la testa\" (1971) di Sergio Leone, \"Voltati Eugenio\" (1980) e \"Cercasi Ges\u00f9\" (1982) di Luigi Comencini, \"La famiglia\" di Ettore Scola e \"Notte italiana\" di Carlo Mazzacurati (1987).\nSofferente di una grave depressione, si \u00e8 suicidato buttandosi dal balcone della sua casa nel quartiere Esquilino a Roma. Il cadavere \u00e8 stato trovato la mattina del 5 aprile 2017, nella chiostrina interna del palazzo dove l'attore viveva, vicino a Piazza Vittorio. Aveva 69 anni."}
{"id": "2564437", "revid": "486946", "url": "https://it.wikipedia.org/wiki?curid=2564437", "title": "Cellulosio sintasi (UDP-formante)", "text": ""}
{"id": "2564438", "revid": "339392", "url": "https://it.wikipedia.org/wiki?curid=2564438", "title": "Barone di Francofonte", "text": ""}
{"id": "2564439", "revid": "26622962", "url": "https://it.wikipedia.org/wiki?curid=2564439", "title": "Francontonte", "text": ""}
{"id": "2564443", "revid": "92723", "url": "https://it.wikipedia.org/wiki?curid=2564443", "title": "Tahuata (comune)", "text": "Tahuata \u00e8 un comune della Polinesia francese nelle isole Marchesi.\nIl comune \u00e8 composto dall'isola di Tahuata 61\u00a0km\u00b2 e alcuni scogli minori (8\u00a0km\u00b2).\nL'isola venne scoperta nel 1595 dall'esploratore spagnolo \u00c1lvaro de Menda\u00f1a de Neira.\nIl comune \u00e8 raggiungibile solo via nave da Hiva Oa, dato che non esiste alcun aeroporto."}
{"id": "2564444", "revid": "149732", "url": "https://it.wikipedia.org/wiki?curid=2564444", "title": "Gran dorsale", "text": ""}
{"id": "2564445", "revid": "26623096", "url": "https://it.wikipedia.org/wiki?curid=2564445", "title": "Crollo dell'Impero Romano d'Occidente", "text": ""}
{"id": "2564447", "revid": "729019", "url": "https://it.wikipedia.org/wiki?curid=2564447", "title": "USS Milwaukee (CL-5)", "text": "L'incrociatore della US Navy USS \"Milwaukee\" apparteneva alla classe Omaha, una serie di incrociatori leggeri costruiti negli Stati Uniti alla fine del primo conflitto mondiale: nella storia navale americana questa \u00e8 stata la terza nave a portare il nome della citt\u00e0 di Milwaukee nel Wisconsin. La nave nella parte finale del secondo conflitto mondiale fu temporaneamente trasferita alla Marina sovietica prestando servizio con il nome \"Murmansk\".\nPeriodo tra le due guerre.\nLa costruzione della nave \u00e8 avvenuta a Seattle nello stato di Washington e la nave, impostata sugli scali il 13 dicembre 1918 e varata il 24 marzo 1921, \u00e8 entrata in servizio il 20 giugno 1923.\nDopo l'entrata in servizio effettu\u00f2 una crociera nel Pacifico per raggiungere l'Australia, attraverso le Hawaii, le Samoa, le Figi e la Nuova Caledonia, in occasione di un congresso scientifico che si apr\u00ec il 23 agosto a Sydney. La nave venne equipaggiata con le migliori attrezzature per la raccolta di informazioni scientifiche, raccogliendo durante il percorso una serie di dati sull'Oceano Pacifico. Un gruppo di montagne sottomarine rilevate dalla nave nel 1929 nel Nord Pacifico prendono il nome di Milwaukee Seamounts.\nAnche se la nave nel periodo fra le due guerre mondiali venne utilizzata prevalentemente nel Pacifico, prest\u00f2 pi\u00f9 volte servizio nell'area dei Caraibi. Il 24 ottobre 1926, la nave, insieme ad un'altra unit\u00e0 americana giunse all'Isola della Giovent\u00f9 dalla Baia di Guant\u00e1namo per assistere le vittime di un uragano che quattro giorni prima aveva devastato l'isola. Le navi americane istituirono un centro medico presso il municipio di Nueva Gerona, rifornendo l'area colpita con pi\u00f9 di 50 tonnellate di prodotti alimentari, sostituendo le linee telefoniche che erano state spazzate via, e mantenendo le comunicazione con il mondo esterno. L'impegno degli equipaggi conquist\u00f2 nella zona il rispetto e la gratitudine di tutti gli abitanti.\nOltre un decennio pi\u00f9 tardi, il 14 febbraio 1939, la nave, mentre era in navigazione a nord di Hispaniola e Porto Rico, registr\u00f2 con la sua strumentazione il punto pi\u00f9 profondo dell'Oceano Atlantico, che prese il nome di Abisso Milwaukee.\nSeconda guerra mondiale.\nAlla fine dell'estate del 1939 l'invasione tedesca della Polonia diede l'avvio alla seconda guerra mondiale cui gli Stati Uniti presero parte in seguito all'Attacco di Pearl Harbor.\nAll'entrata in guerra degli Stati Uniti, la nave si trovava in cantiere a New York per lavori di manutenzione.\nLa prima missione di guerra avvenne il 31 dicembre 1941, quando la nave, partita da New York, scort\u00f2 un convoglio ai Caraibi; la nave, giunta nel porto di Balboa il 31 gennaio 1942, transit\u00f2 attraverso il Canale di Panama per scortare otto navi da trasporto truppe alle Isole della Societ\u00e0. La nave, dopo aver fatto ritorno verso l'Atlantico attraverso il canale, il 7 marzo effettu\u00f2 una sosta a Trinidad in rotta verso Recife, in Brasile e nei due anni successivi venne impiegata in pattugliamenti nell'Atlantico Meridionale.\nLa nave, partita da Recife l'8 febbraio 1944, raggiunse New York, da dove il 27 febbraio effettu\u00f2 una missione di scorta di un convoglio che l'8 marzo giunse a Belfast, in Irlanda del Nord, da dove il successivo 29 marzo prese il mare per scortare un convoglio alleato diretto a Murmansk.\nIl trasferimento all'Unione Sovietica.\nLa nave il 20 aprile 1944 venne trasferita in prestito all'Unione Sovietica e, ribattezzata \"Murmansk\" (in russo: \u041c\u0443\u0440\u043c\u0430\u043d\u0441\u043a), venne inquadrata nella Flotta del Nord ed impiegata in compiti di scorta per tutto il resto della guerra. Comandante dell'unit\u00e0 il Capitano di 1\u00b0 rango Boris Beljaev, che in precedenza durante il conflitto aveva comandato il cacciatorpediniere \"Baku\" ed una squadriglia di cacciatorpediniere e dopo il conflitto sarebbe stato il primo comandante della nave da battaglia \"Novorossijsk\", la ex corazzata italiana \"Giulio Cesare\", ottenuta dai sovietici in conto riparazione danni di guerra, sostituendo al comando della ex corazzata italiana il comandante designato Jurij Zinov'ev, morto improvvisamente il 19 gennaio a causa di un attacco cardiaco alcuni giorni prima che la nave italiana fosse consegnata alla Marina Sovietica.\nL'Unione Sovietica, dopo la resa e l'uscita dall'Asse dell'Italia, gi\u00e0 nel corso della Conferenza di Mosca, nell'incontro tra i ministri degli esteri delle tre principali potenze alleate, Eden, Hull e Molotov, aveva richiesto una consistente quota di naviglio militare e mercantile italiano in conto riparazione danni di guerra, tra cui una corazzata, ed aveva ribadito tale richiesta nell'incontro tra Stalin, Roosevelt e Churchill alla Conferenza di Teheran trovando l'appoggio del presidente statunitense; essendo per\u00f2 in quel momento l'Italia cobelligerante con gli Alleati, non venne ritenuta opportuna la spartizione della flotta italiana, per cui i sovietici ricevettero in cambio, a titolo di prestito, da americani e inglesi alcune unit\u00e0, in attesa che con la fine del conflitto fosse stata decisa la sorte della flotta italiana. Tra le navi che i sovietici ricevettero a titolo di prestito, oltre all'incrociatore leggero statunitense \"Milwaukee\", c'erano alcuni cacciatorpediniere della classe Town, tre battelli classe U, e la vecchia corazzata inglese HMS \"Royal Sovereign\", che entrata in servizio nella Marina Sovietica il 30 maggio 1944 venne ribattezzata \"Archangel'sk\" durante il periodo trascorso sotto la bandiera sovietica. Tutte queste unit\u00e0 prestarono servizio nella Flotta del Nord e vennero restituite al termine del conflitto, tranne un cacciatorpediniere perso per cause belliche.\nIl ritorno negli Stati Uniti.\nAl termine del conflitto, avendo i sovietici ottenuto dal trattato di pace, in conto riparazione danni di guerra, diverse unit\u00e0 italiane, tra cui l'incrociatore leggero \"Duca d'Aosta\", la nave venne restituita agli Stati Uniti il 16 marzo 1949, riprendendo il nome \"Milwaukee\", entrando il 18 marzo nel Philadelphia Navy Yard, dove venne radiata lo stesso giorno; il 10 dicembre dello stesso anno la nave venne venduta per la demolizione ad una ditta di Wilmington nel Delaware."}
{"id": "2564450", "revid": "1543377", "url": "https://it.wikipedia.org/wiki?curid=2564450", "title": "Melanie Oudin", "text": "Americana ma di origini francesi, a soli 17 anni raggiunse i quarti di finale agli US Open nel 2009, battendo giocatrici del calibro di Marija \u0160arapova, Elena Dement'eva e Nadia Petrova.\nNel 2011, sempre nello Slam casalingo, riusc\u00ec a vincere il torneo di doppio misto insieme al connazionale Jack Sock, mentre nel 2012 arrivo' la prima affermazione in singolare conquistando il torneo di Birmingham.\nHa conquistato un titolo dello Slam, gli US Open 2011 nel doppio misto..\nIl 19 agosto 2017 annuncia sul suo profilo Twitter il ritiro dal tennis a soli 25 anni, per problemi di salute (rabdomiolisi e tachicardia sopraventricolare).\nCarriera.\n2008.\nMelanie Oudin entra a far parte del circuito professionista nel 2008, grazie ad una wild-card accede infatti al tabellone principale del Pacific Life Open. Al primo turno supera la tennista estone Maret Ani ma a quello successivo viene sconfitta nettamente da Francesca Schiavone. La settimana successiva la federazione statunitense le concede un'altra wild-card, per il Sony Ericsson Open, ma ancora una volta viene sconfitta da un'italiana. Tathiana Garbin la sconfigge infatti al primo turno in un match lungo tre set.\nAd agosto 2008 partecipa al suo primo torneo dello slam, lo US Open, grazie all'assegnazione di una wild-card. Tuttavia, anche in questa occasione viene battuta al primo turno dall'australiana Jessica Moore.\nNel mese di ottobre partecipa al torneo del Quebec e arriva per la prima volta nella sua carriera ai quarti di finale di un torneo WTA dove viene sconfitta da Bethanie Mattek-Sands in due set.\n2009.\nAl primo Slam dell'anno partecipa al torneo di qualificazione e riesce a superare tutti e tre i turni senza cedere un set. Nel tabellone principale degli Australian Open 2009 affronta l'uzbeka Akgul Amanmuradova che ha la meglio in due set.\nNella stessa stagione riesce a superare le qualificazioni anche a Londra, accedendo cos\u00ec al tabellone principale di Wimbledon. Si spinge fino al quarto turno dopo aver eliminato in match sempre lunghi quattro set Jaroslava \u0160vedova oltre alle teste di serie numero 29 (Sybille Bammer) e numero 6 (Jelena Jankovi\u0107). Nel match che le avrebbe garantito il primo quarto di finale in uno Slam viene per\u00f2 sconfitta da Agnieszka Radwa\u0144ska, testa di serie numero 11.\nAllo Slam \"di casa\", gli US Open 2009 ha la classifica giusta per presentarsi direttamente nel tabellone principale senza bisogno di fare le qualificazioni. Qui inizia la sua migliore avventura nei tornei dello Slam, elimina infatti in serie ben quattro tenniste russe. La prima a farne le spese \u00e8 Anastasija Pavlju\u010denkova, eliminata con un netto 6-1, 6-2. La seguono la numero quattro del seeding, Elena Dement'eva, la numero ventinove Marija \u0160arapova e la numero tredici Nadia Petrova, in tutti e tre i match la Oudin si \u00e8 ritrovata a rincorrere da un set sotto.\nArriva quindi per la prima volta in carriera ai quarti di finale di uno dei tornei pi\u00f9 importanti al mondo, ma il suo percorso si ferma quando la futura finalista Caroline Wozniacki la supera in due set.\n2010.\nCome l'anno precedente viene eliminata al primo turno degli Australian Open, questa volta da Alla Kudrjavceva in tre set.\nNel mese di febbraio partecipa all'Open GDF Suez e raggiunge per la prima volta in carriera la semifinale di un torneo WTA, l'americana batte al primo turno Sorana C\u00eerstea, al secondo turno Patty Schnyder, ai quarti di finale \u00c1gnes Sz\u00e1vay per poi venire sconfitta dalla russa Elena Dement'eva.\nSuccessivamente la Oudin partecipa al torneo di Memphis in cui viene eliminata ai quarti di finale dalla svedese Sofia Arvidsson poi finalista del torneo.\nAl Roland Garros viene superata al primo turno dalla spagnola Anabel Medina Garrigues per 6-2, 7-5. A giugno partecipa al Torneo di Wimbledon 2010 ma viene sconfitta al primo turno da Jarmila Groth.\nAnche agli US Open non riesce a ripetere la prestazione dell'anno precedente e viene eliminata al secondo turno da Al'ona Bondarenko.\n2011.\nPer la terza stagione consecutiva comincia l'anno con la sconfitta al primo turno agli Australian Open, questa volta per mano della ceca Kl\u00e1ra Zakopalov\u00e1.\nLa Oudin a inizio febbraio scende in campo al torneo di Parigi dove batte al primo turno la russa Vera Du\u0161evina 7-5, 5-7, 6-2. Nel secondo turno la Oudin perde contro Dominika Cibulkov\u00e1 per 6-4, 7-6 (5). A met\u00e0 febbraio l'americana disputa il torneo di Memphis. In questa circostanza ha vinto al primo turno contro Anastasija Pivovarova per 6-4, 6-0 ma nel secondo turno perde contro Evgenija Rodina 6-1, 7-5. La settimana successiva la giovane americana perde gi\u00e0 al primo turno del torneo di Acapulco contro l'ucraina Lesja Curenko. In seguito gioca ancora in Messico al torneo di Monterrey ma viene battuta al secondo turno dalla russa Anastasija Pavlju\u010denkova. Nel mese di marzo gioca in nord America. Dapprima partecipa al torneo di Indian Wells ma esce al secondo turno contro la belga Yanina Wickmayer, poi gioca a Miami ed esce di nuovo al secondo turno contro la slovacca Daniela Hantuchov\u00e1.\nIl 9 settembre si aggiudica in coppia con il connazionale Jack Sock la finale di doppio misto dell'US Open battendo la coppia argentina formata da Gisela Dulko ed Eduardo Schwank con il punteggio di 7-6 (4), 4-6, 10-8.\n2012.\nTenta la qualificazione all'Australian Open ma viene sconfitta al primo turno dalla giovanissima britannica Laura Robson.\nA maggio ottiene una wild-card per il Roland Garros e per la prima volta in carriera riesce a vincere un match sulla terra parigina. Sconfigge infatti con un doppio 6-3 la svedese Johanna Larsson prima di venire eliminata dalla futura finalista Sara Errani.\nIl 18 giugno arriva la prima vittoria nel circuito Wta, a Birmingham batte Jelena Jankovi\u0107 in finale dopo essere partita dalle qualificazioni.\nFed Cup.\nMelanie Oudin ha fatto parte della nazionale statunitense di Fed Cup dal febbraio 2009, collezionando tredici presenze con cinque vittorie."}
{"id": "2564451", "revid": "484362", "url": "https://it.wikipedia.org/wiki?curid=2564451", "title": "Imperatore romano-occidentale", "text": ""}
{"id": "2564452", "revid": "149732", "url": "https://it.wikipedia.org/wiki?curid=2564452", "title": "Muscolo trasversospinale", "text": ""}
{"id": "2564456", "revid": "484362", "url": "https://it.wikipedia.org/wiki?curid=2564456", "title": "Imperatore romano d'oriente", "text": ""}
{"id": "2564458", "revid": "26623278", "url": "https://it.wikipedia.org/wiki?curid=2564458", "title": "Prefettura delle Gallie", "text": ""}
{"id": "2564460", "revid": "26623324", "url": "https://it.wikipedia.org/wiki?curid=2564460", "title": "Prefettura d'Illiria", "text": ""}
{"id": "2564464", "revid": "26623339", "url": "https://it.wikipedia.org/wiki?curid=2564464", "title": "Prefettura d'Oriente", "text": ""}
{"id": "2564467", "revid": "26623389", "url": "https://it.wikipedia.org/wiki?curid=2564467", "title": "Conte di Adern\u00f2", "text": ""}
{"id": "2564468", "revid": "287204", "url": "https://it.wikipedia.org/wiki?curid=2564468", "title": "The Meaning of Love (singolo Michelle McManus)", "text": "The Meaning of Love \u00e8 il secondo singolo della cantante pop scozzese Michelle McManus.\nIl singolo \u00e8 stato pubblicato il 26 gennaio 2004 ed \u00e8 l'ultimo estratto dal suo album di debutto, che si chiama appunto \"The Meaning of Love\".\nQuesto singolo ottenne meno successo rispetto al precedente All This Time riuscendo a raggiungere la #16 in Regno Unito e la #29 in Irlanda."}
{"id": "2564469", "revid": "414892", "url": "https://it.wikipedia.org/wiki?curid=2564469", "title": "Razzie Award al peggior film del decennio", "text": ""}
{"id": "2564471", "revid": "1793900", "url": "https://it.wikipedia.org/wiki?curid=2564471", "title": "Grauman's Egyptian Theatre", "text": "Il Grauman's Egyptian Theatre \u00e8 un cinema situato a Hollywood, distretto di Los Angeles.\n\u00c8 una delle sale pi\u00f9 famose al mondo. Venne inaugurato il 18 ottobre 1922, in occasione della prima del film \"Robin Hood\".\nStoria.\nFu costruito dall'uomo di spettacolo Sid Grauman e dal costruttore Charles E. Toberman, che in seguito edific\u00f2 i vicini El Capitan Theatre e il Chinese Theatre.\nGrauman aveva in precedenza aperto nel 1918 uno dei primi palazzi del cinema degli Stati Uniti, il Million Dollar Theater. L'Egyptian Theatre cost\u00f2 800.000 dollari e venne realizzato in 18 mesi. Il progetto si deve allo studio di architettura Meyer &amp; Holler, l'esecuzione dei lavori alla The Milwaukee Building Company."}
{"id": "2564472", "revid": "414892", "url": "https://it.wikipedia.org/wiki?curid=2564472", "title": "Razzie Award al peggior attore del decennio", "text": ""}
{"id": "2564474", "revid": "414892", "url": "https://it.wikipedia.org/wiki?curid=2564474", "title": "Razzie Award alla peggior attrice del decennio", "text": ""}
{"id": "2564475", "revid": "1431409", "url": "https://it.wikipedia.org/wiki?curid=2564475", "title": "Alan Smith", "text": ""}
{"id": "2564476", "revid": "414892", "url": "https://it.wikipedia.org/wiki?curid=2564476", "title": "Razzie Award al peggior esordiente del decennio", "text": ""}
{"id": "2564477", "revid": "26623451", "url": "https://it.wikipedia.org/wiki?curid=2564477", "title": "Polis greca", "text": ""}
{"id": "2564480", "revid": "414892", "url": "https://it.wikipedia.org/wiki?curid=2564480", "title": "Razzie Award alla peggior disattenzione verso la vita umana e la propriet\u00e0 pubblica", "text": ""}
{"id": "2564482", "revid": "414892", "url": "https://it.wikipedia.org/wiki?curid=2564482", "title": "Razzie Award alla peggior moda nei film dell'anno", "text": ""}
{"id": "2564483", "revid": "149732", "url": "https://it.wikipedia.org/wiki?curid=2564483", "title": "Semispinale del torace", "text": ""}
{"id": "2564484", "revid": "149732", "url": "https://it.wikipedia.org/wiki?curid=2564484", "title": "Semispinale del collo", "text": ""}
{"id": "2564486", "revid": "414892", "url": "https://it.wikipedia.org/wiki?curid=2564486", "title": "Razzie Award al peggior attore del secolo", "text": ""}
{"id": "2564487", "revid": "414892", "url": "https://it.wikipedia.org/wiki?curid=2564487", "title": "Razzie Award al peggior attrice del secolo", "text": ""}
{"id": "2564488", "revid": "149732", "url": "https://it.wikipedia.org/wiki?curid=2564488", "title": "Semispinale della testa", "text": ""}
{"id": "2564489", "revid": "585241", "url": "https://it.wikipedia.org/wiki?curid=2564489", "title": "Micenea", "text": ""}
{"id": "2564490", "revid": "149732", "url": "https://it.wikipedia.org/wiki?curid=2564490", "title": "Semispinale del capo", "text": ""}
{"id": "2564491", "revid": "414892", "url": "https://it.wikipedia.org/wiki?curid=2564491", "title": "Razzie Award al pi\u00f9 flatulento film per adolescenti", "text": ""}
{"id": "2564492", "revid": "92723", "url": "https://it.wikipedia.org/wiki?curid=2564492", "title": "Taiarapu-Est", "text": "Taiarapu-Est \u00e8 un comune della Polinesia francese nell'isola di Tahiti nelle Isole del Vento.\nIl comune \u00e8 composto da 2 comuni associati e da 2 \"sezioni\":"}
{"id": "2564493", "revid": "414892", "url": "https://it.wikipedia.org/wiki?curid=2564493", "title": "Razzie Award al peggior pretesto per un film attuale", "text": ""}
{"id": "2564496", "revid": "1305772", "url": "https://it.wikipedia.org/wiki?curid=2564496", "title": "Ignorance", "text": ""}
{"id": "2564507", "revid": "414892", "url": "https://it.wikipedia.org/wiki?curid=2564507", "title": "Razzie Award al peggior film drammatico dei nostri primi 25 anni", "text": ""}
{"id": "2564510", "revid": "414892", "url": "https://it.wikipedia.org/wiki?curid=2564510", "title": "Razzie Award al peggior film commedia dei nostri primi 25 anni", "text": ""}
{"id": "2564511", "revid": "414892", "url": "https://it.wikipedia.org/wiki?curid=2564511", "title": "Razzie Award al peggior film musicale dei nostri primi 25 anni", "text": ""}
{"id": "2564513", "revid": "1305772", "url": "https://it.wikipedia.org/wiki?curid=2564513", "title": "Renzo Mantero", "text": "\u00c8 considerato il luminare della chirurgia della mano nel panorama italiano e internazionale. \nBiografia.\nNato a Porto Venere l'11 febbraio 1930, studi\u00f2 presso l'Universit\u00e0 degli Studi di Genova dove si laure\u00f2 in medicina e chirurgia nel 1954 specializzandosi in chirurgia generale nel 1959 e conseguendo il diploma di specialit\u00e0 in ortopedia e traumatologia nel 1962. Alla fine degli anni \u201950 entr\u00f2 come assistente nella divisione di chirurgia generale dell'ospedale San Paolo di Savona e nel 1964 ottenne la libera docenza in semeiotica chirurgica all'Universit\u00e0 di Pavia presso la quale tenne il \u201cCorso libero di chirurgia della mano\u201d.\nNel 1970 divenne primario di chirurgia generale dell'ospedale San Paolo di Savona e nel 1974 vi fond\u00f2 la prima sezione di chirurgia della mano di cui rivest\u00ec l'incarico di primario fino al 1994. Dal 1995 al novembre del 1999 sovrintese, sempre a Savona, il neonato Centro regionale di chirurgia della mano che \u00e8 tutt'oggi un'eccellenza nel panorama sanitario nazionale. \nA fine 1999 l'Asl savonese deliber\u00f2 la fine del rapporto di lavoro con il celebre chirurgo con cui instaur\u00f2 comunque un contratto di consulenza e collaborazione. Dall'anno successivo venne designato primario emerito del Centro regionale di chirurgia della mano, mantenendone l'incarico di direttore scientifico fino alla sua morte. Dal 2000 inizi\u00f2 ad esercitare l'attivit\u00e0 di chirurgia della mano anche presso la clinica S. Michele di Albenga e nel 2006 venne designato vicepresidente del Comitato di bioetica dell'ospedale San Paolo di Savona.\nNel corso della sua attivit\u00e0 Mantero ha operato pi\u00f9 di trentamila mani tra cui quelle di sportivi come la campionessa di scherma Dorina Vaccaroni, di musicisti come il violinista Leonid Borisovi\u010d Kogan, di operai infortunati e di bambini affetti da malformazioni. Portano il suo nome quindici tecniche operatorie, diciotto strumenti chirurgici ed oltre duecento pubblicazioni scientifiche. \u00c8 stato inoltre docente di innumerevoli corsi e lezioni.\nHa sempre profuso un notevole impegno, oltre che in iniziative nel settore medico/sanitario/scientifico anche nell'ambito culturale e sociale. Massone, fu membro della loggia \"Sabazia\" di Savona, appartenente al Grande Oriente d'Italia.\n\u00c8 scomparso a Pietra Ligure nel 2012, all'et\u00e0 di 82 anni, a seguito di un ictus.\nAffiliazioni in essere in ambito medico/sanitario.\nRenzo Mantero \u00e8 stato membro dei seguenti organismi in ambito medico/sanitario fra le maggiori societ\u00e0 di chirurgia e ortopedia italiane e straniere:\nProcedimenti giudiziari.\nNel maggio 2008, Mantero venne inizialmente condannato in appello dalla prima sezione civile del tribunale di Genova a pagare al professor Carlo Grandis, allora direttore scientifico della Chirurgia della Mano dell'Istituto Galeazzi di Milano una somma di risarcimento danni e di spese legali per alcune sue dichiarazioni effettuate nel giugno 2000 e ritenute lesive del prestigio del collega, oltretutto in un periodo in cui si stava svolgendo la gara per succedergli ai vertici del reparto savonese. Nel 2009 la vicenda si conclude con la piena assoluzione di Mantero, in quanto il fatto non sussiste."}
{"id": "2564515", "revid": "414892", "url": "https://it.wikipedia.org/wiki?curid=2564515", "title": "Razzie Award al peggior pretesto per un film per famiglie", "text": ""}
{"id": "2564516", "revid": "414892", "url": "https://it.wikipedia.org/wiki?curid=2564516", "title": "Razzie Award al peggior pretesto per un film horror", "text": ""}
{"id": "2564521", "revid": "22475", "url": "https://it.wikipedia.org/wiki?curid=2564521", "title": "Taiarapu-Ouest", "text": "Taiarapu-Ouest \u00e8 un comune della Polinesia francese nell'isola di Tahiti nelle Isole del Vento.\nIl comune comprende tre comuni associati:"}
{"id": "2564528", "revid": "287204", "url": "https://it.wikipedia.org/wiki?curid=2564528", "title": "Rifugio Valcaira", "text": "Il rifugio Valcaira - Ezio Arduino \u00e8 un rifugio delle Alpi Liguri, situato a 2010\u00a0m di quota nell'alta val Tanaro, in comune di Ormea.\nCaratteristiche.\nIl rifugio \u00e8 stato costruito dai soci della sezione di Ormea del Club Alpino Italiano, ed inaugurato nel 1977. \nVenne poi completamente ristrutturato nel 1985. Nell'agosto del 2017 il rifugio \u00e8 stato intitolato a Ezio Arduino, presidente della sezione del CAI di Ormea deceduto in montagna per un incidente sul lavoro.\nSi trova nella localit\u00e0 \"Costa Valcaira\", a ovest dell'abitato di Chionea, frazione del comune di Ormea (CN); a poca distanza dal Pizzo d'Ormea.\n\u00c8 una costruzione in muratura di pietrame a un piano. Dispone di 18 posti letto, in una camera con tavolato su 3 piani, con bagno interno, e di 3 posti in ricovero di emergenza sempre aperto. La zona soggiorno-cucina \u00e8 attrezzata con stoviglie, posate, bicchieri, lavandino, piano cottura a gas e mobiletti vari. \nIl rifugio \u00e8 attrezzato con una centralina idroelettrica che produce corrente tutto l'anno, consentendone il riscaldamento continuo e l'illuminazione quando serve. Nella camera \u00e8 anche disponibile una stufa a legna in caso di freddi intensi.\nAccesso.\nDall'abitato di \"Chionea\" si segue la mulattiera che si arrampica a destra verso l'omonimo colle. Da qui parte un sentiero che seguendo la cresta, spesso sul versante sinistro, in alcuni tratti su quello destro, in circa 2 ore e 30 minuti conduce al rifugio. Il sentiero \u00e8 segnalato con le tacche bianco-rosse del CAI.\nDall'abitato di Quarzina, raggiungibile in auto continuando oltre la strada provinciale di Aimoni, si prosegue su strada sterrata fino all'altopiano della Colma e poi si continua lungo la dorsale che porta al Pizzo di Ormea fino al Pian degli Archetti (fontana), poi si devia a destra (segnale) e in falsopiano si giunge in 2.30 al rifugio."}
{"id": "2564529", "revid": "1719883", "url": "https://it.wikipedia.org/wiki?curid=2564529", "title": "Arcana", "text": ""}
{"id": "2564531", "revid": "1228162", "url": "https://it.wikipedia.org/wiki?curid=2564531", "title": "Mignatta", "text": ""}
{"id": "2564535", "revid": "92723", "url": "https://it.wikipedia.org/wiki?curid=2564535", "title": "Takaroa (comune)", "text": "Takaroa \u00e8 un comune della Polinesia francese nelle Isole Gambier, comprende 3 atolli e il comune associato di \nTakapoto."}
{"id": "2564538", "revid": "61051", "url": "https://it.wikipedia.org/wiki?curid=2564538", "title": "Chelsea Football Club Women", "text": "Il Chelsea Football Club Women, noto in precedenza come Chelsea Ladies, \u00e8 una societ\u00e0 di calcio femminile inglese con sede a Londra. Milita in FA Women's Super League, massima serie del campionato inglese di calcio femminile. Ha vinto per quattro volte il campionato inglese.\nStoria.\nLa squadra \u00e8 nata nel 1992 quando un gruppo tifosi del Chelsea FC richiese una sezione di calcio femminile. Nel giugno 2004 fu votata l'affiliazione al Chelsea FC.\nIl club ha milita nella massima divisione inglese dalla stagione 2004-2005, anno in cui ottennero la promozione ai danni del per 4-1 nella finale dei play-off.\nIl club \u00e8 stato fondato grazie all'apporto della prima squadra maschile della societ\u00e0, e si \u00e8 prefisso l'obiettivo di diventare una delle potenze del calcio femminile europeo. Il 2 luglio 2008 il Chelsea rese chiare queste intenzioni acquistando dall' le giocatrici Lianne Sanderson e Anita Asante. Un altro membro importante aggiuntosi alla formazione londinese fu la campionessa mondiale Lorrie Fair, considerata una delle migliori centrocampiste in attivit\u00e0.\nNell'annata 2008-2009, il Chelsea incaric\u00f2 Steve Jones, ex manager delle riserve dell'Arsenal, di guidare la squadra femminile ai grandi successi prefissati. Dopo quest'ultimo trasferimento, l'allenatore della squadra femminile dei \"Gunners\", Vic Akers, defin\u00ec i \"Blues\" sleali poich\u00e9 acquistavano giocatori e membri dello staff solamente da team concorrenti. Alla fine, Jones si dimise dall'incarico, lasciando quindi il posto a Casey Stoney, gi\u00e0 membro della squadra.\nSul finire del 2009 ci furono dei tagli ai finanziamenti alla sezione femminile del Chelsea, tamponati grazie al supporto economico di John Terry e di altri calciatori del Chelsea.\nCon la creazione della FA Women's Super League il Chelsea fu una delle sedici squadre che fecero richiesta di partecipazione e fu una delle otto squadre ad essere stata ammessa al nuovo campionato. Il secondo posto ottenuto nella stagione 2014 consent\u00ec al Chelsea di partecipare per la prima volta alla UEFA Women's Champions League nella stagione 2015-2016, conclusasi con l'eliminazione agli ottavi di finale per opera del Wolfsburg.\nNella stagione 2015 il Chelsea ha realizzato il suo primo \"double\", vincendo il 1\u00ba agosto 2015 la FA Women's Cup per 1-0 sul Notts County davanti a spettatori e il 4 ottobre 2015 vincendo la FA WSL 1 dopo la vittoria per 4-0 sul Sunderland.\nHa vinto il suo secondo titolo nazionale al termine della stagione transitoria 2017, nota anche come \"Spring Series\", concludendo a pari punti con il Manchester City, ma superandolo grazie a una migliore differenza reti.\nIl 23 maggio 2018 la societ\u00e0 inglese ha cambiato denominazione in Chelsea Football Club Women.\nOrganico.\nRosa 2021-2022.\nRosa, ruoli e numeri di maglia come da sito ufficiale, aggiornati al 7 dicembre 2021.\nRosa 2020-2021.\nRosa, ruoli e numeri di maglia come da sito ufficiale, aggiornati all'11 settembre 2020."}
{"id": "2564540", "revid": "486946", "url": "https://it.wikipedia.org/wiki?curid=2564540", "title": "Chelsea L.F.C.", "text": ""}
{"id": "2564543", "revid": "486946", "url": "https://it.wikipedia.org/wiki?curid=2564543", "title": "Chelsea LFC", "text": ""}
{"id": "2564549", "revid": "1605525", "url": "https://it.wikipedia.org/wiki?curid=2564549", "title": "Arcana (romanzo)", "text": "Arcana (\"Les arcanes du chaos\") \u00e8 un romanzo thriller di Maxime Chattam, scritto nel 2006 e pubblicato in Italia nel 2007.\nIl libro \u00e8 stato tradotto in otto lingue."}
{"id": "2564561", "revid": "304744", "url": "https://it.wikipedia.org/wiki?curid=2564561", "title": "Schneewittchen und das Geheimnis der Zwerge", "text": ""}
{"id": "2564562", "revid": "1718925", "url": "https://it.wikipedia.org/wiki?curid=2564562", "title": "Joseph Bertrand (nuotatore)", "text": "Carriera.\nPartecip\u00f2 alle gare di pallanuoto e di nuoto della II Olimpiade di Parigi del 1900 e vinse una medaglia di argento, nei 200\u00a0m stile libero per squadre con la \"Tritons Lillois\" (con un punteggio totale di 61).\nPrese parte, sempre con la squadra dei Tritons Lillois, al torneo olimpico di pallanuoto, venendo sconfitti al primo turno dal Osborne Swimming Club per 12-0. Partecip\u00f2 inoltre alla gara dei 200\u00a0m ostacoli, arrivando nono in finale, nuotando in 3:17.0."}
{"id": "2564573", "revid": "1305772", "url": "https://it.wikipedia.org/wiki?curid=2564573", "title": "That's What You Get", "text": "That's What You Get \u00e8 un singolo dei Paramore, il quarto e ultimo estratto dal loro secondo album \"Riot!\", pubblicato il 22 maggio 2008.\nDescrizione.\nIl brano \u00e8 stato scritto dalla cantante Hayley Williams, il chitarrista Josh Farro e Taylor York, all'epoca non ancora nel gruppo. Parlando del brano, Farro ha detto:\nRispetto agli altri brani dell'album, dal suono pi\u00f9 potente e rude, \"That's What You Get\" ha una melodia pi\u00f9 accattivante e pi\u00f9 vicina al pop rock.\nVideo musicale.\nIl video, diretto da Marcos Siega, \u00e8 stato girato il 2 e il 3 marzo 2008 a Nashville, Tennessee."}
{"id": "2564574", "revid": "1652134", "url": "https://it.wikipedia.org/wiki?curid=2564574", "title": "Tatakoto (comune)", "text": "Tatakoto \u00e8 un comune della Polinesia francese nelle isole Tuamotu. Comprende l'atollo di Tatakoto; il villaggio principale del comune \u00e8 Tumukuru."}
{"id": "2564575", "revid": "1718925", "url": "https://it.wikipedia.org/wiki?curid=2564575", "title": "Jules Verbecke", "text": "Carriera.\nPartecip\u00f2 alle gare di pallanuoto e di nuoto della II Olimpiade di Parigi del 1900 e vinse una medaglia di argento, nei 200m stile libero per squadre con la \"Tritons Lillois\" (con un punteggio totale di 61).\nPrese parte, sempre con la squadra dei Tritons Lillois, al torneo olimpico di pallanuoto, venendo sconfitti al primo turno dal Osborne Swimming Club per 12-0. Partecip\u00f2 inoltre alla gara dei 200m ostacoli, arrivando ottavo in finale, nuotando in 3'08\"4, e alla gara dei 1000m stile libero, arrivando anche in questa gara ottavo, con un tempo di 17'13\"8."}
{"id": "2564577", "revid": "827882", "url": "https://it.wikipedia.org/wiki?curid=2564577", "title": "Cipher (Marvel Comics)", "text": "Cipher, il cui vero nome \u00e8 Alisa Tager, \u00e8 un personaggio dei fumetti creato da Marc Guggenheim (testi) e Rafa Sandoval (disegni), pubblicato dalla Marvel Comics. Apparsa per la prima volta sulle pagine di \"Young X-Men\" n. 8 (novembre 2008).\nCipher \u00e8 una giovane mutante di colore da non confondere con il quasi omonimo Cypher, ex-membro dei Nuovi Mutanti.\nBiografia del personaggio.\nYoung X-Men.\nApparsa per avvertire Ink che il resto degli Young X-Men era nei guai, Alisa svel\u00f2 la sua copertura facendo dubitare il ragazzo delle sue parole anche se indossava un'uniforme da X-Man e utilizzasse uno dei loro jet. Rifiutando di dare spiegazioni, accett\u00f2 di condurrlo dal suo tatuatore di modo che potesse elargirgli qualche nuovo potere prima dell'inevitabile scontro con gli Y-Men, vinto grazie al suo contributo. Tornati alla base, Moonstar e Sunspot pretesero spiegazioni da Ciclope il quale rivel\u00f2 loro che Alisa era stata percepita per la prima volta da Jean durante una rivolta a Mutant Town e per sua insistenza non venne rivelato che a pochi della sua esistenza. Accolta fra gli X-Men le venne dato il nome-in-codice di \"Cipher\" e fu utilizzata come spia e fonte d'informazioni dal gruppo mutante. In questo periodo, svilupp\u00f2 un forte legame d'amicizia con Blindfold (ci\u00f2 spiega alcuni dei suoi dialoghi sconclusionati), fu presente al risveglio di Graymalkin fra le rovine dello Xavier Institute dopo Messiah Complex e lo aiut\u00f2 a smascherare Donald Pierce. Durante una conversazione, Ciclope suppose che Alisa avesse deciso di rivelarsi perch\u00e9 ormai frustrata da tanta solitudine; tuttavia, nonostante le sue rassicurazioni, la ragazza continua a temere che una misteriosa figura del suo passato riesca a raggiungerla anche se protetta dagli X-Men.\nPoteri e abilit\u00e0.\nIl principale potere di Cipher \u00e8 quello di rendersi completamente impercettibile agli altri, quindi di non risultare visibile, di non farsi individuare attraverso l'olfatto, l'udito o gli altri sensi e persino di non farsi percepire dai telepati (sebbene solo fino ad un certo livello di potenza, infatti Jean Grey \u00e8 stata l'unica finora ad avere mostrato la capacit\u00e0 di scoprire la sua esistenza). Questa capacit\u00e0 di rendersi non percepibile, si estende anche alla tecnologia, infatti \u00e8 in grado di non farsi rilevare anche dai macchinari dotati di appositi sensori. A questo potere, Alisa aggiunge la capacit\u00e0 di rendersi intangibile e quindi di saper passare attraverso gli oggetti solidi a cui si accompagna quella di poter levitare; infine ha mostrato l'abilit\u00e0 di poter rendere percepibile la propria voce solo a coloro che desidera, restando perci\u00f2 inudibile agli ascoltatori indesiderati. Il capo degli X-Men, Ciclope, ha perci\u00f2 deciso di sfruttare queste sue caratteristiche particolari per fare di lei un'ottima spia.\nCipher \u00e8 inoltre capace di pilotare il jet degli X-Men."}
{"id": "2564580", "revid": "830939", "url": "https://it.wikipedia.org/wiki?curid=2564580", "title": "John Cleveland", "text": "Figlio di un usciere in una scuola, Cleveland nacque a Loughborough e studi\u00f2 al Hinckley Grammar School. Fu ammesso al Christ's College di Cambridge dove si diplom\u00f2 nel 1632 e nel 1634 ottenne una borsa di studio per il St John's College, Cambridge. Al St John divenne tutor e docente di retorica. Fervente monarchico, si oppose all'elezione di Oliver Cromwell al Parlamento Largo come membro di Cambridge e per questo perse il suo posto al college nel 1654. Venne nominato Giudice avvocato a Newark da Carlo I d'Inghilterra. Nel 1646 per\u00f2 perse tale carica. Nel 1655 fu imprigionato a Yarmouth ma rilasciato da Cromwell, al quale fece appello e and\u00f2 a Londra, dove visse fino alla sua morte. La sua opera migliore \u00e8 un'opera satirica che ricorda Hudibras che ebbe una grande influenza sull'opinione pubblica del suo tempo, mentre le sue poesie vengono considerati mediocri. Le poesie furono pubblicate nel 1656. Si circond\u00f2 di numerosi amici letterati, tra i quali si annovera Samuel Butler."}
{"id": "2564584", "revid": "599013", "url": "https://it.wikipedia.org/wiki?curid=2564584", "title": "Damiano Faggiano", "text": "Carriera.\nDamiano Faggiano, attuale vice-presidente dell'A.S.D. I Campioni di Domani dal 2010-11, \u00e8 il cestista pi\u00f9 rappresentativo e vincente di Ceglie Messapica.\nNella sua lunga carriera iniziata nella stagione sportiva 1989-90 con il tesseramento nella JuveCaserta, riesce a sfoggiare il proprio talento sui migliori parquets italiani e non solo; ad appena quindici anni viene inserito in prima squadra con la quale totalizzer\u00e0 28 presenze stagionali nell'anno del tricolore per la Phonola Caserta e vincer\u00e0 lo Scudetto Juniores a Forl\u00ec.\nDurante gli anni novanta trascorre sei stagioni con la JuveCaserta, disputando campionati di A1 e A2 e vincendo il secondo scudetto Juniores consecutivo sempre a Forl\u00ec nella stagione 1991-92.\nNello stesso anno viene convocato con la Nazionale Italiana Cadetti in Grecia con la quale vincer\u00e0 il Campionato Europeo e collezioner\u00e0 per i successivi sette anni importanti presenze con la maglia Azzurra fino alla Nazionale Sperimentale con l'ambita convocazione ai Giochi del Mediterraneo disputati a Bari dal 13 al 26 giugno del 1997.\nNegli anni successivi aggiunger\u00e0 al proprio curriculum presenze importanti in LegaDue con la Virtus Ragusa, la Casetti Imola (con conseguente promozione in Serie A), Centro Serapide Pozzuoli, Record Cucine Napoli, Banco di Sardegna Sassari, Castelmaggiore (BO), Carife Ferrara e Virtus Ragusa (B1).\nNella stagione 2005-06 gioca nella Prefabbricati Brindisi (B1), in quella successiva porta il suo marchio anche nella calda Sicilia con la Banca Nuova Trapani (B1).\nUn serio infortunio lo costringe ad uno stop forzato fino al gennaio della stagione 2007-08 durante la quale giocher\u00e0 met\u00e0 campionato nella Sati Trading Modena (B1).\nNella stagione 2008-09 conceder\u00e0 la sua classe anche in quel di Bernalda in Serie B2 per poi fermarsi definitivamente in Puglia per le successive stagioni giocando con la Mazzeo San Severo in B1 e la storica Mia Card Ceglie (in serie B2) con la quale ha disputato i relativi play off.\nI successivi due anni vedono il cestista cegliese sbarcare a Taranto con la Libertas (C1 per tre mesi), per poi passare a gennaio nel Monteroni sempre in C1 con conseguente promozione a fine stagione in Serie B2.\nNel 2012-13 ritorna a giocare ancora con l'A.D. Basket Ceglie in Serie C Regionale raggiungendo la finale.\nDopo un anno di inattivit\u00e0 ritorna a giocare nella stagione 2014-15 con la Nuova Pallacanestro Ceglie 2001 iscritta al Campionato di Serie D Regionale.\nLa stagione 2014-15 si conclude con la sconfitta in finale a Monopoli (0-2 la serie in favore dei baresi); un infortunio durante la prima gara lo costringe a non poter prendere parte al secondo match.\nLa stagione 2015-16 \u00e8 quella della svolta: dopo un campionato giocato ad altissimi livelli con ottime statistiche e con eccellenti risultati di squadra, Damiano Faggiano riesce a riportare la squadra della sua citt\u00e0 natale in Serie C Silver, categoria dove milita attualmente il club dopo la vittoria sull'A.S. Basket Corato in gara-3 a Ceglie Messapica.\nLa stagione 2016-17 vede il cestista gialloblu guidare una squadra giovane e dinamica in Serie C Silver dove raggiunge risultati invidiabili nonostante fosse una matricola della categoria, dopo l'eliminazione al primo turno dei play-off contro il Mola New Basket 2012, il capitano della Nuova PetrolMenga Ceglie annuncia pubblicamente la sua volont\u00e0 di ritirarsi dai campi di gioco."}
{"id": "2564586", "revid": "287204", "url": "https://it.wikipedia.org/wiki?curid=2564586", "title": "Reyer Venezia Mestre 2008-2009", "text": "La Reyer Venezia Mestre 2008-2009, sponsorizzata \"Umana\", ha preso parte al campionato professionistico italiano di Legadue pari al secondo livello del campionato nazionale italiano di pallacanestro.\nRoster.\n\"Legaduebasket: Dettaglio statistico\""}
{"id": "2564595", "revid": "92723", "url": "https://it.wikipedia.org/wiki?curid=2564595", "title": "Teva I Uta", "text": "Il comune di Teva I Uta si trova in Polinesia francese nell'isola di Tahiti nelle Isole del Vento.\nIl comune comprende i comuni associati di:"}
{"id": "2564600", "revid": "466539", "url": "https://it.wikipedia.org/wiki?curid=2564600", "title": "Australian Open 2006 - Singolare maschile", "text": "Roger Federer ha battuto in finale Marcos Baghdatis 5-7 7-5 6-0 6-2."}
{"id": "2564606", "revid": "767487", "url": "https://it.wikipedia.org/wiki?curid=2564606", "title": "Le Parisien", "text": "Le Parisien (Aujourd'hui en France per l'edizione nazionale), intitolato Le Parisien lib\u00e9r\u00e9 fino al 1986, \u00e8 un quotidiano francese di propriet\u00e0 del Groupe Amaury. La sede e la tipografia sono situate a Saint-Ouen (Senna-Saint-Denis).\nPrimo quotidiano di Parigi e dell'\u00cele-de-France, comprende dieci edizioni locali.\nLinea editoriale.\nDalla fondazione, nel 1944, per opera di \u00c9milien Amaury, \"Le Parisien lib\u00e9r\u00e9\" si presenta come un \u00abgiornale popolare di qualit\u00e0\u00bb, anche se per molto tempo rimane sinonimo di stampa sensazionalista e populista.\nIl 25 gennaio 1986 il giornale rilancia la propria immagine cambiando nome in \"Le Parisien\". D'ora in poi una parte \u00e8 stampata a colori ed \u00e8 lanciata l'edizione nazionale \"Aujourd'hui en France\". Philippe Amaury, figlio di \u00c9milien Amaury, l'allora proprietario del giornale, sfrutta i metodi di marketing per ripensare la linea editoriale. Gli articoli devono essere corti ma ben scritti, con parole semplici, al fine di facilitare la comprensione del lettore. Le illustrazioni, in particolare le fotografie che accompagnano il testo, devono occupare mediamente un terzo di ogni pagina.\nPer disfarsi del proprio passato gaullista e per differenziarsi dai quotidiani d'opinione, la redazione sopprime l'editoriale: \"Le Parisien\" non vuole pi\u00f9 difendere le proprie idee, ma quelle dei suoi lettori. I temi della vita quotidiana e delle preoccupazioni dei francesi prendono il sopravvento sulle pagine internazionali. Rubrica popolare per eccellenza, i \"faits divers\" sono il cuore del \"Parisien\". In dieci anni, s'impone come uno dei migliori giornali del giornalismo d'inchiesta francese e detronizza \"France Soir\", ormai in declino.\nOggi, \"Le Parisien\" \u00e8 uno dei pochi giornali francesi le cui vendite aumentano, e che sembrano resistere alla stampa gratuita.\nStoria.\nIl \"Parisien lib\u00e9r\u00e9\" vide la luce il 22 agosto 1944. Il primo titolo della prima pagina fu \"La victoire de Paris est en marche!\" (\"La vittoria di Parigi \u00e8 in marcia!\"). La citt\u00e0 fu infine liberata tre giorni pi\u00f9 tardi. Per \u00c9milien Amaury, membro eminente della R\u00e9sistance, \u00e8 gi\u00e0 avventura.\nLa crisi del 1970 \u00e8 drammatica per il quotidiano che perde la met\u00e0 dei suoi lettori. Uno sciopero di diversi mesi del Syndicat du Livre CGT imped\u00ec, veramente, la completa pubblicazione del \"Parisien lib\u00e9r\u00e9\". Da allora, quel titolo si riconquista, anno dopo anno, i suoi lettori, malgrado altri conflitti sindacali, tra il 1975 e il 1977. Una volta l'anno, a volte due, \u00e8 tradizione che la tipografia blocchi l'uscita del giornale.\nIn seguito alla morte di \u00c9milien Amaury nel 1977 e al termine di un conflitto giuridico con sua sorella Francine (che riprender\u00e0 possesso dei magazzini Marie-France e Point de Vue), il giornale viene rilevato da suo figlio Philippe che lo ribattezza \"Le Parisien\" nel 1985. Fuse tutte le edizioni (\"Aujourd'hui en France\" incluso), il titolo vende pi\u00f9 di 600 000 copie al giorno. S'impone come primo quotidiano parigino.\n\"Le Parisien\" e \"Aujourd'hui en France\" hanno una diffusione totale di circa 500 000 copie nei giorni settimanali e 350 000 copie la domenica.\nIl 23 maggio 2006, Philippe Amaury muore. Sua moglie, Marie-Odile Amaury, gli succede alla presidenza del gruppo.\nA fine 2015 il gruppo Amaury cede Le Parisien al gruppo LVMH.\nLe edizioni locali.\nCifre OJD 2007"}
{"id": "2564612", "revid": "767487", "url": "https://it.wikipedia.org/wiki?curid=2564612", "title": "Arte copta", "text": "Per arte copta si intende sia l'arte egiziana agli inizi dell'era cristiana, sia l'arte dei cristiani copti che ebbe i suoi periodi pi\u00f9 fulgidi nel V-VI secolo e nel XII-XIII secolo\nL'atto di nascita dell'arte copta fu costituito dall'apertura dei primi conventi cristiani avvenuta per merito degli anacoreti san Macario e san Pacomio. Gradualmente questi luoghi divennero la culla dell'arte copta, all'inizio espressione per lo pi\u00f9 antiaristocratica e ricca di elementi presi dalla tradizione dell'antico Egitto.\nI principali esempi di arte copta sono le architetture dei luoghi sacri, le pitture murali, i tessuti, i manoscritti alluminati e l'artigianato del metallo, molti dei quali sopravvivono nei monasteri e nelle chiese.\nLe opere d'arte copta sono spesso funzionali.\nLa principale collezione mondiale di arte ed iconografia copta \u00e8 conservata nel Museo copto del Cairo. Una bella collezione di arte copta si trova inoltre nella \"salle Baouit\" nel museo del Louvre a Parigi.\nOrigini e sviluppi.\nSullo sviluppo dell'arte copta influ\u00ec inizialmente il monofisismo propugnato dalla chiesa copta stessa, che ebbe un ruolo importante sulla planimetria delle chiese e sulla copiosa iconografia raffigurante immagini di Cristo visto come unico Dio. Lo stile deriv\u00f2 parzialmente dall'arte siriaca, da quella bizantina e sasanide, ma evidenzi\u00f2 una certa autonomia, ben rappresentata da stilizzazioni geometriche sospinte nel corso dei secoli a tendenze sfioranti l'astratto.\nNonostante gli storici suddividano l'evoluzione dell'arte copta in tre periodi, purtroppo sia a causa della perdita di grandi opere monumentali per mano del tempo, del clima e dei conflitti con l'Islam, sia per la complicata datazione di opere provenienti da scavi clandestini, non tutti i vari passaggi stilistici paiono individuati chiaramente. In qualunque caso il primo periodo viene definito di arte proto-copta (dal secolo IV alla prima met\u00e0 del secolo seguente), il secondo di arte copta (dal V al VII), mentre il terzo \u00e8 inquadrato come arte tardo-copta (fino al XIII secolo).\nArchitettura.\nQuello che ormai pare assodato \u00e8 che l'architettura delle chiese si caratterizz\u00f2 inizialmente per l'uso della pietra e dei mattoni cotti e crudi, per l'abbondante uso di colonne e pilastri, per le absidi a trifoglio, per la pianta basilicale, e successivamente per la comparsa, dal periodo arabo in poi, di cupole e semicupole. Tra le chiese pi\u00f9 significative si ricordano la basilica di Denderah (fine V secolo), quelle del deserto di Nitria (VIII secolo), le due chiese, ritrovate dagli scavi archeologici, del monastero di Baouit.\nArti figurative.\nNelle arti figurative i motivi classici, come Veneri, baccanti a cui vennero aggiunti simboli cristiani ebbero diffusione per alcuni secoli. Sia le sculture in pietra sia gli intagli in legno si caratterizzarono, dapprima nel IV e V secolo, per la piattezza delle superfici, la profondit\u00e0 degli intagli, dalla dolce plasticit\u00e0 dei capitelli, e successivamente nel VI secolo per le forme pi\u00f9 aspre, rudi, sporgenti e angolose, come nel caso delle sculture del monastero di Bawit. Le sculture tardo-copte appaiono sempre pi\u00f9 bidimensionali, come evidenziato dal \"Cristo fra gli angeli\" e nelle chiese della Nitria.\nSia l'arte del legno, sia la lavorazione di avori, bronzi per cofani, vasi a forma di animale, terrecotte mostrarono una reciproca influenza con l'arte fatimida e tulunida.\nPer quanto riguarda la pittura, l'arte copta si contraddistinse in un primo tempo per affreschi di gusto stilizzato, a colori chiari e forti contorni, e dopo l'invasione araba per elementi siriaci e armeni. Tra le icone in evidenza \"L'abate Mena protetto da Cristo\", mentre le miniature furono in massima parte policrome e influenzate da un gusto arabo-persiano.\nTessuti copti.\nUn notevole numero di tessuti copti si sono conservati grazie alla pratica copta di seppellirli con i morti e al clima arido egiziano. I tessuti sono in lino o lana, i colori utilizzati sono rosso, blu, giallo, verde, viola, nero e marrone; i coloranti erano ottenuti da rubia, indaco, guado, zafferano, conchiglie di murex e dall'insetto noto come carminio. L'indumento di base era la tunica, poi diventata la dalmatica, talvolta tessuta in un unico pezzo; le decorazioni principali erano i clavi, uno stile romano.\nMolti esempi di tessuti copti si trovano nei musei del mondo, e in particolare nel Museo copto del Cairo. Decine di migliaia di frammenti colorati giunsero nei musei mondiali dopo il 1889, quando l'archeologo francese Albert Gayet pubblic\u00f2 un catalogo di arte copta e organizz\u00f2 la prima mostra di arte copta al Museo Bulaq.\nMusica.\nL'antica musica religiosa copta si diffuse soprattutto nell'alto Egitto nel 320 d.C. quando San Pacomio fond\u00f2 la prima comunit\u00e0 cenobiale. Parallelamente alla musica liturgica fuorirono la letteratura e la poesia religiosa. La musica ebbe un altro periodo florido intorno all'anno 1000. Il repertorio comprese varie melodie, quelle liturgiche, quelle innodiche e quelle religiose popolari e talvolta soggette ad improvvisazioni."}
{"id": "2564613", "revid": "1573940", "url": "https://it.wikipedia.org/wiki?curid=2564613", "title": "Victor Cadet", "text": "Carriera.\nPartecip\u00f2 alle gare di pallanuoto e di nuoto della II Olimpiade di Parigi del 1900 e vinse una medaglia di argento, nei 200m stile libero per squadre con la \"Tritons Lillois\" (con un punteggio totale di 51).\nPrese parte, sempre con la squadra dei Tritons Lillois, al torneo olimpico di pallanuoto, venendo sconfitti al primo turno dal Osborne Swimming Club per 12-0. Partecip\u00f2 inoltre alla gara dei 200m stile libero, arrivando quarto in semifinale, nuotando in 3'18\"0."}
{"id": "2564620", "revid": "38120", "url": "https://it.wikipedia.org/wiki?curid=2564620", "title": "Stella Rubia", "text": ""}
{"id": "2564626", "revid": "298229", "url": "https://it.wikipedia.org/wiki?curid=2564626", "title": "Migliori prestazioni italiane nel salto in alto", "text": "La lista delle migliori prestazioni italiane nel salto in alto, aggiornata periodicamente dalla Federazione Italiana di Atletica Leggera, raccoglie i migliori risultati di tutti i tempi degli atleti italiani nella specialit\u00e0 del salto in alto.\nDal 1976 al 1992 le liste italiane femminili hanno sofferto di un notevole ristagno, tanto che la prima donna a scalzare Sandra Dini dal 2\u00ba posto alle spalle di Sara Simeoni fu Antonella Bevilacqua dopo 11 anni, nel 1992.\nMaschili outdoor.\n\"Statistiche aggiornate al 12 gennaio 2022.\"\nFemminili outdoor.\n\"Statistiche aggiornate al 12 gennaio 2022.\"\nMaschili indoor.\n\"Statistiche aggiornate al 23 gennaio 2022.\"\nFemminili indoor.\n\"Statistiche aggiornate al 23 gennaio 2022.\""}
{"id": "2564631", "revid": "287204", "url": "https://it.wikipedia.org/wiki?curid=2564631", "title": "Australian Open 2006", "text": "L'Australian Open 2006 \u00e8 stata la 94\u00aa edizione dell'Australian Open e prima prova stagionale dello Slam per il 2006. Si \u00e8 disputato dal 16 al 29 gennaio 2006 sui campi in cemento del Melbourne Park. Il singolare maschile \u00e8 stato vinto dallo svizzero Roger Federer, che si \u00e8 imposto sul cipriota Marcos Baghdatis in quattro set. Il singolare femminile \u00e8 stato vinto dalla francese Am\u00e9lie Mauresmo, che ha battuto Justine Henin-Hardenne, a causa del ritiro della belga. Nel doppio maschile si sono imposti gli americani Bob e Mike Bryan mentre nel doppio femminile hanno trionfato le cinesi Zi Yan e Jie Zheng. Nel doppio misto la vittoria \u00e8 andata all'elvetica Martina Hingis, in coppia con l'indiano Mahesh Bhupathi.\nPartecipanti uomini.\nAltri partecipanti.\nI seguenti giocatori hanno ricevuto una wildcard per il tabellone principale:\nI seguenti giocatori sono passati dalle qualificazioni:\nRisultati.\nSingolare maschile.\n Roger Federer ha battuto in finale Marcos Baghdatis 5\u20137, 7\u20135, 6\u20130, 6\u20132\nSingolare femminile.\n Am\u00e9lie Mauresmo ha battuto in finale Justine Henin che si \u00e8 ritirata sul punteggio di 6\u20131, 2\u20130\nDoppio maschile.\n Bob Bryan / Mike Bryan hanno battuto in finale Martin Damm / Leander Paes 4\u20136, 6\u20133, 6\u20134\nDoppio femminile.\n Yan Zi / Zheng Jie hanno battuto in finale Samantha Stosur / Lisa Raymond 2\u20136, 7\u20136(7), 6\u20133\nDoppio misto.\n Martina Hingis / Mahesh Bhupathi hanno battuto in finale Elena Lichovceva / Daniel Nestor 6\u20133, 6\u20133\nJunior.\nSingolare ragazzi.\n Alexandre Sidorenko ha battuto in finale Nick Lindahl 6\u20133, 7\u20136(4)\nSingolare ragazze.\n Anastasija Pavlju\u010denkova ha battuto in finale Caroline Wozniacki 1\u20136, 6\u20132, 6\u20133\nDoppio ragazzi.\n B\u0142a\u017cej Koniusz / Grzegorz Panfil hanno battuto in finale Kellen Damico / Nathaniel Schnugg 7\u20136(5), 6\u20133\nDoppio ragazze.\n Sharon Fichman / Anastasija Pavlju\u010denkova hanno battuto in finale Aliz\u00e9 Cornet / Corinna Dentoni 6\u20132, 6\u20132"}
{"id": "2564635", "revid": "22475", "url": "https://it.wikipedia.org/wiki?curid=2564635", "title": "Am\u00e9d\u00e9e Ozenfant", "text": "Biografia.\nOzenfant studi\u00f2 arte nella citt\u00e0 natale; nel 1906 si rec\u00f2 a Parigi per seguire corsi di pittura e architettura all'\"Acad\u00e9mie de La Palette\", dove fu influenzato dal Puntinismo. Si appassion\u00f2 al Cubismo, e nel 1915 fond\u00f2 con Max Jacob e Guillaume Apollinaire la rivista \"L'\u00c9lan\" nella quale si dibattevano i principi del movimento. Verso il 1917 Ozenfant cominci\u00f2 a manifestare delusione per il Cubismo, in quanto aveva la sensazione che questo movimento avesse sacrificato la purezza e il rigore delle origini e fosse diventato un mero veicolo di orpelli decorativi. In collaborazione con Le Corbusier venne formulato, e l'anno successivo pubblicato, il manifesto di quello che venne chiamato \"Purismo\" nel saggio \"Apr\u00e8s le Cubism\" (\"Oltre il Cubismo\"). Nel 1919 i due, con il poeta Paul Derm\u00e9e e Albert Gleizes, fondarono la rivista di avanguardia artistica \"L'Esprit Nouveau\" destinata a discutere sulle origini e sui possibili sbocchi dell'arte contemporanea. Il lavoro definitivo di Ozenfant su questo argomento fu il saggio l\"'Art\" in due volumi pubblicato nel 1928. Dal 1931 a 1938 lavor\u00f2 a una grande composizione figurativa in stile purista intitolata \"Vita\", oggi nel Mus\u00e9e national d'Art moderne \u2013 Centre Georges Pompidou (MNAM).\nOzenfant si trasfer\u00ec a Londra nel 1935; nel 1938 emigr\u00f2 a New York dove fond\u00f2 la \"Ozenfant School of Fine Arts\". In seguito venne indagato nel 1951 da Joseph McCarthy e fu espulso dagli Stati Uniti d'America ritornando in Francia nel 1955.\nCome teorico dell'arte Ozenfant anticip\u00f2 i principi di ordine, razionalit\u00e0 e precisione e fu l'araldo di un nuovo classicismo basato sull'estetica della tecnica moderna. Nella sua pittura sono evidenti chiarezza, serenit\u00e0 ed economia di mezzi; nelle sue nature morte gli oggetti sono ridotti a figure piane di colori in una rigida struttura architettonica."}
{"id": "2564639", "revid": "123727319", "url": "https://it.wikipedia.org/wiki?curid=2564639", "title": "Piazza Libert\u00e0 (Udine)", "text": "Piazza Libert\u00e0 \u00e8 la piazza pi\u00f9 antica della citt\u00e0 di Udine, definita come la pi\u00f9 bella piazza in stile veneziano sulla terraferma. Sorge nello spiazzo al di sotto del colle del Castello.\nStoria.\nDurante i secoli ha pi\u00f9 volte cambiato denominazione, era nota nel medioevo come la \"piazza del Vino\" che qui si commerciava. Nel 1350 vi si stabil\u00ec la casa del consiglio comunale e quindi assunse il nome di \"piazza del Comune\", poi con l'arrivo dei veneziani nel 1500 assunse il nome di uno dei luogotenenti divenendo \"piazza Contarena\". Dopo l'unificazione del Friuli con l'Italia nel 1866 fu intitolata a Vittorio Emanuele II. Ad esso fu dedicato anche un monumento equestre inaugurato il 26 agosto 1883, posto sul terrapieno al centro della piazza, dove rimase fino al 1947, anno in cui fu trasferito presso i \"Giardini Ricasoli\". Proprio dopo la seconda guerra mondiale la piazza assunse il nome odierno.\nI monumenti.\nSono presenti diversi monumenti nella parte rialzata del terrapieno:\nGli edifici.\nGli edifici che prospettano sulla piazza:"}
{"id": "2564643", "revid": "92723", "url": "https://it.wikipedia.org/wiki?curid=2564643", "title": "Tubuai (comune)", "text": "Tubuai \u00e8 un comune della Polinesia francese nelle Isole Australi.\nComprende i seguenti comuni associati:"}
{"id": "2564645", "revid": "113270139", "url": "https://it.wikipedia.org/wiki?curid=2564645", "title": "Smithsonian Agreement", "text": "Lo Smithsonian Agreement (in italiano: \"Accordo smithsoniano\") fu un accordo raggiunto dai membri del G10 nel 1971 per rimediare al caos monetario seguito alla fine del Sistema di Bretton Woods.\nNell'agosto 1971, infatti, il presidente statunitense Richard Nixon approv\u00f2 la legge che sospendeva l'obbligo per la Federal Reserve di convertire dollari in oro al rapporto fisso di 35 dollari l'oncia, stabilito nel 1944 a Bretton Woods. Al contempo, fu introdotta una tassa del 10% sulle importazioni negli Stati Uniti. Finiva cos\u00ec l'epoca dello standard oro-dollaro.\nTale decisione rischiava per\u00f2 di provocare il caos nell'economia mondiale, che si trovava improvvisamente senza un sistema monetario internazionale. Fu cos\u00ec che nel dicembre dello stesso anno, i rappresentanti del Gruppo dei Dieci si riunirono a Washington, presso lo Smithsonian Institute. Ne nacque il cosiddetto \"Smithsonian Agreement\", con il quale si decise una svalutazione del dollaro del 7,9% fissando un cambio di 38 dollari per oncia d'oro. \nTuttavia, non fu ripristinato l'obbligo per gli Stati Uniti di scambiare dollari con oro. Furono anche modificati i tassi di cambio tra le altre monete e si stabil\u00ec una banda di oscillazione del 2,25% attorno alle nuove parit\u00e0. Infine, fu abolita la nuova tassa statunitense sulle importazioni.\nFonti.\nSidney Pollard, \"Storia economica del Novecento\", Bologna, Il Mulino, 2004"}
{"id": "2564646", "revid": "1573940", "url": "https://it.wikipedia.org/wiki?curid=2564646", "title": "Ren\u00e9 Tartara", "text": "Carriera.\nPartecip\u00f2 alle gare di nuoto e di pallanuoto della II Olimpiade di Parigi del 1900 e vinse una medaglia di bronzo, nei 200\u00a0m stile libero per squadre con la \"Pupilles de Neptune de Lille\" (con un punteggio totale di 62).\nPrese parte, sempre con la squadra dei Pupilles de Neptune de Lille, al torneo olimpico di pallanuoto, venendo sconfitti al primo turno dal Brussels Swimming and Water Polo Club per 2-0. Partecip\u00f2 inoltre alla gara dei 200\u00a0m stile libero, arrivando secondo in semifinale, nuotando in 3'13\"0."}
{"id": "2564650", "revid": "339392", "url": "https://it.wikipedia.org/wiki?curid=2564650", "title": "Museo Bulaq", "text": ""}
{"id": "2564653", "revid": "1516566", "url": "https://it.wikipedia.org/wiki?curid=2564653", "title": "HMS Forester (H74)", "text": "La HMS \"Forester\" (Pennant number H74), \u00e8 stato un cacciatorpediniere della Classe F della Royal Navy. Venne impostato il 15 maggio 1933 nei cantieri J.S. White &amp; Co., varato il 28 giugno 1934 ed entr\u00f2 in servizio il 29 marzo dell'anno successivo.\nServizio.\nAppena entrato in servizio venne assegnato alla \"Home Fleet\", dove rimase fino al settembre seguente, quando venne trasferito nel Mar Mediterraneo in seguito all'acutizzarsi della Crisi d'Abissinia. Rimase quindi con la \"Mediterranean Fleet\" fino al marzo 1936 quando venne riassegnato alla \"Home Fleet\". Nei primi mesi del 1937, mentre la Guerra civile spagnola era in pieno svolgimento, partecip\u00f2 insieme alla \"Royal Oak\" alla scorta al transatlantico SS \"Habana\" che trasportava circa 600 bambini baschi rifugiati in Gran Bretagna.\nNell'aprile 1939 venne assegnata all'Ottava Flottiglia Cacciatorpediniere nell'ambito di una riorganizzazione delle flottiglie della marina britannica. Allo scoppio della seconda guerra mondiale prese parte alle prime missioni di scorta a convogli a partire dal 3 settembre. Il 20 settembre seguente partecip\u00f2, insieme al cacciatorpediniere \"Fortune\" all'affondamento dell'U-Boot tedesco U-27. Nel mese di novembre partecip\u00f2 alla caccia alle navi da guerra tedesche \"Scharnhorst\" e \"Gneisenau\" in seguito all'affondamento dell'incrociatore ausiliario \"Rawalpindi\".\nNell'aprile 1940 partecip\u00f2 alla Campagna di Norvegia, scortando vari convogli di truppe dal Regno Unito. Il 13 aprile partecip\u00f2 alla seconda battaglia navale di Narvik. Dopo la fine delle operazioni in Norvegia a seguito dell'invasione tedesca il 17 giugno recuper\u00f2 i superstiti del mercantile armato \"Adania\", affondato dal sottomarino U-A. Il 28 giugno venne trasferita nel Mediterraneo come parte della Forza H. Il 3 luglio seguente partecip\u00f2 alla Distruzione della flotta francese a Mers-el-K\u00e9bir, in seguito al fallimento delle trattative per il trasferimento della flotta in Gran Bretagna. Il 6 settembre successivo partecip\u00f2 al Bombardamento di Dakar, ancora sotto il controllo della Francia di Vichy. Nei mesi successivi partecip\u00f2 alle operazioni di rifornimento della base di Malta, scortando le navi maggiori e le portaerei impegnate nei lanci di aerei verso l'isola. Il 27 novembre partecip\u00f2 al breve scontro con la flotta italiana ricordato come Battaglia di Capo Teulada.\nNel gennaio 1941 venne trasferita nell'Atlantico con base a Freetown, in Sudafrica con compiti di scorta ai convogli di passaggio per il Capo di Buona Speranza. Nel mese di aprile venne trasferita nuovamente a Gibilterra. Il 25 maggio venne distaccata dalla Forza H per partecipare alla Caccia alla Bismarck. Il 18 giugno insieme ad altri cacciatorpediniere affond\u00f2 il sottomarino tedesco U 138 ad Ovest di Gibilterra, recuperandone anche alcuni sopravvissuti. Il 23 giugno successivo intercett\u00f2 il mercantile tedesco SS \"Alstertor\" che venne autoaffondato dall'equipaggio, liberando anche 78 marinai inglesi prigionieri a bordo. Il 23 luglio dopo un attacco da parte di aerosiluranti, prese a bordo i superstiti della \"Fearless\", ed affond\u00f2 la nave ormai ingovernabile e in preda alle fiamme. Il 26 ottobre venne nuovamente trasferita in Atlantico dove rimase fino al mese di novembre, quando entr\u00f2 in cantiere per delle modifiche.\nTerminati i lavori nel marzo 1942 torn\u00f2 in servizio con la \"Home Fleet\" con compiti di scorta ai convogli artici diretti in Unione Sovietica. In uno scontro con tre cacciatorpediniere tedeschi venne gravemente danneggiata subendo 12 perdite incluso il Capitano. Dopo delle riparazioni provvisorie a Murmansk. Tornato in patria il 18 maggio entr\u00f2 immediatamente in cantiere per riparazioni, che durarono fino al mese di ottobre. Serv\u00ec nuovamente nella \"Home Fleet\" fino al maggio 1943, quando entr\u00f2 in cantiere per subire delle modifiche volte ad aumentare l'armamento antiaereo ravvicinato. Tornato in servizio nell'Atlantico partecip\u00f2 nella primavera 1944 all'Operazione Neptune, la fase di scorta e appoggio alle forze impiegate nello Sbarco in Normandia. Il 20 agosto seguente affond\u00f2 insieme ai cacciatorpediniere \"Wensleydale\" e \"Vidette\" il sommergibile tedesco U-413. Dopo ulteriori interventi di riparazioni, che durarono quasi fino alla fine del conflitto, rimase in servizio per pochi mesi, venendo trasferita in riserva il 2 novembre 1945. Venduta per essere demolita nel gennaio 1946, giunse a Rosyth il 26 febbraio seguente."}
{"id": "2564654", "revid": "131358", "url": "https://it.wikipedia.org/wiki?curid=2564654", "title": "V\u00e1lber Roel de Oliveira", "text": ""}
{"id": "2564659", "revid": "767487", "url": "https://it.wikipedia.org/wiki?curid=2564659", "title": "Botvido di Svezia", "text": "Biografia.\nBotvido era un fattore di Hammarby che si convert\u00ec al cristianesimo, in seguito ad un viaggio in Inghilterra. Insieme a dei monaci inglesi ritorn\u00f2 in patria per evangelizzare la Svezia. Non divenne mai un religioso, ma svolse la sua predicazione come missionario laico.\nBotvido voleva far conoscere il Cristianesimo anche nella vicina Finlandia, perci\u00f2 riscatt\u00f2 uno schiavo finnico per convertirlo ed evangelizzare la sua terra.\nLui stesso si propose di accompagnarlo attraverso il Mar Baltico, ma mentre Botvido pescava lo schiavo lo uccise e scapp\u00f2.\nLa leggenda vuole che un uccellino aiut\u00f2 i soccorritori nella ricerca del corpo.\nVenne seppellito nella chiesa di Botkyrka.\nLa tradizione vuole che nel 1339 il santo sia apparso a Santa Brigida.\nBirger Gregersson, Arcivescovo di Uppsala, compose degli inni sacri in onore di San Botvido."}
{"id": "2564660", "revid": "466539", "url": "https://it.wikipedia.org/wiki?curid=2564660", "title": "Philippe Houben", "text": "Carriera.\nPartecip\u00f2 alle gare di nuoto e di pallanuoto della II Olimpiade di Parigi del 1900 e vinse una medaglia di bronzo, nei 200m stile libero per squadre con la \"Pupilles de Neptune de Lille\" (con un punteggio totale di 62); non prese mai parte a nessuna partita dei Neptune, venendo comunque nella lista dei medagliati olimpici del databdase del Comitato Olimpico Internazionale."}
{"id": "2564666", "revid": "486946", "url": "https://it.wikipedia.org/wiki?curid=2564666", "title": "Strada Statale 650 di Fondovalle Trigno", "text": ""}
{"id": "2564669", "revid": "124679335", "url": "https://it.wikipedia.org/wiki?curid=2564669", "title": "Nicola I Mistico", "text": "Biografia.\nNicola era nato nella penisola italiana. Non \u00e8 noto nulla della sua vita e dei suoi studi; l'esame dei suoi scritti ne testimonia la grande cultura. Nicola era amico del patriarca Fozio. Cadde anch'egli in disgrazia dopo il licenziamento di Fozio da parte dell'imperatore bizantino Leone VI il Saggio nell'886 e si ritir\u00f2 in convento. Fu lo stesso Leone VI a richiamarlo dal convento e nominarlo \"\"\u039c\u03c5\u03c3\u03c4\u03b9\u03ba\u03cc\u03c2\" \" (mystik\u00f2s), cio\u00e8 segretario dell'imperatore. Il 1\u00ba marzo 901, Nicola fu nominato patriarca di Costantinopoli.\nNicola cadde tuttavia nuovamente in disgrazia con l'imperatore per essersi rifiutato di celebrarne il matrimonio con Zoe Carbonopsina. Zoe ebbe un figlio maschio, il futuro Costantino VII Porfirogenito, da Leone VI (2 settembre 905). L'imperatore, che era diventato vedovo per la terza volta nel 901 ed era privo di eredi maschi, decise di sposarla per poter legittimare il futuro erede al trono. Tuttavia le leggi bizantine vietavano i quarti matrimoni, e pertanto Nicola rifiut\u00f2 di celebrare le nozze. Leone promise di rinunciare alle nozze se il bambino fosse stato battezzato: il bambino venne battezzato il 6 gennaio 906 col nome di Costantino, ma Leone, contravvenendo ai patti, il 9 gennaio spos\u00f2 ugualmente Zoe grazie a un sacerdote compiacente. Nicola rispose vietando all'imperatore l'ingresso nella Basilica Hagia Sophia; \u00e8 possibile tuttavia che Nicola sia stato coinvolto nella rivolta di Andronico Ducas. Leone, non accettando il divieto, chiede l'intervento del papa Sergio III, il quale rispose che il divieto dei matrimoni plurimi era arbitrario. Nicola fu deposto dall'imperatore dalla carica di patriarca il 1\u00ba febbraio 907 e sostituito con Eutimio il Sincello. Esiliato al proprio convento, Nicola consider\u00f2 ingiuste la deposizione e l'intervento del pontefice romano. La deposizione di Nicola diede origine a uno scisma all'interno della Chiesa cristiana detto \"Scisma della tetragamia\", ossia \"scisma delle quattro nozze\".\nNicola fu insediato nuovamente al patriarcato dopo la morte di Leone (11 maggio 912) e l'ascesa al trono di Alessandro, fratello di Leone VI. Alla nuova nomina segu\u00ec una lotta prolungata coi sostenitori di Nicola con i sostenitori di Eutimio che ebbe termine solo nel 920, quando il nuovo imperatore Romano I Lecapeno promulg\u00f2 il cosiddetto \"Tomos Unionis\", un codice che vietava nuovamente le quarte nozze. Nel frattempo Alessandro era morto (913) dopo avere provocato una guerra con la Bulgaria, e al trono di Bisanzio era salito Costantino VII Porfirogenito, all'epoca minorenne. Nicola Mistico divenne il principale consigliere della reggenza del giovane imperatore, e come tale dovette affrontare le pretese di Simeone I di Bulgaria su Costantinopoli. Nicola negozi\u00f2 una soluzione pacifica: incoron\u00f2 Simeone imperatore dei Bulgari in una cerimonia che si svolse lontano da Costantinopoli, e organizz\u00f2 un matrimonio fra la figlia di Simeone e Costantino VII.\nLe concessioni a Simeone di Bulgaria erano impopolari a Costantinopoli e minarono la posizione di Nicola; nel marzo 914 Zoe Carbonopsina destitu\u00ec Nicola sostituendolo alla reggenza. Zoe revoc\u00f2 inoltre l'accordo raggiunto da Nicola con Simeone, spingendo per la riaccensione delle ostilit\u00e0 con la Bulgaria. Ma il suo principale sostenitore Leone Foca venne sconfitto pesantemente il 20 agosto 917 nei pressi di Anchialo: la battaglia vide la vittoria dei Bulgari, guidati da Simeone I e la morte di molti comandanti bizantini. In difficolt\u00e0 per questi fallimenti, Zoe e i suoi sostenitori furono soppiantati nel 919 dall'ammiraglio Romano I Lecapeno che impose il matrimonio della figlia Elena a Costantino VII e finalmente sal\u00ec al trono imperiale nel 920. Il Patriarca Nicola venne ad essere uno dei pi\u00f9 forti sostenitori del nuovo imperatore e riprese le negoziazioni con i Bulgari che condusse fino alla morte (925).\nOltre alle sue numerose lettere, indirizzate ai vari dignitari e ai governanti stranieri (incluso Simeone di Bulgaria), Nicola Mistico scrisse un'omelia sul sacco di Tessalonica perpetrato dagli arabi nel 904. Era un pensatore critico che si spinse a mettere in dubbio perfino l'autorit\u00e0 delle citazioni del Vecchio Testamento e la concezione che un comando dell'imperatore fosse una legge non scritta."}
{"id": "2564670", "revid": "72396", "url": "https://it.wikipedia.org/wiki?curid=2564670", "title": "The Source - Sulla strada", "text": ""}
{"id": "2564675", "revid": "92723", "url": "https://it.wikipedia.org/wiki?curid=2564675", "title": "Tureia (comune)", "text": "Tureia \u00e8 un comune delle Isole Tuamotu che comprende 5 atolli:\nL'atollo di Mururoa fu poligono nucleare della Francia da dopo l'indipendenza dell'Algeria nel 1966 al 1996, tuttora \u00e8 sorvegliato dalla forze armate francesi, soprattutto dalla marina francese."}
{"id": "2564682", "revid": "4175", "url": "https://it.wikipedia.org/wiki?curid=2564682", "title": "Qualificazioni al campionato mondiale di calcio 2010 - Interzona", "text": ""}
{"id": "2564683", "revid": "92723", "url": "https://it.wikipedia.org/wiki?curid=2564683", "title": "Ua Huka (comune)", "text": "Ua Huka \u00e8 un comune della Polinesia francese nelle Isole Marchesi. Comprende l'isola di Ua Huka e numerosi isolotti:"}
{"id": "2564684", "revid": "1450446", "url": "https://it.wikipedia.org/wiki?curid=2564684", "title": "Nadia Zicoschi", "text": "Biografia.\nInizia la carriera giornalistica dopo la laurea in Lettere conseguita alla Sapienza di Roma. Diventa professionista il 17 settembre 1997. In Rai esordisce al giornale radio sotto la direzione di Paolo Ruffini, anche se la sua prima trasmissione \u00e8 stata \"Tornando a casa\" su RadioDue. Diventata giornalista parlamentare segue i principali avvenimenti politici fino al 2003 quando passa alla televisione, nella redazione politica del TG3 guidato da Antonio Di Bella. Segue le vicende politiche come giornalista parlamentare e inviata. Nel 2007 le affidano la conduzione dell'edizione di mezza sera del Tg e l'anno successivo passa alla conduzione dell'edizione delle ore 14. Nel 2010, con il TG3 passato sotto la direzione di Bianca Berlinguer, il direttore del TG2 Mario Orfeo la chiama per affidarle gli incarichi di giornalista parlamentare, inviata e conduttrice del TG2 delle ore 13, incarichi nei quali viene riconfermata nel settembre del 2011 dal nuovo direttore Marcello Masi. Nel dicembre 2018 passa al TG1 come corrispondente dal Quirinale."}
{"id": "2564696", "revid": "110157", "url": "https://it.wikipedia.org/wiki?curid=2564696", "title": "Falco 3", "text": "Falco 3 \u00e8 il terzo album di Falco, pubblicato l'11 settembre 1985 per le etichette discografiche GIG Records e BMG.\nFu prodotto e co-scritto da Robert Ponger, fu il primo album di Falco ad essere prodotto da Bolland &amp; Bolland dall'Olanda. Sono state estratte come singoli \"Rock Me Amadeus\", \"Vienna Calling\" e \"Jeanny\"."}
{"id": "2564703", "revid": "767487", "url": "https://it.wikipedia.org/wiki?curid=2564703", "title": "Venerd\u00ec 27 febbraio 2009 - Atlantico Live Helldorado Tour - Roma", "text": "Venerd\u00ec 27 febbraio 2009 - Atlantico Live Helldorado Tour - Roma \u00e8 un EP Live dei Negrita, pubblicato il 24 aprile 2009 per l'etichetta Black Out.\nIl disco \u00e8 stato pubblicato esclusivamente in formato MP3 su iTunes ed \u00e8 stato registrato la sera dell'omonimo concerto tenutosi a Roma."}
{"id": "2564710", "revid": "1494169", "url": "https://it.wikipedia.org/wiki?curid=2564710", "title": "Beatriz Fern\u00e1ndez", "text": ""}
{"id": "2564716", "revid": "200568", "url": "https://it.wikipedia.org/wiki?curid=2564716", "title": "Carl Jaenisch", "text": ""}
{"id": "2564719", "revid": "287204", "url": "https://it.wikipedia.org/wiki?curid=2564719", "title": "Beatriz Fernandez", "text": ""}
{"id": "2564720", "revid": "200568", "url": "https://it.wikipedia.org/wiki?curid=2564720", "title": "Karl Andreevi\u010d Jani\u0161", "text": ""}
{"id": "2564729", "revid": "767487", "url": "https://it.wikipedia.org/wiki?curid=2564729", "title": "Azenhas do Mar", "text": "Azenhas do Mar (800 ab. ca.) \u00e8 una popolare stazione balneare portoghese sull'Oceano Atlantico, situata nella frazione (\"freguesia\") di Colares, nel comune di Sintra (Distretto di Lisbona, Portogallo sud-occidentale).\nGeografia.\nCollocazione.\nAzenhas do Mar si trova a ca. 10\u00a0km ad ovest del centro di Sintra.\nCaratteristiche.\nLa stazione balneare \u00e8 nota per la sua posizione, in un promontorio a picco sul mare ed \u00e8 caratterizzata da edifici di color bianco. Nella localit\u00e0 si trovano anche vari edifici storici con facciate abbellite dai tipici azulejos.\nOrigini del nome.\nLa parola \"azenha\" (plur.: \"azenhas\") significa in portoghese \u201cmulino ad acqua\u201d e fa riferimento alla presenza in loco di mulini ad acqua nei tempi passati.\nEconomia.\nAttualmente l'attivit\u00e0 principale \u00e8 il turismo.\nIn precedenza, la localit\u00e0 viveva soprattutto di agricoltura (produzione di vino) e di pesca (soprattutto di frutti di mare)."}
{"id": "2564734", "revid": "92723", "url": "https://it.wikipedia.org/wiki?curid=2564734", "title": "Ua Pou (comune)", "text": "Ua Pou \u00e8 un comune della Polinesia francese nelle Isole Marchesi e comprende l'isola di Ua Pou divisa in un comuni associati, il comune \u00e8 cos\u00ec suddiviso:"}
{"id": "2564740", "revid": "767487", "url": "https://it.wikipedia.org/wiki?curid=2564740", "title": "La strana coppia II", "text": "La strana coppia II (\"The Odd Couple II\") \u00e8 un film del 1998 diretto da Howard Deutch e interpretato dal duo formato da Jack Lemmon e Walter Matthau, qui nel loro ultimo film insieme, e sequel ufficiale del cult comico tratto dal testo di Neil Simon \"La strana coppia\" (1968), con la regia di Gene Saks.\nTrama.\nHannah Ungar e Brucey Madison si stanno per sposare e invitano i rispettivi padri, entrambi divorziati, ad assistere al loro matrimonio. Il padre di Brucey \u00e8 la tipica persona che ha tutta la casa disordinata, che perde tutti i soldi nelle scommesse sulle partite di baseball. Il padre di Hannah \u00e8 l'esatto opposto, ha una paura folle dei germi e delle malattie e tutta la sua casa \u00e8 ordinata dalla A alla Z. Quando decidono di partire per andare al matrimonio dei rispettivi figli non sapevano che li avrebbe aspettati un viaggio ricco di imprevisti e divertimenti. Decidono di noleggiare un'auto e partire per andare al matrimonio. Riusciranno poi a farla esplodere lanciandola inavvertitamente gi\u00f9 da un burrone, essere arrestati ben tre volte ed essere scagionati per altrettante volte! Andranno in macchina con dei giovani motobikers quasi ubriachi ma alla fine riusciranno ad essere presenti al matrimonio dei figli.\nEdizione italiana.\nIn questo film il doppiaggio non \u00e8 quello del 1968 visto che Renato Turi (il doppiatore di Walter Matthau) era morto nel 1991, mentre Giuseppe Rinaldi (il doppiatore di Jack Lemmon) aveva smesso di lavorare nel 1997. Vennero sostituiti rispettivamente da Carlo Baccarini e da Luciano Melani."}
{"id": "2564742", "revid": "298229", "url": "https://it.wikipedia.org/wiki?curid=2564742", "title": "Campionati mondiali di ginnastica ritmica 2009 - Palla individuale", "text": "La finale della palla individuale si \u00e8 svolta al Sun Arena il 10 settembre 2009."}
{"id": "2564743", "revid": "28592", "url": "https://it.wikipedia.org/wiki?curid=2564743", "title": "Peste del 1348", "text": ""}
{"id": "2564746", "revid": "256896", "url": "https://it.wikipedia.org/wiki?curid=2564746", "title": "European Computer Driving Licence", "text": ""}
{"id": "2564747", "revid": "256896", "url": "https://it.wikipedia.org/wiki?curid=2564747", "title": "Generazione di programmi di prova automatici", "text": "La generazione automatica di vettori di collaudo (ATPG) \u00e8 un metodo e una tecnologia, utilizzata per trovare una sequenza di collaudo che, quando applicata ad un circuito digitale, d\u00e0 la possibilit\u00e0 ai tester di distinguere fra il comportamento del circuito corretto e non corretto determinato da anomalie funzionali. Le procedure generate sono usate per collaudare i dispositivi a semiconduttore dopo la produzione, ed in taluni casi per assistere alla determinazione delle cause di malfunzionamento. L'efficacia dell'ATPG \u00e8 misurata dall'ammontare dei difetti modellati, o modelli di guasto, che sono rivelati ed il numero delle procedure generate. Quest'ammontare indica genericamente la qualit\u00e0 del controllo (pi\u00f9 elevata con maggiore rivelazione di guasti) e il tempo di esecuzione dei collaudi (pi\u00f9 elevato con maggiori procedure). L'efficienza dell'ATPG \u00e8 un altro fattore importante. \u00c8 influenzata dal modello di guasto in esame, dal tipo del circuito in collaudo (con predisposizioni per il collaudo automatico, sequenziale sincrono, o sequenziale asincrono), dal grado di astrazione utilizzato per rappresentare il circuito in esame (porte, registri a transistor, interruttori), e la copertura di qualit\u00e0 di collaudo richiesta.\nPrincipi dell'ATPG.\nDifetto \u00e8 un errore introdotto nel dispositivo durante il processo di fabbricazione. Modello di guasto \u00e8 una descrizione matematica di come un difetto alteri il suo comportamento progettuale. Si dice che un guasto \u00e8 rivelato da un modello di prova se, quando applicato lo schema di prova al progetto difettoso, qualsiasi valore logico osservato in uno o pi\u00f9 uscite primarie del circuito differisce da quello relativo al progetto normalmente operativo. Il processo dell'ATPG per un guasto stabilito come obiettivo consiste di due fasi: attivazione del guasto e propagazione del guasto. \n\"Attivazione del guasto\" stabilisce un valore del segnale sul lato del modello di guasto che \u00e8 l'opposto del valore prodotto dal modello di guasto; \"propagazione del guasto\" sposta avanti il valore del segnale risultante, o effetto del guasto, sensibilizzando un percorso dal lato del guasto a una uscita primaria.\nL'ATPG pu\u00f2 non riuscire a trovare una procedura di prova per un particolare guasto in due casi. Il primo, il guasto potrebbe essere intrinsecamente non rivelabile, cosicch\u00e9 non esiste nessun modello che possa rivelare quel particolare guasto. L'esempio classico di ci\u00f2 \u00e8 un circuito ridondante, progettato affinch\u00e9 nessun guasto singolo possa fare cambiare l'uscita. In tale circuito, qualsiasi guasto singolo sar\u00e0 inerentemente non rivelabile.\nIl secondo, \u00e8 possibile che esista o esitano dei modelli, ma l'algoritmo non \u00e8 capace di trovarli. Dato che il problema dell'ATPG \u00e8 un problema NP-Completo (per riduzione da un problema di soddisfacibilit\u00e0 booleana), ci saranno dei casi in cui il modello esiste, ma l'ATPG rinuncia perch\u00e9 richiederebbe un tempo incredibilmente lungo per trovarlo. \nModo a guasti bloccati.\nNelle parecchie decadi passate, il modello di guasto pi\u00f9 popolare utilizzato in pratica era il modello di guasti bloccati singoli. In questo modello \u00e8 assunto che una linea di segnale di un circuito sia bloccata su un valore logico, a prescindere da quale segnale d'ingresso sia applicato al circuito. Pertanto, se un circuito ha \"n\" linee di segnale, ci sono potenzialmente definiti \"2n\" difetti bloccati nel circuito, dei quali alcuni possono essere osservati poich\u00e9 sono equivalenti agli altri. Il modello di guasti bloccati \u00e8 un modello logico perch\u00e9 non \u00e8 associata nessuna informazione di ritardo alla sua definizione. Viene chiamato pure modello di guasto permanente dato che si assume che il suo effetto sia permanente,in contrasto con i guasti intermittenti che si verificano a caso e guasti transitori che si presentano sporadicamente, forse in dipendenza delle condizioni di lavoro (p.es., temperatura, tensione di alimentazione) o dei valori dei dati (stati di tensione alti o bassi) sulle linee di segnale circostanti. Il modello a guasto bloccato o permanente \u00e8 strutturale poich\u00e9 \u00e8 basato su un modello di circuito a struttura a livelli di porte.\nUn insieme di programmi con una copertura dei guasti permanenti del 100% consiste di prove che rivelano ogni guasto permanente possibile in un circuito. 100% di copertura non garantisce necessariamente una qualit\u00e0 elevata, dato che guasti di molti altri tipi, come guasti cortocircuitanti, guasti per interruzione, e guasti di transizione sovente si verificano.\nATPG sequenziale.\nL'ATPG per circuiti sequenziali cerca una sequenza di vettori per rivelare un guasto particolare in tutto lo spazio delle possibili sequenze di vettori. Varie strategie di ricerca ed euristiche sono state escogitate per individuare la sequenza pi\u00f9 breve e/o individuare pi\u00f9 velocemente una sequenza. Comunque, secondo i risultati segnalati, nessuna singola strategia/euristica supera le altre per tutte le applicazioni e/o circuiti. Questa osservazione comporta che un generatore di prove dovrebbe includere un insieme esauriente di euristiche.\nPersino un semplice guasto permanente richiede una sequenza di vettori per il rilevamento in un circuito sequenziale. Inoltre, a causa degli elementi di memoria, la controllabilit\u00e0 e la osservabilit\u00e0 dei segnali interni in un circuito sequenziale sono in generale molto pi\u00f9 difficili di quelle in un circuito combinatorio. Questi fattori rendono la complessit\u00e0 di un ATPG sequenziale molto pi\u00f9 elevata di quella di un ATPG combinatorio.\nA causa della elevata complessit\u00e0 dell'ATPG sequenziale, un compito impegnativo rimane per i circuiti altamente sequenziali e grandi che non incorporano nessuna predisposizione progettata di testabilit\u00e0. Tuttavia, questi generatori di prove, insieme con delle tecniche di prova conglobate di basso profilo come la catena di prove inglobata parziale, hanno fatto vedere un certo grado di successo nel provare grossi progetti. Per i progetti che sono sensibili alle spese di adempimento, la soluzione di impiegare ATPG a circuiti sequenziali e catene di prova conglobate limitate offrono una alternativa attraente alla soluzione comune a catena di prove inglobata totale, che \u00e8 fondata su ATPG a circuiti combinatori.\nATPG e nanotecnologia.\nDa un punto di vista storico l'ATPG si \u00e8 concentrato sui guasti che avevano origine da modelli di guasto a livello porte logiche. Poich\u00e9 la tendenza dei progetti si sposta verso la nanotecnologia, problemi nuovi di controllo della produzione stanno emergendo. Durante la validazione del progetto, gli ingegneri non possono pi\u00f9 a lungo ignorare gli effetti della diafonia e dei rumori dell'alimentazione sulla affidabilit\u00e0 e le prestazioni. Il modellamento dei guasti corrente e le tecniche di generazione di vettori prova stanno cedendo ai nuovi modelli e tecniche che considerano informazioni di temporizzazione durante la generazione delle prove, che possono essere ridimensionati per progetti maggiori, e che possono impadronirsi di condizioni di progetto estreme. Per la nanotecnologia, molti problemi di validazione progettuale correnti stanno anche diventando problemi di prova della produzione, cosicch\u00e9 modellamenti di guasto e tecniche ATPG nuovi saranno necessari.\nMetodologia algoritmica.\nProvare dei circuiti a scala di integrazione molto grande (VLSI) con una copertura guasti elevata \u00e8 un compito difficile per la sua complessit\u00e0. Perci\u00f2 sono stati sviluppati molti metodi differenti di ATPG per parlare ai circuiti combinatori e sequenziali."}
{"id": "2564752", "revid": "200568", "url": "https://it.wikipedia.org/wiki?curid=2564752", "title": "Sergej Dolmatov", "text": ""}
{"id": "2564754", "revid": "767487", "url": "https://it.wikipedia.org/wiki?curid=2564754", "title": "Premi Emmy 1971", "text": "La consegna dei Premi Emmy 1971 (23\u00aa edizione) fu tenuta all'Hollywood Palladium di Los Angeles (California) il 9 maggio 1971. La cerimonia fu presentata da Johnny Carson. Per le candidature, furono presi in considerazione i programmi trasmessi tra il 16 marzo 1970 e il 16 marzo 1971."}
{"id": "2564755", "revid": "92723", "url": "https://it.wikipedia.org/wiki?curid=2564755", "title": "Macroni", "text": "I macroni (makrones) erano un'antica trib\u00f9 colchica stanziata nel Ponto orientale, nei pressi dei monti Moschici (gli attuali Yalniz\u00e7am Da\u011flari, Turchia). Furono menzionati per la prima volta da Erodoto (450 a.C. circa), dicendo di essi che, insieme ai moschi, tibareni, mossineci e marsi, formavano la diciannovesima satrapia dell'impero persiano achemenide e combatterono sotto Serse I. Nelle fonti classiche ci sono molti altri riferimenti successivi riguardo a loro. Senofonte (430-355 a.C.) li colloca a est di Trapezunte (Trebisonda). \nI macroni vengono descritti come un popolo selvaggio e potente, indossavano abiti fatti di pellame, in guerra usavano elmi di legno, piccoli scudi di vimini e lance corte con lunghe punte. Strabone (libro XII.3.18) sottolinea, di passaggio, che il popolo precedentemente chiamato macroni a quel tempo recava il nome di sanni o tzani, un'affermazione sostenuta anche da Stefano di Bisanzio, sebbene Plinio parli dei sanni e macroni come due popoli distinti. La conversione al Cristianesimo sotto Giustiniano agevol\u00f2 fra loro l'introduzione della civilt\u00e0. \nI macroni vengono identificati dagli studiosi moderni come una delle trib\u00f9 proto-georgiane la cui presenza nell'Anatolia nord-orientale potrebbe avere preceduto il periodo ittita, sopravvivendo al crollo di Urartu. Frequentemente vengono considerati come i possibili antenati dei mingreli (cfr. \"margal\", un'auto-designazione mingreliana), un gruppo subetnico del popolo georgiano. \nI macroni abitavano lungo i confini insieme ai macheloni, un'altra trib\u00f9 \"sannica\" evidentemente strettamente correlata ai macroni."}
{"id": "2564757", "revid": "767487", "url": "https://it.wikipedia.org/wiki?curid=2564757", "title": "G\u00f6k\u00e7ek Vederson", "text": "Caratteristiche tecniche.\n\u00c8 un terzino sinistro che all'occorrenza pu\u00f2 essere utilizzato come centrocampista di fascia sinistra."}
{"id": "2564759", "revid": "123579892", "url": "https://it.wikipedia.org/wiki?curid=2564759", "title": "Roy Chiu", "text": "Contratto.\nDopo un primo periodo di contratto con l'agenzia manageriale taiwanese \"Dorian Co\", durato fino al 2005, Roy Chiu \u00e8 entrato in contatto con la manager Gillian Tan, addetta al marketing dell'etichetta discografica EMI Music Singapore. La Tan ha deciso di far firmare a Chiu un contratto privato come suo cliente personale, prenotando un assistente privato ogniqualvolta il suo artista ne abbia bisogno.\nIn Giappone.\nAttualmente la manager Tan sta spingendo Chiu nel mercato giapponese, dove \u00e8 stato posto sotto l'attenzione dei media il suo aspetto particolarmente simile a quello di un manga.\nNello stesso periodo del suo lancio giapponese, Roy Chiu ha accettato un ruolo nel drama \"Love Signal\", girato dallo stesso regista del film \"PS... I Luv U\", Paul Yuen.\nCompetizione illustrata in Giappone.\nNel 2006, sono stati pubblicati in Giappone i DVD illustrati di Vic Zhou degli F4 e di Roy Chiu. Entrambi i DVD sono stati girati dallo stesso regista, e le ambientazioni in collina erano simili (per il DVD di Roy, si \u00e8 scelta un'ambientazione nelle colline di Jiu Fen, mentre per quello di Vic Zhou \u00e8 stata preferita la sua patria natale nella regione taiwanese dello Yilan). Le date di pubblicazione dei DVD non sono coincise, e i media giapponesi hanno classificato il DVD di Roy Chiu in seconda posizione, rispetto a quello degli F4.\nIl DVD di Vic Zhou \u00e8 stato pubblicato il 6 ottobre 2006, in seguito ad una campagna promozionale, e per evitare accuse di competizione, Roy Chiu e il suo manager hanno scelto di pubblicare il loro DVD il 13 novembre.\nNel DVD, Chiu recita in abiti tipici giapponesi, si rade i capelli e si traveste anche da ragazza."}
{"id": "2564764", "revid": "729019", "url": "https://it.wikipedia.org/wiki?curid=2564764", "title": "Battaglia navale di Hakodate", "text": "La si combatt\u00e9 dal 4 al 10 maggio 1869, fra le forze navali rimanenti dello Shogunato Tokugawa, riunite sotto le forze armate della Repubblica di Ezo, e la neoformata Marina imperiale giapponese. Lo scontro navale avvenne nelle fasi finali della battaglia di Hakodate nel corso della Guerra Boshin, nei pressi di Hakodate sull'isola giapponese di Hokkaid\u014d.\nForze della Repubblica di Ezo.\nLa squadra navale della repubblica di Ezo era comandata dalla nave da battaglia \"Kaiten\". La flotta, in origine, consisteva in otto navi a vapore: la \"Kaiten\", la \"Banryu\", la \"Chiyodagata\", la \"Chogei\" la \"Kaiyo Maru\", la \"Kanrin Maru\", la \"Mikaho\" e la \"Shinsoku\". Di queste, le ultime due erano state affondate in un precedente scontro di fronte ad Esashi, mentre la \"Kanrin Maru\" era stata catturata dalle forze imperiali dopo essere stata danneggiata dal maltempo. La perdita delle due unit\u00e0 maggiori ridusse notevolmente la forza messa in campo dalla repubblica di Ezo.\nForze dell'impero giapponese.\nUna nuova flotta era stata costituita attorno alla corazzata K\u014dtetsu, acquistata dagli Stati Uniti.\nLe altre navi in forza alla marina imperiale giapponese erano: la \"Kasuga\", la \"Hiry\u016b\", la \"Teibo\", la \"Yoharu\", la \"Moshun\", che erano state fornite dai domini Saga, oltre alla Ch\u014dsh\u016b e alla Satsuma giunte con il nuovo governo Meiji nel 1868.\nIl nascente governo imperiale inizi\u00f2 con una forza navale notevolmente minore rispetto a quella della repubblica di Ezo, in termini di navi (la maggior parte erano unit\u00e0 dei domini occidentali) e addestramento. Ma la perdita delle due unit\u00e0 pi\u00f9 grandi della repubblica di Ezo e la consegna della moderna \"K\u014dtetsu\", nell'aprile 1868, da parte degli Stati Uniti al governo imperiale, capovolse il rapporto di forza fra le due marine. Inoltre la marina imperiale ricevette in nolo due navi trasporto truppe da parte degli Stati Uniti.\nLa battaglia.\nLa flotta imperiale sostenne lo sbarco delle truppe sull'isola di Hokkaid\u014d, distruggendo le fortificazioni costiere e attaccando le navi repubblicane.\nIl 4 maggio la \"Chiyodagata\" fu catturata dalle forze imperiali e il 7 la \"Kaiten\" fu gravemente danneggiata e resa inutilizzabile. La \"Banry\u016b\" riusc\u00ec ad affondare la nave imperiale \"Ch\u014dy\u014d\", per poi affondare anch'essa per i danni subiti.\nLa marina imperiale vinse lo scontro che port\u00f2 alla resa finale della Repubblica di Ezo il 30 maggio 1869.\nNavi di potenze straniere \u2014 la HMS \"Pearl\" britannica e la \"Coetlogon\" francese \u2014 incrociarono osservando lo scontro rimanendo neutrali. Il capitano francese Jules Brunet che addestr\u00f2 e collabor\u00f2 all'organizzazione delle difese si arrese sulla \"Coetlogon\" l'8 giugno 1869.\nIl futuro ammiraglio T\u014dg\u014d Heihachir\u014d partecip\u00f2 alla battaglia come ufficiale di terza classe sulla \"Kasuga\"."}
{"id": "2564773", "revid": "171091", "url": "https://it.wikipedia.org/wiki?curid=2564773", "title": "\u00celes Belep", "text": "\u00celes B\u00e9lep (in nyel\u00e2yu: \"Belep Kaponaua\" oppure \"Dau Ar\", letteralmente: Isole del Sole) \u00e8 un comune della Nuova Caledonia di 930 abitanti che comprende tutto l'arcipelago delle Isole Belep a nord della Nuova Caledonia."}
{"id": "2564775", "revid": "287204", "url": "https://it.wikipedia.org/wiki?curid=2564775", "title": "Christian Correa Dionisio", "text": ""}
{"id": "2564778", "revid": "287204", "url": "https://it.wikipedia.org/wiki?curid=2564778", "title": "Iles Belep", "text": ""}
{"id": "2564780", "revid": "113757", "url": "https://it.wikipedia.org/wiki?curid=2564780", "title": "Isole Belep (comune)", "text": ""}
{"id": "2564790", "revid": "1924342", "url": "https://it.wikipedia.org/wiki?curid=2564790", "title": "Morandi (gruppo musicale)", "text": "Morandi \u00e8 un gruppo pop musicale rumeno, composto da Marius Moga e Andrei \u015etefan Ropcea (Randi). Il nome del gruppo deriva dalla fusione tra le prime due lettere del cognome di Marius (Moga) e il soprannome (Randi) di Andrei.\nOltre al successo in Romania, il gruppo esce dai confini nazionali, diventando probabilmente la band di maggior successo nell'Europa orientale da sempre, dopo gli O-Zone. La loro musica \u00e8 molto popolare tra i giovani di paesi come Russia, Macedonia, Bulgaria, Serbia, Repubblica Ceca, Polonia e Ucraina. In un certo senso, rappresentano il meglio della musica pop rumena all'estero, insieme ad O-Zone, Akcent, Yarabi, e Geo da Silva. Il loro terzo album in studio \"N3xt\" \u00e8 stato certificato doppio disco di platino con oltre copie vendute in territorio russo.\nMorandi \u00e8 stata nominata come \"Miglior band rumena\" agli MTV Europe Music Awards del 2005 e 2006, riuscendo finalmente a vincere il premio nell'edizione 2008."}
{"id": "2564794", "revid": "171091", "url": "https://it.wikipedia.org/wiki?curid=2564794", "title": "Boulouparis", "text": "Bouluparis (in kanak: \"Xaraacu\") \u00e8 un comune della Nuova Caledonia nella Provincia del Sud.\nBoulouparis \u00e8 uno dei pi\u00f9 estesi comuni francesi."}
{"id": "2564804", "revid": "171091", "url": "https://it.wikipedia.org/wiki?curid=2564804", "title": "Bourail", "text": "Bourail (in aji\u00eb: \"Bu Rha\u00ef\") \u00e8 un comune della Nuova Caledonia di 4.779 abitanti nella Provincia del Sud."}
{"id": "2564805", "revid": "3831", "url": "https://it.wikipedia.org/wiki?curid=2564805", "title": "Institut d'\u00e9tudes politiques de Lyon", "text": ""}
{"id": "2564817", "revid": "1793022", "url": "https://it.wikipedia.org/wiki?curid=2564817", "title": "Franco Filippazzi", "text": "Biografia.\nLaureato in fisica all'Universit\u00e0 di Pavia e assistente presso lo stesso ateneo, Filippazzi viene assunto nel 1955 dalla Olivetti quando la societ\u00e0 decide di entrare nel settore degli elaboratori elettronici. Nel laboratorio appositamente creato a Pisa, fa parte del ristretto gruppo di giovani ricercatori che progetta il primo elaboratore italiano, l'Olivetti Elea, un sistema di avanguardia a livello mondiale per la concezione logica e la tecnologia, messo sul mercato nel 1959. \nAll'inizio degli anni Sessanta \u00e8 direttore della ricerca tecnologica del laboratorio Olivetti, che intanto si era trasferito da Pisa a Pregnana Milanese. In questa sede avvia ricerche su tecnologie avanzate, quali circuiti integrati a film sottile, dispositivi superconduttori, memorie ottiche associative. Nel 1965 la Divisione Elettronica Olivetti viene ceduta alla General Electric. Come responsabile della ricerca scientifica, contribuisce all'inserimento del laboratorio di Pregnana nel nuovo contesto internazionale e alla sua attiva partecipazione ai progetti del Gruppo. Analogo ruolo avr\u00e0 nei successivi passaggi del laboratorio, dapprima alla Honeywell e poi alla Bull.\nAlle responsabilit\u00e0 di ricerca in ambito industriale ha costantemente affiancato attivit\u00e0 di docenza universitaria. A partire dagli inizi degli anni Sessanta, ha insegnato in corsi di specializzazione a Milano, Napoli e Salerno. Ha dato contributi originali alle tecnologie informatiche, documentati in un ampio numero di pubblicazioni e da numerosi brevetti internazionali. \u00c8 autore o coautore di diversi volumi sulla tecnologia e le applicazioni dell'informatica. Si citano, in particolare: \"Tecnologia dell'elaboratore elettronico\" (FrancoAngeli, 1976); \"L'informatica per il manager\" (Jackson Libri, 1983); \"Le frontiere dell'informatica\" (Sole 24 Ore Libri, 1986); \"Groupware, l'informatica per lavorare insieme\" (Franco Angeli, 1993); \"Superare il paradosso informatico\" (Franco Angeli, 1995); \"Il computer tra fantasia e realt\u00e0\" (CUEN, 1997).\nHa tradotto in italiano libri di particolare interesse come \"Computer Epistemology\" di Tibor V\u00e0mos (1993) e \"Being Digital\" di Nicholas Negroponte (1995). Ha ricoperto incarichi direttivi nelle associazioni professionali del settore. Attualmente fa parte del Consiglio dell'AICA (Associazione Italiana per l'Informatica e il Calcolo Automatico) di cui dirige la rivista \"Mondo Digitale\"."}
{"id": "2564819", "revid": "171091", "url": "https://it.wikipedia.org/wiki?curid=2564819", "title": "Canala", "text": "Canala (\"X\u00e2r\u00e2c\u00f9\u00f9\" nella lingua canaca eponima) \u00e8 un comune francese della Nuova Caledonia di 3'512 abitanti nella Provincia del Nord.\nNel 1995 da parte del suo territorio \u00e8 stato creato il nuovo comune di Quaua."}
{"id": "2564820", "revid": "120774042", "url": "https://it.wikipedia.org/wiki?curid=2564820", "title": "Alessandro Talotti", "text": "Vantava un primato di 2,30 m all'aperto e di 2,32 al coperto.\nBiografia.\nIl miglior risultato internazionale di Alessandro Talotti fu il 4\u00ba posto agli Europei di Monaco 2002 con 2,27 m (stessa misura della medaglia di bronzo, lo svedese Staffan Strand, che aveva per\u00f2 commesso meno errori). \nPartecip\u00f2 a due edizioni dei Giochi olimpici: a si piazz\u00f2 al dodicesimo posto con 2,25 m, mentre a non riusc\u00ec a qualificarsi per la finale. Nel 2009 fu tra i quattro atleti azzurri qualificati per le finali del World Athletics Tour.\nDopo varie vicissitudini, nel 2010 torn\u00f2 su buone misure, saltando 2,28 m indoor. La stagione all'aperto successiva lo vide elevarsi sino a 2,23 m.\nTornato a gareggiare per la societ\u00e0 d'origine \"Libertas Udine Malignani\" , nel 2012 fu eletto in Consiglio Federale FIDAL per il quadriennio 2012-2016.\nTalotti \u00e8 morto all'et\u00e0 di 40 anni il 16 maggio 2021 a causa di un grave tumore all'intestino.\nVita privata.\nNel 2017 inizi\u00f2 una relazione con Silvia Stibilj. I due si fidanzarono ufficialmente il 4 settembre 2020 e si sposarono il 7 maggio 2021. Il loro unico figlio, Elio, \u00e8 nato il 30 ottobre 2020.\nCampionati nazionali.\n2\u00ba ai Campionati Nazionali Italiani indoor e outdoor\n2002\n2\u00ba ai Campionati Nazionali Italiani 2,25m\n2006\n3\u00ba ai Campionati Nazionali Italiani 2,22m\n2009\n2\u00ba ai Campionati Nazionali Italiani 2,25\n2010\n3\u00ba ai Campionati Nazionali Italiani 2,24\n2011"}
{"id": "2564823", "revid": "287204", "url": "https://it.wikipedia.org/wiki?curid=2564823", "title": "Mem\u00e9 Perlini", "text": ""}
{"id": "2564829", "revid": "171091", "url": "https://it.wikipedia.org/wiki?curid=2564829", "title": "Dumb\u00e9a", "text": "Dumb\u00e9a (in kanak: \"Djubeah\") \u00e8 un comune della Nuova Caledonia di 18.602 abitanti nella Provincia del Sud."}
{"id": "2564830", "revid": "298229", "url": "https://it.wikipedia.org/wiki?curid=2564830", "title": "Campionati mondiali di ginnastica ritmica 2009 - Nastro individuale", "text": "La finale del nastro individuale si \u00e8 svolta al Sun Arena il 10 settembre 2009."}
{"id": "2564832", "revid": "1372005", "url": "https://it.wikipedia.org/wiki?curid=2564832", "title": "Gunilde di Danimarca", "text": "Biografia.\nGunilde era una figlia di Canuto il Grande, re d'Inghilterra, Danimarca e Norvegia, e di Emma di Normandia; suoi nonni materni erano il duca Riccardo I di Normandia e la seconda moglie, Gunnora. Suo fratello era Canuto l'Ardito; Svein di Norvegia era suo fratellastro per parte di padre, cos\u00ec come Aroldo I d'Inghilterra (figli, questi ultimi, di \u00c6lfgifu di Northampton, prima moglie di Canuto). Per parte di madre era invece sorellastra di Alfred Aetheling e di Edoardo il Confessore.\nNel 1036 Gunilde spos\u00f2 Enrico III, re dei Romani; egli era il figlio ed erede di Corrado II il Salico e di Gisella di Svevia. \nIl suo matrimonio fu una parte di un accordo tra il padre Canuto e il suocero Corrado, stipulato prima del 1035, per il mantenimento della pace sui confini nell'area di Kiel.\nNel 1038 Corrado II venne chiamato ad intervenire in una disputa territoriale tra Guaimario IV di Salerno e Pandolfo IV di Capua e si rec\u00f2 nell'Italia meridionale in supporto di Guaimario; la vittoria riportata riusc\u00ec a guadagnare la fedelt\u00e0 del Mezzogiorno all'Impero. Anche Enrico III e Gunilde seguirono l'Imperatore in questa campagna.\nSulla strada del ritorno in Germania un'epidemia scoppi\u00f2 tra le file delle truppe imperiali e Gunilde fu una delle vittime della malattia; non divent\u00f2 mai imperatrice in quanto mor\u00ec prima che il marito succedesse al padre nella carica di imperatore dei Romani.\nMatrimonio e discendenza.\nGunilde ed Enrico ebbero una sola figlia:"}
{"id": "2564834", "revid": "122198187", "url": "https://it.wikipedia.org/wiki?curid=2564834", "title": "Kim Chiu", "text": "Nata a Tacloban City, Leyte, a tre anni si \u00e8 trasferita con la famiglia a Cebu. \u00c8 stata la prima vincitrice del \"Pinoy Big Brother: Teen Edition\" (\"Grande Fratello\" per teenager), superando altri 14 giovani partecipanti.\nDopo che ha vinto il PBB ha firmato un contratto con la rete televisiva filippina ABS-CBN."}
{"id": "2564836", "revid": "767487", "url": "https://it.wikipedia.org/wiki?curid=2564836", "title": "Leone Foca", "text": "Per Leone Foca (in lingua greca: \u039b\u03ad\u03c9\u03bd \u03a6\u03c9\u03ba\u03ac\u03c2) si pu\u00f2 intendere:"}
{"id": "2564837", "revid": "55935", "url": "https://it.wikipedia.org/wiki?curid=2564837", "title": "Nicola il Mistico", "text": ""}
{"id": "2564843", "revid": "339392", "url": "https://it.wikipedia.org/wiki?curid=2564843", "title": "Rai 6 bis (multiplex)", "text": ""}
{"id": "2564844", "revid": "980841", "url": "https://it.wikipedia.org/wiki?curid=2564844", "title": "Punta Perrucchetti", "text": "La Punta Perrucchetti (4.020\u00a0 - detta anche \"La Spedla\" ovvero La Spalla, su alcune pubblicazioni 4.021 m) \u00e8 una elevazione del Massiccio del Bernina; riveste una certa importanza perch\u00e9 costituisce la vetta pi\u00f9 alta della Lombardia. \nDescrizione.\nSi trova circa 200 metri a sud del Pizzo Bernina lungo la linea di confine tra l'Italia e la Svizzera. Non \u00e8 stata inserita nell'elenco delle 82 Vette alpine superiori a 4000 metri per via della sua poca marcata prominenza verso nord ma \u00e8 regolarmente registrata nell'elenco secondario. In base a questa classificazione ufficiale, \u00e8 la vetta pi\u00f9 elevata della Lombardia. \nDalla sommit\u00e0 si dipartono tre creste: una collega a nord la vetta principale del Gruppo (4049 m), dapprima attraverso un affilato crinale nevoso, quindi con passaggi su roccia di II e di III. La seconda, volge inizialmente a sud-est, poi piega decisamente a est facendosi nevosa. Nella sua parte meridionale si allarga in un ampio pendio di neve, tagliato a met\u00e0 dalla linea di confine, fino a sfociare sulla Forcola di Crest'Aguzza a 3601m. \u00c8 lungo questo dosso di neve che passa la via normale di salita dal versante sud al Pizzo Bernina con partenza dal Rifugio Marinelli Bombardieri. Questa via venne aperta da una cordata di nomi illustri formata da Christian Almer con F.F.Tuckett, F.A.Y.Brown, e Franz Andermatten il 23 giugno 1866, ben dopo la prima ascensione al Bernina del 13 settembre 1859. Infine, l'ultima, la pi\u00f9 difficile, volge a sud-ovest per terminare alla Breccia dello Scerscen a 3870 m con passaggi di III e IV grado esattamente sulla linea spartiacque. \nPoco appariscente da est, raccordata con gli ampi pianori glaciali del Morteratsch, a Sud-Ovest, ovvero dal lato lombardo, la Punta Perruchetti precipita con un grandioso canalone di ghiaccio e neve lungo il quale passa la \"Direttissima\" al Bernina. La via, aperta da Alfredo Corti e Bruno Sala il 3 settembre 1914 misura oltre 500 metri di dislivello e ha inclinazione di 50\u00b0 con passaggi di III e IV (D). Accanto, sulla sinistra orografica e quindi interamente su roccia, passa la via aperta da Cesare Folatti con Alfredo Corti e Augusto Bonola nell'estate del 1922 (D). Imponente pure la parete ovest, lato svizzero, raccordata con quella del Pizzo Bernina e salita per la prima volta da W.Williams con Martin Schocher e Moritz Arpagaus il 12 agosto 1885 attraverso un itinerario difficile (D). \nPrende il nome da Giuseppe Perrucchetti generale e senatore italiano."}
{"id": "2564851", "revid": "305330", "url": "https://it.wikipedia.org/wiki?curid=2564851", "title": "Finsbury Park (Londra)", "text": "Finsbury Park \u00e8 un distretto nel nord di Londra che fa parte dei borghi di Islington, Haringey e Hackney. Non \u00e8 da confondere con Finsbury, situato alcuni chilometri a sud nel London Borough of Islington.\nQuest'area si sviluppa attorno a Finsbury Park station, un importante stazione per metropolitana, ferrovia ed autobus, sul lato meridionale del parco vittoriano di Finsbury.\nNell'angolo sud-est del parco c'\u00e8 la fontana commemorativa a Tom Smith e alla sua famiglia per l'invenzione dei Christmas cracker."}
{"id": "2564863", "revid": "599013", "url": "https://it.wikipedia.org/wiki?curid=2564863", "title": "Daryl Janmaat", "text": "Caratteristiche tecniche.\nDestro naturale, \u00e8 un terzino con buone capacit\u00e0 tecniche e atletiche e una spiccata propensione alla fase offensiva di gioco. Cerca di frequente sovrapposizioni e scambi veloci col compagno di fascia per andare al cross, oppure il taglio in area di rigore per concludere verso la porta avversaria.\nCarriera.\nClub.\nCresciuto nelle giovanili del , nell'estate del 2007, a 18 anni appena compiuti, si trasferisce all'ADO Deen Haag, in seconda divisione, con cui il 5 ottobre seguente debutta nel calcio professionistico nella gara contro lo Zwolle. Nella partita successiva realizza anche la prima rete ai danni del TOP Oss. In campionato colleziona complessivamente 25 presenze e due reti.\nAl termine della stagione passa all'Heerenveen, con cui esordisce in massima serie il 31 agosto 2008 contro il Volendam. In questa stagione, compromessa da un infortunio, esordisce anche nelle coppe europee, giocando la gara di Coppa UEFA del 17 dicembre 2008 contro il Portsmouth, e vince il primo trofeo in carriera, la KNVB beker, sebbene non venga mai utilizzato nel corso della manifestazione a causa dei citati problemi fisici. Nelle tre stagioni seguenti colleziona 74 presenze in campionato, impreziosite da 5 reti, 8 presenze e 2 reti nella coppa nazionale e 4 presenze (con una rete) nell'Europa League 2009-2010.\nNell'estate del 2012 si svincola per fine contratto e ritorna al , firmando un contratto triennale. Nella prima stagione disputa 33 partite in campionato e gioca il preliminare di Champions League contro la .\nIl 17 luglio 2014 viene acquistato per 6 milioni di euro dal Newcastle, con cui firma un contratto di sei anni.\nIl 24 agosto 2016 dopo la retrocessione in Championship con il Newcastle, passa al Watford per 9 milioni di euro, con cui firma un contratto quadriennale. In quattro stagione mette insieme 85 presenze e 6 gol tra Premier, FA Cup e Coppa di Lega.\nRimasto svincolato, il 29 dicembre 2020, dopo essersi allenato con la squadra per un mese e mezzo, firma un contratto fino al 2023 con l\u2019 facendo cos\u00ec ritorno al club che lo aveva lanciato.\nNazionale.\nMilita nelle selezioni olandesi Under-20 e Under-21, collezionando rispettivamente 5 e 11 presenze.\nDebutta in nazionale maggiore il 7 settembre 2012, sotto la guida tecnica di Louis van Gaal, partendo da titolare nella gara contro la , valida per le qualificazioni al Mondiale 2014. Entrato stabilmente nel giro dei convocati, nelle gare di qualificazione colleziona otto presenze, tutte dal primo minuto.\nIl 31 maggio 2014 viene inserito nella lista dei 23 convocati per il Mondiale in Brasile.\nStatistiche.\nPresenze e reti nei club.\n\"Statistiche aggiornate al 13 maggio 2021.\""}
{"id": "2564865", "revid": "1442080", "url": "https://it.wikipedia.org/wiki?curid=2564865", "title": "Gerald Anderson", "text": "Ha partecipato alla prima edizione del \"\" (\"Grande Fratello\" per teenager), assieme a Kim Chiu. \u00c8 salito alla ribalta dopo aver recitato nelle serie \"Sana Maulit Muli\", \"My Girl\" e \"Tayong Dalawa\".\n\u00c8 attualmente sotto contratto con la ABS-CBN, una delle principali imprese private filippine operanti nel settore dei media e della comunicazione.\nBiografia.\nNato a Subic da padre statunitense e madre filippina, fra i tre e i sei anni vive coi genitori a General Santos e quindi nelle citt\u00e0 americane di San Antonio e Springfield, per poi tornare a General Santos all'et\u00e0 di quattordici anni.\nVita privata.\nDal 2006 al 2010 \u00e8 stato fidanzato con l'attrice Kim Chiu, conosciuta durante la loro permanenza al reality show \"Pinoy Big Brother\", e dal 2014 al 2015 ha avuto una relazione con Maja Salvador, che aveva affiancato in \"24/7 in Love\".\nTra il 2016 e il 2019 \u00e8 stato poi legato sentimentalmente all'attrice Bea Alonzo. Nel 2021 ha annunciato la sua relazione con Julia Barretto, conosciuta durante le riprese del film \"Between Maybes\"."}
{"id": "2564866", "revid": "486946", "url": "https://it.wikipedia.org/wiki?curid=2564866", "title": "Legione tedesca del re", "text": ""}
{"id": "2564871", "revid": "486946", "url": "https://it.wikipedia.org/wiki?curid=2564871", "title": "Legione tedesca del Re", "text": ""}
{"id": "2564877", "revid": "113609405", "url": "https://it.wikipedia.org/wiki?curid=2564877", "title": "Australian Open 2006 - Singolare femminile", "text": "Am\u00e9lie Mauresmo ha battuto in finale Justine Henin-Hardenne che si \u00e8 ritirata sul punteggio di 6-1, 2-0."}
{"id": "2564892", "revid": "438678", "url": "https://it.wikipedia.org/wiki?curid=2564892", "title": "Barrio fino", "text": "Barrio fino \u00e8 il terzo album studio del rapper di reggaeton Daddy Yankee. Contiene le hit \"King Daddy\", \"Gasolina\", \"No me dejes solo\" e \"Lo que pas\u00f3, pas\u00f3\".\nIl disco ha visto la partecipazione di Wisin &amp; Yandel, Andy Monta\u00f1ez, Zion &amp; Lennox, tra gli altri, ed \u00e8 stato prodotto da Luny Tunes, DJ Nelson, Monserrate &amp; DJ Urba, Fido, Eliel, Nely, Echo e Diesel."}
{"id": "2564897", "revid": "486946", "url": "https://it.wikipedia.org/wiki?curid=2564897", "title": "Kanaks", "text": ""}
{"id": "2564898", "revid": "1573940", "url": "https://it.wikipedia.org/wiki?curid=2564898", "title": "Shahrest\u0101n di Bileh Savar", "text": "Lo shahrest\u0101n di Bileh Savar (farsi \u0634\u0647\u0631\u0633\u062a\u0627\u0646 \u0628\u06cc\u0644\u0647\u200c\u0633\u0648\u0627\u0631) \u00e8 una dei 10 \"shahrest\u0101n\" della provincia di Ardabil, in Iran. Il capoluogo \u00e8 Bileh Savar. Lo shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2564901", "revid": "671029", "url": "https://it.wikipedia.org/wiki?curid=2564901", "title": "Campeonato Brasileiro S\u00e9rie A 1998", "text": "Il Campeonato Brasileiro S\u00e9rie A 1998 (in italiano Campionato Brasiliano Serie A 1998) \u00e8 stato la 28\u00aa edizione del massimo campionato brasiliano di calcio.\nFormula.\nPrimo turno: ognuna delle 24 squadre affronta una volta tutte le altre. Si qualificano alla fase finale le prime 8 classificate mentre retrocedono in S\u00e9rie B le ultime 4.\nQuarti di finale, semifinale e finale: gare in tre partite. Gioca in casa la seconda e l'eventuale terza partita la squadra che ha ottenuto il miglior risultato nel turno precedente. Si qualifica la squadra che vince le prime due partite (in tal caso non si disputa la terza) o che ottiene il miglior risultato dopo la terza."}
{"id": "2564907", "revid": "170423", "url": "https://it.wikipedia.org/wiki?curid=2564907", "title": "Dallas Chaparrals 1969-1970", "text": "La stagione 1969-70 dei Dallas Chaparrals fu la 3\u00aa nella ABA per la franchigia.\nI Dallas Chaparrals arrivarono secondi nella \"Western Division\" con un record di 45-39. Nei play-off persero la semifinale di division con i Los Angeles Stars (4-2)."}
{"id": "2564909", "revid": "399", "url": "https://it.wikipedia.org/wiki?curid=2564909", "title": "Limache", "text": "Limache \u00e8 un comune del Cile della provincia di Marga Marga nella Regione di Valpara\u00edso. Al censimento del 2002 possedeva una popolazione di 39.219 abitanti, con una densit\u00e0 di popolazione di 133,49 ab/km\u00b2.\nToponimo.\nL'origine del nome Limache non si sa con certezza, per\u00f2 esistono due ipotesi del significato. Secondo Benjam\u00edn Vicu\u00f1a Mackenna, il nome di Limache proviene da \"li\" che significa masso (in mapudungun) e \"machi\" che significa stregone. Secondo l'altra ipotesi, Francisco Antonio Encina suggerisce che Limache significa gente di Lima.\nAmministrazione.\nLimache appartiene al Distretto elettorale N\u00b012 e alla V Circoscrizione Senatoriale (Valpara\u00edso Cordillera). \u00c8 rappresentata nella Camera dei Deputati del Congresso nazionale per i deputati Marcelo Shilling (PS) e Arturo Squella (UDI). Anche \u00e8 rappresentata nel Senato per i senatori Ignacio Walker (DC), e Lily P\u00e9rez (RN).\nL'illustre Municipalit\u00e0 \u00e8 guidata dal sindaco Daniel Morales.\nSociet\u00e0.\nEvoluzione demografica.\nSecondo i dati raccolti nel Censimento Nazionale di Statistica, il comune ha una superficie di 294\u00a0km\u00b2 e una popolazione di 39.219 abitanti, 19.950 dei quali sono donne e 19.269 uomini.\nEconomia.\nIl commercio della citt\u00e0 si concentra intorno alla stazione, la Viale Urmeneta, le vie Serrano, Prat e Riquelme (in San Francisco di Limache) e intorno alle Viale Republica e Palmira Romano e la via Echaurren (nel'area di Limache Viejo)\nAnche Limache \u00e8 caratterizzata per la produzione agricola basata sulla coltivazione di pomodori."}
{"id": "2564911", "revid": "486946", "url": "https://it.wikipedia.org/wiki?curid=2564911", "title": "Kirsten Nichol Cohen", "text": ""}
{"id": "2564912", "revid": "765341", "url": "https://it.wikipedia.org/wiki?curid=2564912", "title": "Vimentina", "text": "La vimentina fa parte della famiglia delle proteine dei filamenti intermedi che sono importanti componenti strutturali delle cellule eucariotiche. Essi, insieme ai microtubuli e ai microfilamenti di actina, costituiscono il citoscheletro. Sebbene la maggior parte dei filamenti intermedi siano strutture stabili, nei fibroblasti, la vimentina esiste come struttura dinamica. Questo filamento \u00e8 utilizzato come marcatore di tessuti derivati dal mesoderma e come tale pu\u00f2 essere utilizzato come marcatore immunoistochimico per i sarcomi.\nStruttura.\nUn monomero di vimentina, come tutti gli altri filamenti intermedi, ha un dominio centrale alpha-elica, con domini terminali amminico (in testa) e carbossilico (in coda) non-elicoidali. Due monomeri si avvolgono uno con l'altro per formare un dimero chiamato coiled-coil. Due dimeri quindi formano un tetramero, che forma un foglio interagendo con altri tetrameri. Le sequenze di alpha-elica sono composte da aminoacidi idrofobici che contribuiscono a formare una \"colla idrofobica\" sulla superficie dell'elica. Questo sigillo permette alle due eliche di unirsi e modellarsi. Inoltre, \u00e8 presente una distribuzione periodica di ammino acidi basici e acidi che sembra giocare un importante ruolo nella stabilizzazione del dimero coiled-coil. La distanza tra i residui carichi \u00e8 ottimale per i legami ionici, il che permette la stabilizzazione della struttura ad alpha-elica. Mentre questo tipo di stabilizzazione \u00e8 intuitivo per le interazioni intracatena, piuttosto che intercatena, i ricercatori hanno proposto che probabilmente il cambiamento dai legami ionici intracatena ai legami intercatena contribuisce all'assemblamento del filamento.\nFunzione.\nLa vimentina \u00e8 attaccata al nucleo, al reticolo endoplasmatico e ai mitocondri, sia lateralmente che terminalmente. Si conclude che la vimentina giochi un ruolo significativo come supporto e ancoraggio degli organelli nel citosol.\nLe Clip Vimentina offrono tre differenti attacchi che dimostrano i movimenti della vimentina all'interno della cellula.\nLa natura dinamica della vimentina \u00e8 importante perch\u00e9 offre flessibilit\u00e0 alle cellule, fornendo loro una resistenza assente nella rete dei microtubuli e dell'actina, in condizioni di stress meccanico \"in vivo\". Quindi, in generale, \u00e8 accertato che la vimentina \u00e8 la componente citoscheletrica responsabile del mantenimento dell'integrit\u00e0 cellulare (cellule senza vimentina sono estremamente delicate quando disturbate con una micropuntura).\nI risultati di uno studio sui topi transgenici a cui manca la vimentina hanno mostrato che i topi erano funzionalmente normali. Anche se il risultato potrebbe essere sorprendente, \u00e8 possibile che la rete dei microtubuli abbia compensato l'assenza della rete intermedia. Questo rinforza l'idea dell'intima interazione tra i microtubuli e la vimentina. Inoltre, in presenza di depolimerizzatori dei microtubuli, \u00e8 stata osservata una riorganizzazione della vimentina, che implica ancora una volta una relazione tra i due sistemi.\nLe Vimentin Images offrono una galleria di immagini in cui sono marcate la vimentina e altre strutture citoscheletriche. Queste immagini permettono la visualizzazione di interazioni tra vimentina e altre componenti citoscheletriche.\nIn sostanza, la vimentina \u00e8 responsabile del mantenimento della forma cellulare, dell'integrit\u00e0 del citoplasma e della stabilizzazione delle interazioni citoscheletriche.\nInoltre, la vimentina controlla il trasporto del colesterolo lipoproteine a bassa densit\u00e0 (LDL) derivato, dal lisosoma al sito di esterificazione. Bloccando il trasporto del colesterolo LDL derivato nella cellula, le cellule accumulavano una pi\u00f9 bassa percentuale di lipoproteina rispetto alle normali cellule con vimentina. Questa dipendenza sembra essere il primo processo di una funzione biochimica di qualsiasi cellula dipendente da una rete di filamenti intermedi. Questo tipo di dipendenza ha ramificazioni sulle cellule adrenergiche, che dipendono da esteri del colesterolo derivati da LDL.\nSignificati clinici.\n\u00c8 utilizzato come marcatore tumorale del sarcoma per identificare il mesenchima.\nVerifica anticorpo anti-proteina citrullinata nella diagnosi di artrite reumatoide.\nInterazioni.\nLa vimentina interagisce con UPP1, MYST2 Desmoplakin, Plectin, SPTAN1, MEN1, Protein kinase N1 e YWHAZ."}
{"id": "2564913", "revid": "767487", "url": "https://it.wikipedia.org/wiki?curid=2564913", "title": "Riney Lochmann", "text": ""}
{"id": "2564914", "revid": "628767", "url": "https://it.wikipedia.org/wiki?curid=2564914", "title": "Nogales (Cile)", "text": "Nogales \u00e8 un comune del Cile della provincia di Quillota nella Regione di Valpara\u00edso. Al censimento del 2002 possedeva una popolazione di 21.633 abitanti."}
{"id": "2564916", "revid": "1543377", "url": "https://it.wikipedia.org/wiki?curid=2564916", "title": "Outlaw country", "text": "L'espressione outlaw country (\"country fuorilegge\") si riferisce a una corrente della musica country sviluppatasi negli Stati Uniti fra gli anni sessanta e settanta e in parte proseguita nei decenni successivi. Denominazioni alternative sono outlaw movement (il \"movimento fuorilegge\") o outlaw music (\"musica fuorilegge\").\nL'outlaw country fu l'espressione nel genere country dell'emergere delle controculture giovanili degli anni '60 come il movimento hippie, e pu\u00f2 essere paragonata alle nuove tendenze rappresentate nel rock, per esempio, dai Rolling Stones. I musicisti \"fuorilegge\" si opponevano essenzialmente ai canoni estetici e culturali del country mainstream di Nashville (rappresentato per esempio da Porter Wagoner e Dolly Parton), che giudicavano troppo edulcorato, commerciale e conservatore; portavano i capelli lunghi, si vestivano come hippie, scrivevano versi su temi \"proibiti\" come droga e sesso, e si rifacevano stilisticamente da una parte ai padri della tradizione honky tonk come Jimmie Rodgers e dall'altra al rock and roll.\nGli artisti pi\u00f9 rappresentativi dell'idea di outlaw country sono considerati essere Waylon Jennings e Willie Nelson; altri nomi celebri sono Johnny Cash, Merle Haggard, David Allan Coe, Kris Kristofferson, Hank Williams, Steve Earle, Steve Young, Billy Joe Shaver, e Johnny Paycheck. Fra le donne pi\u00f9 note del genere ci sono Jessi Colter e Sammi Smith.\nMolti degli artisti che hanno proseguito la tradizione dell'outlaw country dopo gli anni '70 sono originari del Texas; per questo motivo, le pi\u00f9 recenti evoluzioni del genere prendono il nome di Texas country."}
{"id": "2564920", "revid": "628767", "url": "https://it.wikipedia.org/wiki?curid=2564920", "title": "Olmu\u00e9", "text": "Olmu\u00e9 \u00e8 un comune del Cile della provincia di Marga Marga nella Regione di Valpara\u00edso. Al censimento del 2002 possedeva una popolazione di 14.105 abitanti."}
{"id": "2564921", "revid": "38120", "url": "https://it.wikipedia.org/wiki?curid=2564921", "title": "Una Notte con Zeus", "text": ""}
{"id": "2564924", "revid": "1573940", "url": "https://it.wikipedia.org/wiki?curid=2564924", "title": "Shahrest\u0101n di Germi", "text": "Lo shahrest\u0101n di Germi (farsi \u0634\u0647\u0631\u0633\u062a\u0627\u0646 \u06af\u0631\u0645\u06cc) \u00e8 una dei 10 \"shahrest\u0101n\" della provincia di Ardabil, in Azerbaigian persiano. Il capoluogo \u00e8 Germi. Lo shahrest\u0101n \u00e8 suddiviso in 3 circoscrizioni (\"bakhsh\"): "}
{"id": "2564925", "revid": "373458", "url": "https://it.wikipedia.org/wiki?curid=2564925", "title": "Outlaw Movement", "text": ""}
{"id": "2564926", "revid": "373458", "url": "https://it.wikipedia.org/wiki?curid=2564926", "title": "Outlaw music", "text": ""}
{"id": "2564927", "revid": "339392", "url": "https://it.wikipedia.org/wiki?curid=2564927", "title": "Associazione Sportiva Dilettantistica Modica Calcio", "text": ""}
{"id": "2564932", "revid": "1442080", "url": "https://it.wikipedia.org/wiki?curid=2564932", "title": "Canada Masters 2008 - Singolare femminile", "text": "Il singolare del Canada Masters 2008 \u00e8 stato un torneo di tennis facente parte del WTA Tour 2008.\nJustine Henin era la detentrice del titolo, ma si \u00e8 ritirata ufficialmente il 14 maggio 2008.\nDinara Safina ha battuto in finale 6\u20132, 6\u20131, Dominika Cibulkov\u00e1.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2564937", "revid": "1929898", "url": "https://it.wikipedia.org/wiki?curid=2564937", "title": "6th Street", "text": "La 6th Street (in italiano \"Sesta Strada\") \u00e8 una strada storica di Austin, la capitale del Texas.\nUn tempo conosciuta come Pecan Street, la via \u00e8 celebre per la presenza di numerosi locali di intrattenimento. Vi si trovano infatti numerosi bar, club, locali con musica dal vivo e negozi per lo shopping.\nLa 6th Street ospita ogni anno una grande variet\u00e0 di eventi, che vanno da festival musicali e cinematografici (come South by Southwest) a competizioni motociclistiche."}
{"id": "2564942", "revid": "1718925", "url": "https://it.wikipedia.org/wiki?curid=2564942", "title": "Nuoto ai Giochi della II Olimpiade - 1000 metri stile libero", "text": "I 1000 metri stile libero erano una delle sette gare del programma di nuoto dei Giochi della II Olimpiade di Parigi. \nQuesta era una delle tre gare, che si disputavano in questi giochi, in stile libero; si disput\u00f2 tra l'11 e il 12 agosto 1900. Vi parteciparono sedici nuotatori, provenienti da sei nazioni .\nv\nRisultati.\nIl primo turno di divideva in quattro semifinali. Il vincitore di ogni semifinale era qualificato per la finale; poterono prendere parte a questa anche i sei atleti con il miglior tempo. Le semifinali si tennero l'11 agosto.\nFinale.\nLa finale si tenne il 12 agosto. Jarvis vinse facilmente, con pi\u00f9 di un minuto di un distacco da Wahle."}
{"id": "2564943", "revid": "339392", "url": "https://it.wikipedia.org/wiki?curid=2564943", "title": "Provincia di Robat Karim", "text": ""}
{"id": "2564948", "revid": "256896", "url": "https://it.wikipedia.org/wiki?curid=2564948", "title": "Episodi de La mia vita con Derek (prima stagione)", "text": "La prima stagione della sit-com La mia vita con Derek, composta da 13 episodi, \u00e8 andata in onda in Canada nel periodo compreso tra settembre 2005 e gennaio 2006.\nIn Italia la messa in onda dell'intera stagione \u00e8 stata concentrata nella seconda met\u00e0 di ottobre 2006 su Disney Channel.\nUna nuova famiglia.\nTrama.\nLe famiglie Venturi e McDonald si sono unite e vivranno insieme nella casa dei Venturi.\nCasey si lamenta che la sua nuova stanza \u00e8 troppo piccola e vuole quella di Derek, il quale per\u00f2 non intende cederla.\nGeorge propone di sistemare il seminterrato per ricavarne una camera per Casey, ma a lavori ultimati si apre una discussione perch\u00e9 Derek, entusiasta di come \u00e8 stato sistemato, vuole il posto e si dice addirittura disposto a dare la sua stanza a Casey.\nAlla fine George e Nora trovano una soluzione definitiva: saranno loro a trasferirsi nel seminterrato, mentre Casey potr\u00e0 avere la loro stanza e Derek rimarr\u00e0 nella sua.\nTsunami.\nTrama.\nCasey non riesce ad ambientarsi nella nuova scuola e la presenza di Derek di certo non la aiuta.\nLa sua reputazione \u00e8 compromessa quando cade dalle scale e travolge uno studente: dopo quell'episodio le viene affibbiato il nomignolo \"Tsunami\".\nCasey continua a cadere in diverse circostanze, tra cui anche a casa, e Derek si diverte a prenderla in giro: Nora cerca di consolare la figlia e di farla desistere dal lasciare la scuola.\nDerek per\u00f2 ha un sospetto: tutte le volte che Casey \u00e8 caduta era presente il suo migliore amico Sam e teme che la sorellastra si sia presa una cotta per lui.\nIl party.\nTrama.\nNon avendo potuto fare una vera e propria luna di miele, George e Nora partono con Marti per il week-end e lasciano i figli a casa da soli: Derek ne vuole approfittare per organizzare una grande festa, mentre Casey \u00e8 naturalmente dell'idea opposta.\nDerek parcheggia Edwin e Lizzie dai loro amici e tiene comunque il party, al quale per\u00f2 si imbucano molti sconosciuti e ben presto la casa viene messa a soqquadro.\nCasey spinge Derek in bagno per dargli un ultimatum, ma restano intrappolati dentro perch\u00e9 la maniglia della porta era difettosa.\nI due fratellastri vengono liberati dall'arrivo a casa dei genitori che, dopo aver cacciato gli invitati, li mettono in punizione.\nCompromessi.\nTrama.\nLe McDonald ritengono che la casa necessiti di un tocco femminile, in particolare il soggiorno, e cominciano dei veri e propri lavori di pulizia generale, andando anche a sostituire mobili e quadri.\nGeorge e Derek si arrabbiano molto quando non trovano pi\u00f9 il loro divano che, seppure vecchio e consunto, rappresentava per loro tutta una serie di importanti ricordi.\nGeorge e Nora iniziano a litigare e i figli, temendo possibili conseguenze drastiche, riescono a rientrare in possesso del vecchio divano e lo rimettono al suo posto.\nSolidariet\u00e0 fraterna.\nTrama.\nCasey \u00e8 stanca di essere considerata una secchiona dagli altri studenti e decide di non studiare per la ricerca di letteratura inglese.\nAl contrario, Derek deve ottenere un risultato brillante per non essere nuovamente bocciato, possibilit\u00e0 che George non intende nemmeno prendere in considerazione.\nDerek si fa mettere in coppia con Casey, senza sapere che la sorellastra stavolta non intende studiare: cos\u00ec, mentre Derek si affanna nel tentativo disperato di cavare qualcosa dai libri, Casey sperimenta senza successo diversi metodi di distrazione dallo studio.\nLa notte prima della consegna Casey si convince che Derek ha bisogno di aiuto e gli d\u00e0 una mano, riuscendo a ottenere un 90 che per lui significa salvezza.\nScene da un matrimonio.\nTrama.\nLa famiglia Venturi ospita il rinfresco nuziale del secondo matrimonio di Fiona, sorella di Nora.\nCasey prende l'iniziativa di organizzare tutto: George va all'addio al celibato del futuro marito Harry, Nora si occupa di sua sorella e i ragazzi allestiscono il rinfresco.\nUn serio problema \u00e8 costituito dal pessimo rapporto che intercorre tra Casey e sua cugina Victoria, detta Vicky: quest'ultima, molto vanitosa, ha sempre umiliato Casey, la quale per tutta risposta la chiama \"Vicky lombrichi\".\nDerek, oltre a fare il regista delle riprese, riesce nel difficile compito di rappacificare le due cugine: Casey scopre infatti che Vicky la prendeva in giro solo perch\u00e9 era gelosa di lei.\nIl filmato del matrimonio riesce bene, con Edwin che riprende a tradimento Derek mentre sta baciando Vicky.\nIl padrino della varicella.\nTrama.\nDerek si ammala di varicella e deve stare a casa da scuola: Casey ascolta una sua telefonata all'amico Frank in cui gli dice di pensare a vendere la \"roba\".\nCasey ha paura che Derek stia parlando di droga, ma il fratellastro le spiega che si tratta di oggetti di cancelleria dell'ufficio di George, abiti usati dei genitori e compilation autoprodotte che vende agli studenti a prezzi vantaggiosi.\nAllettata dai guadagni di quel business, Casey diventa la responsabile delle vendite finch\u00e9 non viene scoperta e messa in punizione.\nIl fine giustifica i mezzi.\nTrama.\nDa quando le famiglie Venturi e McDonald abitano nella stessa casa, si \u00e8 creato un contenzioso per la gestione degli spazi comuni.\nI ragazzi si sfidano in una serie di giochi per assegnare le cinque zone comuni ad una delle due famiglie.\nLe McDonald sanno gi\u00e0 che i Venturi imbroglieranno e decidono di corrompere Marti, convincendola a passare dalla loro parte.\nDerek, scoperte le trame delle avversarie, manda Edwin a fare l'infiltrato nell'altra squadra per sapere la loro tattiche.\nLe McDonald sono convinte di vincere l'ultima sfida, in cui sono messe in palio tutte le zone, ma a vincere sono i Venturi.\nIl baby-sitter.\nTrama.\nCasey \u00e8 incaricata dai genitori di fare la baby-sitter a Marti.\nDerek vuole sostituirla per far colpo sulla sua nuova fiamma Sandra, che ama i bambini.\nChi sbaglia paga pegno.\nTrama.\nPer colpa di Derek, Casey cade e si fa male al ginocchio.\nCasey pretende di essere servita e riverita da Derek, altrimenti dir\u00e0 tutto ai genitori.\nBabe Raider.\nTrama.\nCasey disprezza il gioco \"Babe Raider\" nel quale secondo lei \u00e8 presente la discriminazione femminile.\nQuando viene a sapere che piace a Sam, Casey rinuncia ai suoi princ\u00ecpi per farsi vedere amante del gioco.\nUna famiglia sconclusionata.\nTrama.\nI rapporti tra i Venturi e i vicini di casa, i Davies, non sono ottimali: il principale responsabile \u00e8 Derek, che si intrufola spesso e volentieri nella loro piscina per fare il bagno.\nUn'occasione per fare pace deriva da un incontro del club del libro organizzato da Nora, la quale per\u00f2 deve assentarsi perch\u00e9 \u00e8 stata invitata dalle amiche a trascorrere fuori il week-end.\nGeorge, al quale Nora affida l'incarico di preparare la serata, \u00e8 in difficolt\u00e0 e, per non fare brutte figure con i Davies, dice la verit\u00e0.\nCon mia sorella mai!\nTrama.\nCasey e Sam si rendono conto di piacersi: Derek fa di tutto per ostacolarli, in quanto non vuole che si mettano insieme.\nDerek si inventa una sorta di codice maschile secondo il quale un uomo non pu\u00f2 fidanzarsi con la sorella del migliore amico.\nSam, che ha sempre appoggiato Derek, stavolta non vuole dargliela vinta e, dopo aver discusso a lungo, ottiene finalmente la sua approvazione al fidanzamento."}
{"id": "2564952", "revid": "838137", "url": "https://it.wikipedia.org/wiki?curid=2564952", "title": "Canada Masters 2008 - Doppio maschile", "text": "Il doppio maschile del Canada Masters 2008 \u00e8 stato un torneo di tennis facente parte dell'ATP Tour.\nMahesh Bhupathi e Pavel V\u00edzner erano i detentori del titolo, ma quest'anno non hanno partecipato insieme.\nBhupathi ha fatto coppia con Mark Knowles, ma ha perso nei quarti contro Luk\u00e1\u0161 Dlouh\u00fd e Leander Paes.\nV\u00edzner ha fatto coppia con Martin Damm, ma ha perso nel secondo turno contro Mario An\u010di\u0107 and Jeff Coetzee.\nDaniel Nestor e Nenad Zimonji\u0107 hanno battuto in finale 6\u20132, 4\u20136, [10\u20136], Bob Bryan e Mike Bryan.\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2564953", "revid": "170423", "url": "https://it.wikipedia.org/wiki?curid=2564953", "title": "Dallas Chaparrals 1968-1969", "text": "La stagione 1968-69 dei Dallas Chaparrals fu la 2\u00aa nella ABA per la franchigia.\nI Dallas Chaparrals arrivarono quarti nella \"Western Division\" con un record di 41-37. Nei play-off persero la semifinale di division con i New Orleans Buccaneers (4-3)."}
{"id": "2564955", "revid": "767487", "url": "https://it.wikipedia.org/wiki?curid=2564955", "title": "I giorni impuri dello straniero", "text": "I giorni impuri dello straniero (\"The Sailor Who Fell from Grace with the Sea\") \u00e8 un film del 1976 diretto da Lewis John Carlino, basato sul romanzo \"Il sapore della gloria\" di Yukio Mishima."}
{"id": "2564956", "revid": "767487", "url": "https://it.wikipedia.org/wiki?curid=2564956", "title": "Spider Bennett", "text": ""}
{"id": "2564957", "revid": "767487", "url": "https://it.wikipedia.org/wiki?curid=2564957", "title": "Una finestra sul cielo", "text": "Una finestra sul cielo (\"The Other Side of the Mountain\") \u00e8 un film del 1975 diretto da Larry Peerce."}
{"id": "2564958", "revid": "300067", "url": "https://it.wikipedia.org/wiki?curid=2564958", "title": "Willis Bennett", "text": ""}
{"id": "2564961", "revid": "125894797", "url": "https://it.wikipedia.org/wiki?curid=2564961", "title": "Fanfulla da Lodi", "text": "Biografia.\n\u00c8 noto soprattutto, come avveniva per ogni uomo d'arme, per il soprannome e nome di battaglia; gli storici non sono concordi sul nome reale e si dividono fra Bartolomeo Giovenale, Giovanni Fanfulla e Giovanni Bartolomeo Fanfulla. Sotto quest'ultimo nome \u00e8 ricordato varie volte nelle Cedole della Tesoreria di Napoli, che costituiscono i soli documenti probanti della sua esistenza e della sua attivit\u00e0.\nAnche il luogo di nascita \u00e8 incerto e tre localit\u00e0 si contendono i suoi natali: Ferrara, Guardasone in provincia di Parma e Basiasco in provincia di Lodi; alla base dei dubbi concorrerebbe anche la presunta appartenenza alla famiglia dei Lodi, che secondo alcuni studiosi potrebbe aver indotto a crederlo originario di tale citt\u00e0; ma la leggenda ha voluto che Fanfulla fosse lodigiano e come tale ne ha tramandato il ricordo.\nEsistono incertezze anche sulla sua morte. La pi\u00f9 improbabile, per motivi di cronologia, lo vuole caduto nella battaglia di Marciano nel 1554; un'altra lo dice morto in Lombardia dopo il 1524, quasi certamente nella battaglia di Pavia il 24 febbraio 1525; secondo la cronaca di Fabio Vecchioni, sarebbe scomparso nel 1525 nella pianura di Terracina.\nFatta eccezione per la partecipazione alla disfida di Barletta, le sue vicende biografiche sono ricostruibili solo con approssimazione, data la discordanza delle fonti. Fu dapprima soldato di ventura, poi cavaliere e infine capitano di bandiera tra il 1499 e il 1525.\nNella sua vita combatt\u00e9 per la citt\u00e0 di Firenze (1499), Spagna (dal 1503) e Sacro Romano Impero (dal 1515) avendo come avversari Pisa (nel 1499) e la Francia dal 1503 in poi.\nLa fama di Fanfulla si deve principalmente al ritratto colorito di eroico soldato di ventura che ne fece Massimo d'Azeglio nel romanzo \"Ettore Fieramosca o La disfida di Barletta\" del 1883.\nAssieme a Ettore Fieramosca fu protagonista della famosa disfida di Barletta, che il 13 febbraio 1503 vide tredici guerrieri italiani confrontarsi con altrettanti francesi nell'ambito del conflitto tra Spagna e Francia per il possesso del Regno di Napoli. Secondo alcuni storici Fanfulla ebbe un ruolo decisivo nello scontro. Il Loffredo sosteneva che i francesi ebbero difficolt\u00e0 per lo \"strazio che de' loro cavalli vedean fatto dal Capoccio, dal Bracalone, dal Fanfulla\" mentre il Giovio scriveva \"Pareva nondimeno pareggiata la battaglia, ma con animo grande il Bracalone e dopo di lui il Fanfulla, cadendo loro i cavalli, rimasi a piedi, subito dato di mano agli spiedi, e valorosamente forando gli uomini e i cavalli, fecero inclinare la vittoria\". Al termine dello scontro, viene armato cavaliere dal potest\u00e0 spagnolo Consalvo di Cordoba.\nInfluenze nella cultura di massa.\nA Lodi, tra il 1877 e il 1907 venne pubblicato \"Fanfulla da Lodi: giornale settimanale\". Dall'anno successivo, e fino al 1920 venne pubblicato \"Il Fanfulla: giornale liberale di Lodi e circondario\". Infine, tra il 1921 e il 1922, venne pubblicato \"Fanfulla da Lodi: settimanale dei Fasci di combattimento della Bassa Lodigiana\".\nA San Paolo del Brasile nel 1893 \u00e8 stato fondato un quindicinale che si rivolge alla comunit\u00e0 italo-brasiliana, col nome di: \"\"Fanfulla - Il Giornale degli Italiani in Brasile dal 1893. O jornal dos Italianos no Brasil desde 1893\".\"\n\u00c8 inoltre apparso come fumetto (disegni di Willy Signoroni e testi di Andrea Maietti) pubblicato a puntate sul quotidiano \"il Cittadino\" negli anni 2000."}
{"id": "2564965", "revid": "296569", "url": "https://it.wikipedia.org/wiki?curid=2564965", "title": "Diritti calcistici televisivi in Italia", "text": ""}
{"id": "2564968", "revid": "170423", "url": "https://it.wikipedia.org/wiki?curid=2564968", "title": "Dallas Chaparrals 1967-1968", "text": "La stagione 1967-68 dei Dallas Chaparrals fu la 1\u00aa nella ABA per la franchigia.\nI Dallas Chaparrals arrivarono secondi nella \"Western Division\" con un record di 46-32. Nei play-off vinsero la semifinale di division con gli Houston Mavericks (3-0), perdendo poi la finale di division con i New Orleans Buccaneers (4-1)."}
{"id": "2564970", "revid": "296569", "url": "https://it.wikipedia.org/wiki?curid=2564970", "title": "Diritti calcistici televisivi", "text": ""}
{"id": "2564973", "revid": "599013", "url": "https://it.wikipedia.org/wiki?curid=2564973", "title": "Denny Holman", "text": ""}
{"id": "2564978", "revid": "599013", "url": "https://it.wikipedia.org/wiki?curid=2564978", "title": "Carlo Grippo", "text": "Biografia.\nPrimatista italiano della staffetta 4x1500 m, si \u00e8 laureato 10 volte campione italiano. Vanta 25 presenze in nazionale. Con 1'46\"37 sugli 800 metri indoor, a quel tempo m.p.mondiale, stabilito a Milano il 24 febbraio 1977 detiene ancora la 2\u00aa prestazione italiana all-time sulla distanza alle spalle del primato italiano di Giuseppe D'Urso di 1'45\"44 stabilito nel 1993 (quindi come primato italiano di Grippo ha resistito ben 16 anni).\nTra le due Olimpiadi di Montreal 1976 e Mosca 1980 si laurea in Economia Aziendale all'Universit\u00e0 L.Bocconi.\nLavora in seguito ai vertici di multinazionali leader di mercato nello sport (Nike, Pentland, FilaSport) e nella moda (Ermenegildo Zegna)."}
{"id": "2564983", "revid": "287204", "url": "https://it.wikipedia.org/wiki?curid=2564983", "title": "San Antonio Spurs 2000-2001", "text": "La stagione 2000-01 dei San Antonio Spurs fu la 25\u00aa nella NBA per la franchigia.\nI San Antonio Spurs vinsero la \"Midwest Division\" della \"Western Conference\" con un record di 58-24. Nei play-off vinsero il primo turno con i Minnesota Timberwolves (3-1), la semifinale di conference con i Dallas Mavericks (4-1), perdendo poi la finale di conference con i Los Angeles Lakers (4-0)."}
{"id": "2564984", "revid": "120876045", "url": "https://it.wikipedia.org/wiki?curid=2564984", "title": "Locomotiva FS Ne 120", "text": "Le locomotive FS Ne 120, in origine FS Ne 1200, sono state le prime locomotive Diesel-elettriche di grande potenza che abbiano circolato regolarmente sulla rete delle Ferrovie dello Stato italiane.\nLe locomotive poi FS Ne 120, soprannominate \"locomotive di guerra\" rappresentano uno dei risultati dello sforzo bellico compiuto degli alleati durante la seconda guerra mondiale.\nCostruite in diverse serie dal 1942 al 1945, dopo essere state impiegate sulle reti di diversi paesi del Nordafrica e del Medio Oriente giunsero in Italia nel 1944. Al termine del conflitto le Ferrovie dello Stato acquistarono 49 unit\u00e0 e le inserirono nel proprio parco rotabili, che era stato gravemente depauperato dalle azioni belliche.\nFurono costruite dalla societ\u00e0 statunitense Whitcomb Locomotive Works tra il 1941 e il 1944, con motore costruito dalla Buda Engine Co. su licenza Lanova e parte elettrica Westinghouse.\nGi\u00e0 dal 1946 si manifestarono problemi di rottura delle testate dei motori Diesel originali. Anche per la difficolt\u00e0 di reperire i ricambi le FS sostituirono i motori di 12 unit\u00e0 con altri costruiti dalla FIAT, del tipo montato sugli autotreni Diesel FS ATR 100.\nLe Ne 120 si rivelarono locomotive molto robuste e adattissime al servizio di manovra pesante nei grandi scali merci e di smistamento e nell'imbarco e sbarco dalle navi traghetto. Pertanto, raggiunto il termine della vita utile dei motori, le FS anzich\u00e9 demolirle decisero di sottoporle a un radicale ammodernamento, compiuto tra il 1965 e il 1974. Le macchine ammodernate vennero riclassificate nel nuovo gruppo FS D.143, e hanno prestato servizio fino all'inizio del XXI secolo.\nCaratteristiche.\nLe locomotive Ne 120 erano costituite da un telaio a due carrelli su cui erano montati due avancorpi e una cabina di guida centrale. Nella struttura erano simili ad analoghe e diffuse realizzazioni per altre ferrovie americane. Tutt'intorno un praticabile fornito di corrimano permetteva il passaggio lateralmente e intorno agli avancorpi direttamente dalla cabina di guida. Erano perfettamente bidirezionali. \nI due carrelli, di tipo semplificato, avevano sospensione a molle elicoidali.\nErano fornite di 2 motori diesel costruiti dalla \"Buda\", una azienda dell'Illinois su licenza della \"Lanova\": erano a 6 cilindri, con valvole in testa, e sovralimentati. Ad essi era accoppiata una dinamo generatrice di corrente continua che alimentava i motori elettrici posti sui carrelli. La parte elettrica era di produzione Westinghouse.\nClassificazione e numerazione.\nLa numerazione d'origine nel gruppo \"1200\" \u00e8 quella assegnata dal Military Railway Service ed \u00e8 sostituita nel 1953 da quella a tre cifre (120).\nSchemi di verniciatura.\nAll'arrivo in Italia la livrea era sabbia, successivamente sostituito con il prugna con banda gialla; dal 1953 la livrea fu castano con varianti in castano-isabella. L'ultima livrea prima di essere trasformate in D.143 fu color verde vagone con fasce gialle, telaio rosso e tetto color alluminio.\nProgetto.\nParte meccanica.\nCostruzione, Modifiche\nEsercizio.\nDepositi di assegnazione.\nAssegnazioni nel marzo 1945: Salerno 8, Roma San Lorenzo 37 in servizio, Roma Smistamento 59 in officina&lt;ref name=\"Nascimbene2000/16\"&gt;.&lt;/ref&gt;.\nAssegnazioni nel dicembre 1945: Compartimenti di Bologna, Ancona, Firenze e Napoli. (precedentemente anche a Verona).\nAssegnazioni nel giugno 1946: 49 \"Ne 1200\" a Firenze 16, Roma Smistamento 29, 4 (precedentemente 18?) in officina&lt;ref name=\"NascimbeneRiccardi1995/62\"&gt;.&lt;/ref&gt;&lt;ref name=\"Nascimbene2000/17\"&gt;.&lt;/ref&gt;.\nAssegnazioni nel dicembre 1946: Compartimenti di Bologna, Ancona, Firenze, Napoli, Roma&lt;ref name=\"Nascimbene2000/16-17\"&gt;.&lt;/ref&gt;.\nAssegnazioni nel dicembre 1951: Torino Smistamento 7, Asti 1, Alessandria 1, Milano Smistamento 4, Roma Smistamento 7, Napoli Smistamento 4, Reggio Calabria 4, Messina 10, Catania 2, Palermo 2, 7 in officina.\nServizi svolti.\nTra i servizi viaggiatori svolti dalle Ne 120 riveste particolare interesse l'esercizio a spola \"ante litteram\" istituito tra le stazioni di Priverno-Fossanova e Priverno dopo la chiusura del tronco Velletri-Priverno della ferrovia Velletri-Terracina nel 1958 e continuato fino agli anni 1970, in cui la Ne 120 di stanza a Priverno-Fossanova viaggiava intercalata tra due carrozze Corbellini a due assi o Centoporte a tre assi. Questo particolare tipo di convoglio, chiamato dalle FS \"composizione speciale bloccata\" e ribattezzato \"pagnottella\" dai ferrovieri, effettuava le uniche due coppie di treni sulla breve tratta di 8\u00a0km, con due corse di primissima mattina da Priverno a Priverno-Fossanova, precedute dai rispettivi invii a vuoto, e altrettante in serata sul percorso inverso, seguite anch'esse dai rispettivi rientri a vuoto; nell'intervallo di inoperativit\u00e0 delle \"pagnottelle\" la Ne 120 restava a disposizione per i servizi merci e di manovra.\nConservazione museale.\nNel 2014 risultavano preservate le unit\u00e0 002 (oggi 143.3002), 021 (oggi 143.3019), 026 (oggi 143.3021, l'unica efficiente, in carico all'Associazione Treni Storici Liguria di La Spezia) e 020 (oggi 143.3045, sottoposta a Palermo a vincolo dalla Soprintendenza per i Beni Culturali della Regione Siciliana)."}
{"id": "2564988", "revid": "55935", "url": "https://it.wikipedia.org/wiki?curid=2564988", "title": "Nicola I di Costantinopoli", "text": ""}
{"id": "2564993", "revid": "767487", "url": "https://it.wikipedia.org/wiki?curid=2564993", "title": "The Stewart Copeland Anthology", "text": "The Stewart Copeland Anthology \u00e8 una compilation del cantante statunitense Stewart Copeland, pubblicata nel 2007 dalla Koch Records."}
{"id": "2564995", "revid": "287204", "url": "https://it.wikipedia.org/wiki?curid=2564995", "title": "San Antonio Spurs 2001-2002", "text": "La stagione 2001-02 dei San Antonio Spurs fu la 26\u00aa nella NBA per la franchigia.\nI San Antonio Spurs vinsero la \"Midwest Division\" della \"Western Conference\" con un record di 58-24. Nei play-off vinsero al primo turno per 3-2 con i Seattle SuperSonics, perdendo poi nella semifinale di conference per 4-1 con i Los Angeles Lakers."}
{"id": "2564998", "revid": "1456895", "url": "https://it.wikipedia.org/wiki?curid=2564998", "title": "Madonna del Rosario", "text": "La Madonna del Rosario \u00e8 una delle tradizionali e pi\u00f9 celebri e importanti raffigurazioni nelle quali la Chiesa cattolica venera Maria: la Vergine \u00e8 rappresentata con una veste azzurra e una corona del Rosario tra le mani. Si tratta di una rappresentazione particolarmente frequente nella devozione dopo la Controriforma, la cui iconografia \u00e8 ripresa da quella, pi\u00f9 antica, della \"Madonna della cintola\".\nL'origine.\nL'origine della Madonna del Rosario \u00e8 stata attribuita all'apparizione di Maria a San Domenico nel 1208 a Prouville, nel primo convento da lui fondato. La Chiesa cattolica celebra la festa della Madonna del Rosario il 7 ottobre di ogni anno.\nQuesta festa fu istituita con il nome di \"Madonna della Vittoria\" dal papa Pio V a perenne ricordo della battaglia di Lepanto, svoltasi appunto il 7 ottobre del 1571, nella quale la flotta della Lega Santa (formata da Spagna, Repubblica di Venezia e Stato della Chiesa) sconfisse quella dell'Impero ottomano.\nIl successore, papa Gregorio XIII, la trasform\u00f2 in festa della \"Madonna del Rosario\": i cristiani attribuirono il merito della vittoria alla protezione di Maria, che avevano invocato recitando il Rosario prima della battaglia.\nLa Madonna di Pompei.\nNella basilica di Pompei \u2013 citt\u00e0 la cui patrona \u00e8 proprio la Madonna del Rosario \u2013 si conserva una tela attribuita alla scuola di Luca Giordano, di non eccelso valore artistico e restaurata, ma di notevolissimo valore spirituale e taumaturgico poich\u00e9 oggetto di culto molto intenso e diffuso, con pellegrinaggi che si concentrano durante le due suppliche: l'8 maggio (l'8 maggio 1876 ebbe inizio la costruzione della basilica) e la prima domenica di ottobre. Il noto Santuario \u00e8 m\u00e8ta di oltre 4 milioni di pellegrini l'anno che giungono a Pompei per venerare la Madonna del Rosario. Sia papa Giovanni Paolo II, sia papa Benedetto XVI, sia papa Francesco si sono recati a Pompei per dimostrare il loro affetto e il loro amore verso la Madonna del Rosario. Altro Santuario un tempo meta di molti pellegrinaggi, \u00e8 quello di Cruillas (Palermo) dedicato anch'esso alla Madonna del Rosario. Ogni 25 ottobre nella borgata si tiene una festa popolare in onore di Maria.\nPreghiere di Nostra Signora del Rosario.\nAlla Beata Vergine del Rosario sono intitolate numerosi istituti religiosi: molte sono congregazioni di suore domenicane (cubane, filippine, di Adrian, di Cabra, di Iolo, di Melegnano, di Mission Saint Jose, di Pompei, di Sinsinawa, di Monteils, missionarie); esistono poi le rosarie di Udine, le argentine Suore di Nostra Signora del Rosario, le francesi Suore di Nostra Signora del Santo Rosario di Pont-de-Beauvoisin, le canadesi Suore di Nostra Signora del Santo Rosario di Rimouski, le irlandesi Suore missionarie di Nostra Signora del Santo Rosario e le palestinesi Suore del Santo Rosario di Gerusalemme dei latini; in Sri Lanka \u00e8 sorta la Congregazione dei rosariani che fonde le tradizioni monastiche cristiana e orientale."}
{"id": "2565000", "revid": "72396", "url": "https://it.wikipedia.org/wiki?curid=2565000", "title": "Siam", "text": ""}
{"id": "2565001", "revid": "729019", "url": "https://it.wikipedia.org/wiki?curid=2565001", "title": "Kusarifund\u014d", "text": "Il o \u00e8 un'arma tradizionale giapponese composta da una catena corta appesantita alle estremit\u00e0 da dei corpi contundenti di forma sferica o parallelepipoidale.\nStoria.\nIl kusari-fundo sarebbe stato \"inventato\" da una guardia del Castello di Edo, tale Masaki Toshimitsu, per disarmare, immobilizzare o uccidere gli intrusi nel castello senza spargere sangue, preservando cos\u00ec la sacralit\u00e0 del luogo.\nCome per il kusari-gama e il kyoketsu-shoge, gli attacchi usano le punte appesantite in movimento cos\u00ec da avere il massimo momento per l'impatto. Le traiettorie d'impatto includono:\nCostruzione.\nQuest'arma \u00e8 molto simile al kusarigama in quanto ad utilizzo, infatti \u00e8 un'arma a corto raggio, circa 46\u201376\u00a0cm di lunghezza totale. \u00c8 generalmente composto da una catena di acciaio inciso non riflettente o corda spessa per ragioni di allenamento, con due pesi identici o asimmetrici, di solito non appuntiti, alle due estremit\u00e0. L'arma pu\u00f2 essere usata per colpire, accalappiare o intrappolare un avversario o la sua arma.\nCollegamenti esterni.\nwww.kusari.it"}
{"id": "2565004", "revid": "55935", "url": "https://it.wikipedia.org/wiki?curid=2565004", "title": "Nicola Mistico", "text": ""}
{"id": "2565005", "revid": "1272592", "url": "https://it.wikipedia.org/wiki?curid=2565005", "title": "Follina", "text": "Follina (\"Fu\u00ecna\" in veneto) \u00e8 un comune italiano di abitanti della provincia di Treviso in Veneto.\n\u00c8 un attivo centro turistico e culturale, grazie anche alla sua appartenenza al club dei Borghi pi\u00f9 belli d'Italia, e dal 2021 si fregia del marchio di qualit\u00e0 turistico-ambientale della Bandiera arancione conferita dal Touring Club Italiano. \u00c8 anche sede di attivit\u00e0 industriali e artigianali.\nGeografia fisica.\nIl territorio di Follina, esteso per 24,08 km\u00b2, si colloca nell'Alta Marca, pi\u00f9 precisamente nel tratto finale della Vallata, il solco vallivo delimitato a nord dalle prealpi Bellunesi e a sud dalle colline trevigiane e percorso dal fiume Soligo, che proprio presso Follina piega verso sud nel Quartier del Piave per poi sfociare nel Piave.\nIl capoluogo comunale dista 40\u00a0km da Treviso, 14\u00a0km da Valdobbiadene e 16\u00a0km da Vittorio Veneto, e si trova a un'altitudine di 191 m s.l.m.\nConfina a nord con la provincia di Belluno (con il nuovo comune di Borgo Valbelluna), a est con Cison di Valmarino, a sud-est con Pieve di Soligo, a sud-ovest con Farra di Soligo e ad ovest con Miane.\nIl comune \u00e8 compreso nella DOCG delle Colline del Prosecco e fa parte dell'Unione montana Prealpi Trevigiane.\nStoria.\nLa civilt\u00e0 ha fatto la sua comparsa a Follina gi\u00e0 in epoca preistorica (alcuni reperti risalgono a 120.000 anni fa), mentre dell'epoca romana sono i resti di un percorso che qualcuno ha identificato con la via Claudia Augusta Altinate.\nVerso la met\u00e0 del XII secolo si insediano a Follina i monaci cistercensi, ai quali si attribuisce l'introduzione dell'arte laniera nella Val Mareno oltre alla costruzione dell'abbazia di Santa Maria, il cui chiostro fu completato nel 1268 dai monaci costruttori Arnaldo e Andrea e dai capomastri Zardino e Armano.\nNel 1436 la Repubblica veneta investe Brandolino III e il Gattamelata del Feudo di Valmareno; nel 1439 il Gattamelata cede la sua parte a Brandolino. Il feudo rester\u00e0 ai Brandolini fino al 1797.\nAttorno al 1680 Follina compie un salto di qualit\u00e0 dal punto di vista economico dovuto alla fondazione della manifattura del bresciano Francesco Fadda, che fu una delle prime in Italia a cimentarsi nell'imitazione dei tessuti inglesi e olandesi pi\u00f9 fini e leggeri.\nSull'esperienza pilota del Fadda si innestano poi \u2013 verso il 1740 \u2013 i lanifici Tron e Stahl e pi\u00f9 tardi quello del Col(l)es. Nelle fabbriche operano tecnici stranieri che consolidano la vocazione manifatturiera di Follina.\nNel 1797 cade la Repubblica di Venezia e Follina segue le sorti del Veneto, passando sotto il controllo dell'Arciducato d'Austria in virt\u00f9 degli accordi previsti dal trattato di Campoformio.\nIl 30 dicembre 1819 la chiesa di Follina viene eretta a parrocchia, col titolo di chiesa arcipretale, per opera del vescovo cenedese Giovanni Benedetto Falier; fino ad allora era stata curazia dipendente da Valmareno. Il primo arciprete \u00e8 don Giobatta Boteselle da Col San Martino, gi\u00e0 curato dal 1818.\nNel 1865 viene fondata a Follina la prima societ\u00e0 di mutuo soccorso e istruzione degli operai della provincia.\nVerso la seconda met\u00e0 del 1800 l'industria tessile di Follina viene colpita da una crisi irreversibile e nel 1891 nessun lanificio sar\u00e0 pi\u00f9 operante.\nIl 9 novembre 1917 inizia l'anno di invasione nemica durante la grande guerra; il paese sar\u00e0 liberato solo il 29 ottobre 1918.\nIl 26 agosto 1944, nel contesto della lotta partigiana, si svolge il processo a Mario Min ed Eraclea Zanette, che vengono giustiziati. Pochi giorni dopo, ai primi di settembre, la piazza pubblica \u00e8 testimone anche dell'esecuzione capitale di due partigiani (Marco Tempesta e Armando Fornasier) da parte dei tedeschi che, proseguendo il rastrellamento da Pieve di Soligo verso la Vallata, avevano da poco incendiato a Follina una ventina di case e 45 stalle.\nIl 5 maggio 1968 si inaugura il nuovo municipio, su progetto dell'arch. Schiavetto di Conegliano. Negli anni ottanta invece viene completata la scuola media \u201cAntonio Fogazzaro\u201d. Inoltre il comune acquista l'ex collegio \u201cSan Giuseppe\u201d, alienando il cinema e l'edificio del vecchio municipio, e vi costruisce il parco e gli impianti sportivi.\nTra gli anni novanta e gli anni duemila vengono costruiti la casa di riposo, l'auditorium e la biblioteca. Inoltre viene avviata un'intensa opera di riqualificazione urbana e infrastrutturale. Lo sviluppo produttivo \u00e8 consistente e crea un numero elevato di posti di lavoro.\nMonumenti e luoghi d'interesse.\nAbbazia di Santa Maria.\n,L'abbazia ha origini molto antiche: la sua prima citazione risale al 1127, quando un certo \"Bernardo di Follina\" vendette tre campi a un tale \"Arpone\". Nel XII secolo questa fu gestita dai monaci cisternensi, che dipendevano dai monasteri di Chiaravalle e C\u00eeteaux. Nel secolo successivo, grazie alle ricche donazioni, la basilica acquist\u00f2 sempre pi\u00f9 prestigio e potere, ma nel 1388 le lotte fra le famiglie degli Sforza e i Visconti contro il Regno di Francia, che si scontrarono con i monaci di Chiaravalle, portarono l'abbazia a un periodo di decadenza. Nel 1448 il governo chiese a papa Niccol\u00f2 V la soppressione dell'ordine monastico, portando la chiesa a commenda. In seguito, grazie a Pietro Bembo, la chiesa pass\u00f2 ai benedettini, per poi essere nuovamente declassata a curazia nel 1771 dalla Serenissima, e i suoi beni trasferiti a Murano nella chiesa di Santo Stefano.\n&lt;br&gt;La struttura in gotico cistercense \u00e8 uno dei migliori esempi nel Veneto. L'interno si sviluppa su tre navate complete di capriate in legno a vista, e conserva un affresco di Francesco da Milano raffigurante la \"Madonna col Bambino tra due santi e committente\", nonch\u00e9 un pregevole \"Crocifisso\" ligneo di et\u00e0 barocca..\nSacrario austro-ungarico.\nFollina, trovandosi vicina alla linea dal fronte della prima guerra mondiale, nel novembre del 1917 fu invasa dall'esercito austro-ungarico. L'allora collegio salesiano fu occupato e trasformato in ospedale militare d'appoggio al \"Feldspital 1505,\" che era stato allestito presso l'antico lanificio Andretta, poi casa di riposo di San Giuseppe, dove venivano ricoverati i feriti provenienti dalla prima linea che qui trovavano la morte conseguente alle gravi ferite da arma da fuoco. Questi venivano inumati nello spazio retrostante, che divenne cimitero militare.\n&lt;br&gt;Il luogo venne cintato e protetto da un muro e durante l'anno successivo vi furono sepolti 900 militari morti negli scontri di diverse nazionalit\u00e0. Al termine del conflitto, alcune salme furono traslate e portate nei rispettivi luoghi d'origine; furono poste lapidi che potessero indicare i luoghi di sepoltura, diventando il luogo cimitero militare.\n&lt;br&gt;Nel 1943 si decise di trasferire le salme in altri cimiteri militari, ma dopo l'armistizio dell'8 settembre le operazioni furono improvvisamente sospese. La questione fu rivista nel 1970, quando un'ordinanza obbligava la chiusura del cimitero con il completo trasferimento dei militari in sacrari militari. Nel 2004, poich\u00e9 vi erano inumate ancora molte salme, l'amministrazione comunale di Follina, con l'aiuto del locale gruppo Alpini, riesum\u00f2 le salme di 78 militari, recuper\u00f2 le lapidi e realizz\u00f2, con l'ausilio e il sostegno economico anche delle ditte locali, un monumento progettato da Paolo Portoghesi. Il 26 ottobre 2008 furono posti in urne funerarie i resti mortali di 50 militari italiani e di altrettanti austriaci.\nChiesa di San Tomio.\nSorge a nord-ovest del capoluogo e ha origini antiche: viene infatti citata in alcuni documenti riguardanti le chiese campestri dipendenti dall'Abbazia di Follina. L'edificio \u00e8 in pessime condizioni: si presenta con una facciata intonacata di bianco con due monofore a mezzaluna. All'interno erano presenti un'acquasantiera del XIV secolo e vari arredi sacri, tutti trafugati. Restano solo due affreschi, di autore ed epoca incerta.\nChiesetta di San Clemente.\nIl piccolo edificio sacro sorge a sud-est del capoluogo, in posizione sopraelevata. \u00c8 di origine antica, infatti compare insieme alla chiesa di San Tomio in alcuni documenti risalenti al XII secolo. La chiesetta \u00e8 molto cara agli abitanti del paese, che ogni anno in occasione del giorno di San Clemente si riuniscono in processione per raggiungerla. L'esterno dell'edificio \u00e8 molto semplice, in stile tardo gotico rurale, con due monofore a mezzaluna sul lato sinistro. Il piccolo campanile a vela \u00e8 datato 1631. All'interno \u00e8 presente una pala d'altare datata 1628.\nSorgente di Santa Scolastica.\n\u00c8 situata a 150 metri a ovest dell'Abbazia, ed \u00e8 un particolare esempio di sorgente carsica, in quanto l'acqua non proviene da una grotta ma da un grande lago sotterraneo, che in periodi di piena si scarica sulla strada che costeggia la sorgente. \u00c8 considerata un luogo di vitale importanza per Follina, poich\u00e9 l\u2019acqua che da qui proviene alimentava tutti i lanifici del paese. Infatti quando si prosciug\u00f2, nel 1887 e nel 1987, fu una vera tragedia per Follina. Il problema si risolse miracolosamente quando la popolazione preg\u00f2 la Madonna e l'acqua, dopo poco tempo, torn\u00f2 a sgorgare copiosamente. Nella sorgente, nonostante i recenti lavori per la costruzione di una mini centrale idroelettrica, resiste una florida popolazione di gamberi della specie Austropotamobius pallipes, grazie alle acque incontaminate e particolarmente ossigenate.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nLingue e dialetti.\nA Follina, oltre all'italiano, \u00e8 naturalmente parlato il veneto nella sua variante settentrionale, con marcate influenze bellunesi.\nInfrastrutture e trasporti.\nFollina \u00e8 collegata principalmente con l'autostrada A27, il cui casello pi\u00f9 prossimo \u00e8 quello di \"Vittorio Veneto Nord\", distante all'incirca 16\u00a0km.\nLo scalo ferroviario pi\u00f9 vicino a Follina \u00e8 sempre nel comune di Vittorio Veneto, ed \u00e8 l'omonima stazione, sulla linea Ponte nelle Alpi-Conegliano."}
{"id": "2565009", "revid": "436907", "url": "https://it.wikipedia.org/wiki?curid=2565009", "title": "The Rasmus", "text": "The Rasmus sono un gruppo musicale rock alternativo finlandese. Nei primi tre album figurano con il nome di Rasmus, cambiato successivamente alla firma del contratto con la casa discografica svedese Playground.\nIl gruppo scrive e canta principalmente in lingua inglese, come \"No Fear\", \"In the Shadows\", \"First Day of My Life\", \"In My Life\" e \"Guilty\", producendo talvolta anche alcuni componimenti in lingua finlandese, tra i quali \"Rakkauslaulu\". Nella loro carriera i The Rasmus hanno venduto pi\u00f9 di 5,5 milioni di copie e hanno ottenuto cinque dischi di platino e dieci dischi d'oro.\nRappresenteranno la Finlandia all'Eurovision Song Contest 2022 con il brano \"Jezebel\".\nStoria del gruppo.\nAnni novanta.\nIl gruppo si form\u00f2 alla fine del 1994, quando i membri del gruppo frequentavano ancora le scuole superiori e dove iniziarono ad essere conosciuti come Rasmus. Registrarono l'EP dei debutto \"1st\" attraverso l'etichetta discografica indipendente Tega G. Records alla fine del 1995, per poi siglare un contratto discografico con la Warner Music Finland, grazie alla quale pubblicarono il primo album in studio \"Peep\". L'album venne promosso da un tour di pi\u00f9 di 100 concerti in Finlandia ed Estonia e grazie al suo successo il gruppo vinse un Grammy Award in Finlandia come \"Miglior nuovo artista\" del 1996.\nNel 1997 fu la volta del secondo album \"Playboys\", promosso dal singolo \"Blue\". I loro impegni dal vivo proseguirono suonando di supporto ai Rancid e ai Dog Eat Dog e con un'apparizione ad un festival allo stadio olimpico di Helsinki. L'anno seguente usc\u00ec \"Hellofatester\", lanciato dal video del singolo \"Liquid\", che inizi\u00f2 ad essere una presenza regolare nella playlist della Nordic MTV. Questa canzone fu votata come la canzone dell'anno dai critici musicali finlandesi. Maggiore visibilit\u00e0 fu raggiunta dai Rasmus quando si presentarono come gruppo d'apertura ai concerti finlandesi dei Garbage e dei Red Hot Chili Peppers.\nCambio di nome, \"Into\" (2000-2002).\nI Rasmus cambiarono nome in The Rasmus nel 2000, a causa dell'esistenza di un DJ svedese dal nome Rasmus, che minacciava di fare causa al gruppo finlandese. Il gruppo scelse pertanto di cambiare nome con l'aggiunta dell'articolo \"the\".\nNel 2001 pubblicarono il quarto album \"Into\", che debutt\u00f2 in vetta alla classifica finlandese e venne certificato doppio disco di platino dalla Musiikkituottajat vendendo 72.950 copie. Anche il primo singolo estratto \"F-F-F-Falling\" ottenne un buon successo in madrepatria, venendo certificato disco di platino, e nel resto dell'Europa. Il secondo singolo \"Chill\" usc\u00ec in Scandinavia e arriv\u00f2 alla seconda posizione in Finlandia. Successivamente alla pubblicazione dell'album, i The Rasmus intrapresero una tourn\u00e9e europea promuovendo l'album come band di supporto degli HIM e dei Roxette.\n\"Dead Letters\" e \"Hide from the Sun\" (2003-2005).\nLa band registr\u00f2 \"Dead Letters\" nel 2003 ai Nordic Studios in Svezia insieme a Mikael Nord Andersson e Martin Hansen, che avevano gi\u00e0 prodotto \"Into\". L'album \u00e8 stato pubblicato in Europa agli inizi del 2003, scalando le vette delle classifiche degli album in Germania, Austria, Svizzera e naturalmente Finlandia. \nNel 2005 hanno pubblicato l'album \"Hide from the Sun\" che divenne subito disco di platino in Finlandia, da cui hanno estratto i singoli \"No Fear\", \"Sail Away\" e \"Shot\". Nell'ottobre dello stesso anno sono stati impegnati in un tour europeo, accompagnati dal gruppo rock alternativo Deep Insight.\n\"Black Roses\" (2008-2009).\nIl 26 settembre 2008 \u00e8 uscito l'album \"Black Roses\", preceduto il 12 settembre dal singolo \"Livin' in a World Without You\", in rotazione nelle radio gi\u00e0 dal 25 luglio 2008. Nel gennaio 2009 esce il secondo singolo \"Justify\", e l'album divenne disco d'oro in Finlandia. Nel mese di giugno 2009 viene estratto un nuovo singolo \"Ghost of Love\", distribuito soltanto per il mercato finlandese, come era gi\u00e0 successo con il singolo \"Keep Your Heart Broken\" tre anni prima.\nA giugno 2009 i The Rasmus sono stati inclusi nella formazione del festival rock Monsters Of Rock, assieme a leggendari artisti come Alice Cooper e gli Scorpions con cui hanno suonato 7 date in varie citt\u00e0 della Russia. Sempre a giugno Aki, in un'intervista radiofonica, ha annunciato l'uscita di una raccolta dei successi del gruppo dal 2001, prevista per l'autunno, comprendente il duetto con Anette Olzon.\nA fine agosto 2009 \u00e8 stato rivelato il titolo di una nuova raccolta: \"Best of 2001-2009\", mentre un mese dopo sono state rese pubbliche la reinterpretazione e la tracklist.\nIl duetto con Anette Olzon dal titolo di \"October &amp; April\" \u00e8 stato trasmesso in anteprima il 9 ottobre 2009 in una radio finlandese.\n\"The Rasmus\" e \"Dark Matters\" (2012-2019).\nIl 5 marzo 2012 \u00e8 stato pubblicato il singolo \"I'm a Mess\", anticipando l'uscita del nuovo album \"The Rasmus\", avvenuta il 18 aprile 2012 attraverso la Universal Music Group. Dal disco \u00e8 stato estratto anche il secondo singolo \"Stranger\".\nAl termine dell'anno \u00e8 stata commercializzata la \"Tour Edition\" dell'album, contenente alcuni remix e l'inedito \"Mysteria\", quest'ultimo estratto come singolo.\nTra settembre e ottobre 2016 il gruppo ha pubblicato alcuni aggiornamenti inerenti alle registrazioni del loro nono album, intitolato \"Dark Matters\" e successivamente pubblicato il 6 ottobre 2017. La sua uscita \u00e8 stata anticipata da cinque singoli: il primo, \"Paradise\", \u00e8 stato reso disponibile a partire dal 31 marzo 2017, mentre il 25 agosto \u00e8 stata la volta di \"Silver Night\"; tra il 15 e il 29 settembre sono stati pubblicati per il download digitale \"Nothing\", \"Wonderman\" e \"Something in the Dark\".\nNel 2018 il gruppo ha promosso l'album in tour esclusivamente in Europa, oltre ad aver reso disponibile il singolo inedito \"Holy Grail\". L'anno seguente hanno invece intrapreso una tourn\u00e9e speciale volta a celebrare il quinto album \"Dead Letters\", per l'occasione ripubblicato in edizione speciale.\nSingoli inediti, addio di Rantasalmi (2021-presente).\nIl 14 maggio 2021 il gruppo \u00e8 ritornato sulle scene musicali con la pubblicazione di un singolo inedito intitolato \"Bones\"; contemporaneamente \u00e8 stata annunciata una tourn\u00e9e europea per il 2022. Il 3 settembre dello stesso anno \u00e8 invece uscito il singolo \"Venomous Moon\", realizzato insieme agli Apocalyptica.\nIl 9 gennaio 2022 lo storico chitarrista Pauli Rantasalmi ha annunciato il proprio addio dalla formazione pur rimanendo in ottimi rapporti con i restanti componenti del gruppo. Al suo posto \u00e8 entrata Emilia \"Emppu\" Suhonen, annunciata il 12 dello stesso mese in concomitanza con la conferma dei Rasmus tra i sette artisti partecipanti all'Uuden Musiikin Kilpailu 2022 con il singolo \"Jezebel\". In occasione dell'evento sono risultati i preferiti sia dalla giuria che dal televoto, diventando di diritto i rappresentanti dell'Eurovision Song Contest 2022.\nRiconoscimenti.\n- 1996 (nuova band dell'anno)\n- 2000 (miglior album pop/rock);\n- 2001 (miglior band dell'anno, miglior album dell'anno, miglior album pop/rock, canzone dell'anno);\n- 2003 (miglior band dell'anno);\n- 2004 (premio Mtv's Emma Gaala come miglior video).\n- 2004 (miglior artista nordico, miglior artista finlandese, miglior canzone nordica, miglior canzone finlandese);\n- 2005 (miglior band nordica);\n- 2005 premio di best video, per il video di \"Funeral Song\" ai finlandesi Emma gaala."}
{"id": "2565010", "revid": "228587", "url": "https://it.wikipedia.org/wiki?curid=2565010", "title": "Dinotopia (miniserie televisiva)", "text": "Dinotopia \u00e8 una miniserie televisiva statunitense del 2002, diretta da Marco Brambilla e tratta dall'omonimo libro scritto e illustrato da James Gurney. La miniserie consta di tre episodi di 85 minuti, che portarono alla creazione dell'omonima serie televisiva: quest'ultima, in tredici episodi, \u00e8 stata prodotta nel 2002 a seguito del successo della miniserie, ma nessuno del cast originario riprese il proprio ruolo; questa fu una delle numerose questioni che hanno contribuito al fallimento della serie.\nIn Italia \u00e8 stata trasmessa da Italia 1 a settembre 2004.\nTrama.\nI fratellastri Karl e David Scott precipitano in mare con l'aeroplano durante un viaggio insieme al padre Frank. Mentre quest'ultimo non riesce a salvarsi, i due ragazzi naufragano su un'isola misteriosa, Dinotopia, dove umani e dinosauri \u2013 alcuni dei quali parlanti \u2013 vivono in armonia. Qui conoscono il dinosauro bibliotecario Zippo Stegosauro, che li ospita a casa sua, e la diciottenne Marion, figlia del sindaco della Citt\u00e0 delle Cascate e destinata a diventare Matriarca al posto della madre. Mentre David si dimostra affascinato da Dinotopia e curioso di saperne di pi\u00f9, Karl desidera solo tornare a casa e per questo si avvicina all'ambiguo scienziato Cyrus Crabb. Poco dopo, durante un litigio, Karl e David precipitano da una cascata e finiscono per caso a una delle entrate per il Mondo di Sotto, luogo sigillato da tempo nel quale gli antenati dei dinotopiani rinvennero le Pietre del Sole, cristalli che riforniscono Dinotopia di energia.\nKarl e David vengono portati in salvo da Marion e Zippo, ma David \u00e8 gravemente ferito e il gruppo si dirige alla fattoria di Rosemary, madre di Marion, per curarlo. Durante la degenza di David, Karl e Marion si avvicinano, arrivando a baciarsi. Una volta guarito, David viene mandato alla Citt\u00e0 dei Canyon per diventare un cavaliere di Skybax, dei dinosauri alati; lo accompagna Marion, che deve studiare l'improvviso comportamento aggressivo di alcuni pteranodonti, mentre Karl rimane alla fattoria, dove gli viene affidata la cura di un uovo di dinosauro: quando si schiude, il ragazzo, dietro insistenza di Rosemary, chiama il cucciolo Ventisei. Intanto, David dichiara a Marion i suoi sentimenti e, vinta la sua paura del vuoto, si diploma.\nTuttavia, il progressivo spegnimento delle Pietre del Sole causa attacchi sempre pi\u00f9 violenti da parte dei carnivori, e David e Karl provano quindi ad andare nel Mondo di Sotto per trovare altre Pietre del Sole. Scoperti, vengono arrestati per aver infranto le leggi e condannati agli arresti domiciliari. Aiutati da Marion, Zippo e Crabb, i fratelli riescono a eludere le guardie e partire insieme a Crabb per il Mondo di Sotto a bordo di un sottomarino; una volta trovate le Pietre del Sole, per\u00f2, Crabb li abbandona, per poi morire poco dopo quando il sottomarino viene inghiottito da un enorme dinosauro marino. Intanto, nel Mondo di Sotto i due ragazzi trovano il padre, miracolosamente sopravvissuto, e riescono a tornare in superficie insieme a lui passando per l'uscita che avevano scoperto diverse settimane prima. Insieme al suo Skybax Caduta Libera, David riesce a salvare la Citt\u00e0 delle Cascate dall'attacco degli pteranodonti e viene promosso a membro della squadriglia, mentre nuove Pietre del Sole vengono recuperate dal Mondo di Sotto e la famiglia Scott decide di restare a Dinotopia."}
{"id": "2565012", "revid": "355597", "url": "https://it.wikipedia.org/wiki?curid=2565012", "title": "Sal Zizzo", "text": ""}
{"id": "2565016", "revid": "1652635", "url": "https://it.wikipedia.org/wiki?curid=2565016", "title": "Cocos nucifera", "text": "Il cocco o palma da cocco (Cocos nucifera ) \u00e8 una pianta della famiglia delle Arecacee (sottofamiglia Arecoideae, trib\u00f9 Cocoseae). \u00c8 l'unica specie riconosciuta del genere Cocos.\nLa specie \u00e8 originaria nelle isole con clima tropicale del Sud-est asiatico, soprattutto nelle isole delle Filippine e nelle aree costiere dell'India.\nEtimologia.\nLa parola cocco deriva dalla portoghese \"coco\", che significa testa.\nI marinai di Vasco da Gama, durante il viaggio nelle Indie, hanno dato il nome alla pianta in base alla forma del frutto che ha una vaga somiglianza con la testa a forma di zucca intagliata del Coco, mostro della mitologia ispanica molto simile all'uomo nero.\nDescrizione.\nFusto.\nIl fusto \u00e8 colonnare e slanciato, alto dai 20 ai 40\u00a0m, con un diametro di 50\u201370\u00a0cm alla base e di 25\u201335\u00a0cm in alto, con la superficie di colore grigio, segnata dalle cicatrici a forma di anello lasciate dalle foglie e dai racemi caduti, termina all'apice con una corona di grandi foglie paripennate.\nRadici.\nLe radici sono fascicolate, cilindriche, di diametro uniforme, di notevole sviluppo, ma dalla vita breve, sostituite dalle radici avventizie che si sviluppano dalla base della pianta e che si estendono negli strati superficiali del terreno; le radici aeree avventizie si sviluppano dal colletto della pianta fino a 1\u00a0m di altezza con particolari formazioni lenticellari.\nFoglie.\nLe foglie sono paripennate, lunghe 4\u20135\u00a0m, con la base dilatata a formare una larga guaina, erette nei primi due anni di vita e successivamente cadenti, formate da leggerissime foglioline, allungate e brevemente piccole, divise in due, molto striate e leggermente arcuate.\nFiori.\nI fiori sono piccoli e giallastri, riuniti in infiorescenze a spadice, ramificate in circa 50 rami secondari, protette esternamente da una grande spata concava. Ogni pianta porta annualmente da 6 a 12 infiorescenze, prodotte in tempi diversi.\nNella parte basale dei rami dello spadice si trovano generalmente 5 fiori femminili formati da un perigonio di 6 tepali, a lobi inspessiti, disposti su 2 verticilli embricati, formati da 3 elementi, i 6 stami sono disposti su due verticilli da tre elementi ciascuno e sono rudimentali, l'ovario \u00e8 formato da 3 carpelli di cui solo uno verr\u00e0 fecondato. La palma non \u00e8 dioica come molte altre palme, ma monoica a fiori diclini: la parte maschile e la parte femminile sono sulla stessa pianta.\nI fiori maschili sono molto numerosi, circa 300 per ogni ramo dello spadice con un perigonio di 6 elementi, hanno 6 stami, un pistillo rudimentale che nella parte apicale ha 3 denti provvisti di ghiandole nettarifere per attirare gli insetti pronubi. L'impollinazione \u00e8 mista, sia anemofila sia entomofila.\nFrutti.\nI frutti sono drupe voluminose, dette comunemente noci di cocco, di circa 1\u00a0kg di peso. Si formano dopo 2 settimane dalla fioritura e crescono rapidamente per circa 6 mesi. Hanno esocarpo (buccia) liscio e sottile generalmente di colore rosso-brunastro, mesocarpo fibroso e leggero a maturit\u00e0 che \u00e8 strettamente unito all'endocarpo (guscio) legnoso e durissimo il quale presenta alla base 3 pori a minore spessore chiaramente visibili, detti anche \"occhi\". Il guscio \u00e8 strettamente aderente al tegumento del seme che racchiude. Occorrono 12-13 mesi perch\u00e9 da una spata aperta si passi ad un frutto maturo e in alcune variet\u00e0 serve anche pi\u00f9 tempo.\nPer la commercializzazione della noce la buccia e il mesocarpo fibroso sono rimossi.\nIl mesocarpo fibroso, dotato di fibre legnose leggere appressate, costituisce la parte che sostiene il galleggiamento della noce. Questo materiale \u00e8 un'importante fibra vegetale commerciale detta fibra di cocco o fibra coir, \u00e8 estremamente resistente all'acqua e una delle poche resistente all'acqua salata.\nSemi.\nIl seme \u00e8 costituito dalla polpa della noce; ha un tegumento sottilissimo di colore bruno, strettamente aderente all'endosperma ricco di grassi (copra), formato da uno strato spesso 1\u20133\u00a0cm che forma una cavit\u00e0 contenente un liquido lattiginoso, detto \"acqua di cocco\", che poi si addensa; l'embrione \u00e8 avvolto dall'endosperma a un'estremit\u00e0 del frutto. La germinazione avviene con la produzione di un austorio che si sviluppa all'interno del seme formando un tessuto carnoso detto \"pomo\", e dalla parte opposta si forma il cotiledone che fuoriesce dal guscio da uno dei pori (occhi), dando origine alla gemma da cui si sviluppa il fusto con le foglie e le radici.\nDistribuzione e habitat.\nI marittimi austronesiani delle Filippine hanno successivamente introdotto le noci di cocco sulla costa del Pacifico del Centro America. Le palme da cocco che furono addomesticate in India si diffusero verso ovest. Dopo che furono introdotte nell'Africa orientale, gli europei portarono le noci di cocco sulla costa atlantica dell'Africa e successivamente in Sud America.\nOggigiorno le principali zone di diffusione della palma da cocco sono situate tra il ventiduesimo parallelo nord e il ventiduesimo parallelo sud. La palma \u00e8 coltivabile anche oltre questi limiti di latitudine, ma le coltivazioni perdono importanza commerciale. Generalmente le palme vengono coltivate sulla costa, ma la loro crescita non \u00e8 limitata agli ambienti costieri. \u00c8 possibile trovare palme anche a centinaia di chilometri dalla costa quando le condizioni climatiche lo permettono. In ogni caso l'influenza marina ha sicuramente un effetto positivo sul raccolto dei frutti.\nGeneralmente la capacit\u00e0 delle noci di cocco di galleggiare sull'acqua marina \u00e8 un metodo di diffusione naturale della specie. Le noci di cocco sono in grado di germogliare dopo 110 giorni di immersione nell'acqua di mare, periodo in cui possono percorrere fino a 5000 chilometri. La diffusione attuale \u00e8 avvenuta ad opera dell'uomo sia in epoca storica, come documentato, sia in epoca precedente ad opera delle popolazioni indigene dei settori geografici interessati..\nL'habitat ottimale \u00e8 quello delle coste di regioni tropicali con precipitazioni annue tra 1.300 e 2.000\u00a0mm, fino ad altitudini di 600\u00a0m s.l.m.\nTassonomia.\nIl genere comprende una sola specie, \"Cocos nucifera\".\nAlcune specie gi\u00e0 attribuite a \"Cocos\" hanno avuto attribuzione diversa:\nVariet\u00e0.\nLa specie presenta oltre 80 variet\u00e0 descritte. Fondamentalmente le variet\u00e0 si dividono in due grandi categorie, piuttosto omogenee per caratteristiche, le \"alte\" e la \"nane\". Questa divisione non \u00e8 rigida e vi sono variet\u00e0 che non ricadono in nessuna delle due categorie. Le variet\u00e0 alte sono generalmente allogame, mentre le variet\u00e0 nane sono generalmente autogame.\nVariet\u00e0 \"alte\".\nSono piante generalmente molto longeve che raggiungono con facilit\u00e0 gli 80 anni di vita. Fruttificano relativamente tardi dall'impianto, fino a 10 anni dopo la semina, e ancora pi\u00f9 tardi raggiungono il picco di produzione.\nVariet\u00e0 \"nane\".\nL'altezza massima \u00e8 minore delle variet\u00e0 alte, ma le palme possono ancora risultare imponenti, con altezze fino a 12 metri. Questo genere di palme \u00e8 anche estremamente rapido nel raggiungere la maturit\u00e0 riproduttiva i primi frutti possono essere raccolti anche a soli 4 anni dall'impianto, con noci che toccano il suolo. La variet\u00e0 pi\u00f9 famosa tra le nane \u00e8 la Malayan Dwarf che ha tre sottotipi: la \"regia\", l\"'eburnea\" e la \"pumila\" che differiscono per il colore della noce. Le noci delle variet\u00e0 nane sono pi\u00f9 piccole in genere di quelle delle variet\u00e0 alte.\nAltre variet\u00e0.\nVi sono altre variet\u00e0 dalle caratteristiche intermedie. Inoltre esistono variet\u00e0 dalle noci particolarmente grandi o particolarmente piccole. Ci sono anche alcune variet\u00e0 che hanno l'involucro della noce commestibile, altre con l'esocarpo rosa o con la noce che contiene sostanze viscose o profumate. Queste variet\u00e0 quando sono commerciate lo sono solo su base locale e non hanno importanza economica.\nColtivazione.\nLe condizioni fondamentali per la coltivazione commerciale della palma sono state indicate da Fr\u00e9mond e altri nei seguenti 4 punti:\nLe palme da cocco non sono molto esigenti per quanto riguarda la natura del suolo, mentre l'umidit\u00e0 e l'aerazione sono fondamentali. In caso di piogge abbondanti si adattano anche a suoli relativamente pesanti, a patto che le piogge continue evitino un eccessivo indurimento del terreno. Ovviamente i suoli sabbiosi sono i migliori, specie se ricchi di materia organica. Comunque l'esteso apparato radicale della pianta \u00e8 in grado di estrarre nutrienti anche da suoli relativamente poveri, sebbene questi influenzino la qualit\u00e0 e la quantit\u00e0 del raccolto di noci di cocco. Una profondit\u00e0 di suolo smosso di almeno un metro \u00e8 fondamentale per fornire sia ancoraggio sia nutrimento. Il pH del suolo pu\u00f2 variare da 5 a 8, anche se sopra il 7,5 si creano squilibri nutrizionali. La pianta tollera senza grandi problemi alte concentrazioni di sodio e potassio (suoli salmastri o venti salini).\nUsi.\nPropriet\u00e0 medicinali.\nLa noce di cocco \u00e8 composta al 50% d'acqua. Il restante \u00e8 formato da fibre, carboidrati, zuccheri e lipidi. Ferro, potassio, rame, zinco, magnesio, fosforo e sodio sono i sali minerali presenti in maggior quantit\u00e0 dentro il frutto.\nL'Isoleucina, serina, treonina, acido glutammico, arginina, acido aspartico, fenilalanina, glicinae cistina, sono invece gli amminoacidi pi\u00f9 abbondanti. L'abbondanza di vitamine B e C aiuta negli stati di debolezza, stanchezza e allevia lo stress.\nL'acqua della noce di cocco, oltre che essere dissetante, dolce e rinfrescante, propriet\u00e0 che l'hanno reso molto popolare nella stagione estiva, ha pochissimi grassi e calorie ed \u00e8 priva di colesterolo e ha abbondanti quantit\u00e0 di sodio, potassio, magnesio e calcio. Tutte queste caratteristiche la rendono un ottimo integratore dopo un'intensa attivit\u00e0 fisica.\nL'olio di cocco \u00e8 uno dei pochi oli alimentari vegetali naturali completamente saturi per cui l'uso abituale in dieta, anche dei suoi derivati, deve essere attentamente controllato.\nMetodi di coltivazione.\nNel clima mediterraneo \u00e8 possibile la coltivazione in serra calda, con aria confinata ed elevata umidit\u00e0 ambientale, luce solare filtrata, concimando 2 volte al mese nella bella stagione, con fertilizzante liquido medio, frequenti annaffiature senza eccedere nelle quantit\u00e0 e spruzzature alla chioma, evitando il ristagno d'acqua, rinterrando annualmente, sostituendo la terra superficiale dei vasi con terriccio di bosco misto ad erica, arricchito con terricciato organico e alleggerito con sabbia.\nIn condizioni ottimali nella coltivazione in vaso pu\u00f2 superare facilmente i 2\u00a0m.\nAvversit\u00e0.\nPianta molto delicata, negli appartamenti raramente sopravvive pi\u00f9 di 2-3 anni, l'apparato radicale \u00e8 soggetto facilmente al marciume, favorito dal ristagno idrico, e soprattutto dalle basse temperature del substrato, gli ambienti con scarsa umidit\u00e0, le correnti d'aria e la luce solare diretta, provocano il disseccamento delle foglie ad iniziare dai margini, vengono inoltre attaccati da numerosi parassiti.\nSpesso le piante in vendita hanno subito colpi di freddo durante il trasporto o vengono vendute gi\u00e0 talmente debilitate da rendere impossibile la sopravvivenza dopo l'acquisto, nonostante appaiano di aspetto vitale.\nUno dei pi\u00f9 temibili parassiti di questa pianta \u00e8 il \"Rhynchophorus ferrugineus\", noto come punteruolo rosso delle palme. Si tratta di un coleottero curculionide originario dell'Asia, recentemente propagatosi in Medio Oriente e successivamente a tutto il bacino del Mediterraneo e rivelatosi resistente a tutti i mezzi di controllo convenzionali."}
{"id": "2565018", "revid": "838137", "url": "https://it.wikipedia.org/wiki?curid=2565018", "title": "Canada Masters 2008 - Doppio femminile", "text": "Il doppio femminile del Canada Masters 2008 \u00e8 stato un torneo di tennis facente parte del WTA Tour 2008.\nKatarina Srebotnik e Ai Sugiyama erano le detentrici del titolo, ma la Srebotnik quest'anno non ha partecipato.\nSolo la Sugiyama ha partecipato facendo coppia con Ayumi Morita, ma ha perso nei quarti contro Kv\u011bta Peschke e Rennae Stubbs.\nCara Black e Liezel Huber hanno battuto in finale 6\u20131, 6\u20131 Marija Kirilenko e Flavia Pennetta.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2565019", "revid": "110157", "url": "https://it.wikipedia.org/wiki?curid=2565019", "title": "Partito Comunista Cileno d'Azione Proletaria", "text": "Il Partito Comunista Cileno di Azione Proletaria (in spagnolo:\"Partido Comunista Chileno (Acci\u00f3n Proletaria)\" - PCAP) \u00e8 un partito politico di orientamento marxista-leninista fondato in Cile nel 1979.\nStoria.\nIl partito nasce l'8 novembre 1979 su iniziativa di Eduardo Art\u00e9s, assumendo la denominazione di Azione Proletaria (\"Acci\u00f3n Proletaria\"). La costituzione del partito, avvenuta nel pieno della dittatura militare instaurata dopo il golpe del '73, avviene attraverso una scissione dal Partito Comunista Rivoluzionario nel solco del pensiero hoxhaista. Contestualmente il partito lancia il primo numero della sua rivista mensile, chiamata a sua volta \"Azione proletaria\".\nNell'aprile del 1983 dichiara compiuta la propria trasformazione da movimento in partito e assume il nome di Partito Comunista Cileno (cui si aggiunge \"Azione Proletaria\" per distinguerlo dal Partito Comunista del Cile).\nNel 1991 entra nell'alleanza Movimento di Sinistra Democratica Allendista.\nNel 2003 \u00e8 uno dei membri fondatori della coalizione Juntos Podemos M\u00e1s, con la quale presenta propri candidati alle elezioni municipali del 2004 e alle parlamentari del 2005. I dissidi con le altre formazioni politiche della coalizione diventano profondi quando il Partito Comunista del Cile invita a votare Michelle Bachelet al ballottaggio delle presidenziali del 2005. In seguito il Partito Comunista d'Azione Proletaria lascer\u00e0 la coalizione quando questa stringer\u00e0 un accordo elettorale con la Concertazione dei Partiti per la Democrazia.\nIdeologia.\nEsso \u00e8 considerato come un partito marxista, leninista e stalinista e aderisce alla Conferenza Internazionale dei Partiti e delle Organizzazioni Marxisti-Leninisti (Unit\u00e0 e Lotta). Propone il superamento del capitalismo e la creazione di una societ\u00e0 socialista e collettivista."}
{"id": "2565027", "revid": "1793900", "url": "https://it.wikipedia.org/wiki?curid=2565027", "title": "British Ice Hockey Association", "text": "La British Ice Hockey Association (BIHA) venne fondata nel 1913 e fu l'organo regolatore dell'hockey su ghiaccio nel Regno Unito nella stagione 1913\u201314 e fra il 1923 ed il 1999, quando fu sostituita dalla Ice Hockey UK.\nI club fondatori furono Cambridge University, Manchester, Oxford Canadians, Princes e Royal Engineers. Il primo presidente fu B.M. \"Peter\" Patton."}
{"id": "2565031", "revid": "2675", "url": "https://it.wikipedia.org/wiki?curid=2565031", "title": "Mossineci", "text": "Con il termine mossineci (in greco Mossynoikoi \"abitatori delle torri in legno\"), i greci del Ponto Eusino definivano i popoli del Ponto, situati lungo la costa anatolica settentrionale a ovest di Trebisonda.\nErodoto.\nScrivendo subito dopo il 430 a.C., Erodoto nel terzo libro cita i mossineci, insieme ai moschi, tibareni, macroni e marsi inclusi nella XIX satrapia stabilita da Dario di Persia. Un'intera satrapia veniva a fruttare trecento talenti.\nSenofonte.\nSecondo l'\"Anabasi\" di Senofonte, i mossineci erano \"di carnagione chiara\", \"con schiene screziate e petti tatuati con motivi floreali di ogni sorta\". Essi accettavano il governo di una comune metropoli.\nSenofonte racconta che egli condusse le sue truppe attraverso il territorio dei mossineci durante la primavera dopo la battaglia di Cunassa (400 a.C.) Durante questo tempo i mossineci governavano anche sui calibi. Quando Senofonte arriv\u00f2 a Trebisonda, quei mossineci vennero in conflitto con quelli della metropoli; cos\u00ec l'armata di Senofonte, una volta accordatosi con i mossineci, attacc\u00f2 la metropoli sconfiggendo il suo re.\nAltro.\n\u00c8 possibile che il nome della citt\u00e0 di Mossina derivasse da questo popolo."}
{"id": "2565035", "revid": "76963", "url": "https://it.wikipedia.org/wiki?curid=2565035", "title": "Natalie J.Robb", "text": "Nell'ottobre 2007 \u00e8 apparsa nel film \"The Shepherd - Pattuglia di confine\" accanto a Jean-Claude Van Damme, dove interpretava una donna chiamata Ramona Garcia.\n\u00c8 apparsa inoltre nell'episodio n\u00b0 9 del 2009 della serie televisiva britannica \"Waterloo Road\" nel ruolo di un consulente."}
{"id": "2565045", "revid": "339392", "url": "https://it.wikipedia.org/wiki?curid=2565045", "title": "Burj Mubarak al-Kabir", "text": ""}
{"id": "2565049", "revid": "228587", "url": "https://it.wikipedia.org/wiki?curid=2565049", "title": "Fosfatidiletanolammina", "text": "La fosfatidiletanolammina \u00e8 un glicerofosfolipide presente nella membrana plasmatica. \u00c8 composta da un glicerolo esterificato nei primi due atomi di carbonio con due acidi grassi e nel terzo atomo di carbonio con una molecola di acido fosforico ( il legame in quest'ultimo caso viene detto fosfoestere); inoltre all'acido fosforico \u00e8 ulteriormente esterificato una molecola di etanolammina la quale \u00e8 composta da due atomi di carbonio con un gruppo alcoolico e un gruppo amminico.\nSi trova solitamente esposta sul lato interno della membrana plasmatica quindi verso il citoplasma.\nSecondo una terminologia ormai obsoleta, la 3-fosfatidiletanolammina e la 3-fosfatidilserina sono anche dette cefaline."}
{"id": "2565051", "revid": "599013", "url": "https://it.wikipedia.org/wiki?curid=2565051", "title": "Macuelizo", "text": ""}
{"id": "2565052", "revid": "2091899", "url": "https://it.wikipedia.org/wiki?curid=2565052", "title": "Cincinnati Masters 2008", "text": "Il Cincinnati Masters 2008 (conosciuto anche come \"Western &amp; Southern Financial Group Masters\" e \"Western &amp; Southern Financial Group Women's Open\" per motivi di sponsorizzazione) \u00e8 stato un torneo di tennis giocato sul cemento. \u00c8 stata la 107\u00aa edizione del Cincinnati Masters, che fa parte della categoria ATP Masters Series nell'ambito dell'ATP Tour 2008, e della categoria Tier III nell'ambito del WTA Tour 2008. Sia il torneo maschile che quello femminile si sono giocati al Lindner Family Tennis Center di Mason (Ohio), vicino a Cincinnati in Ohio negli USA. Il torneo maschile si \u00e8 giocato dal 26 luglio al 3 agosto 2008, quello femminile dal 9 al 17 agosto 2008.\nCampioni.\nSingolare maschile.\n Andy Murray ha battuto in finale Novak \u0110okovi\u0107 7\u20136 (7\u20134), 7\u20136 (7\u20135)\nSingolare femminile.\n Nadia Petrova ha battuto in finale Nathalie Dechy 6\u20132, 6\u20131\nDoppio maschile.\n Bob Bryan / Mike Bryan hanno battuto in finale Jonathan Erlich / Andy Ram 4\u20136, 7\u20136 (7\u20132), [10\u20137]\nDoppio femminile.\n Marija Kirilenko / Nadia Petrova hanno battuto in finale Su-wei Hsieh / Jaroslava \u0160vedova 6\u20133, 4\u20136, [10\u20138]"}
{"id": "2565055", "revid": "712828", "url": "https://it.wikipedia.org/wiki?curid=2565055", "title": "Ayla (I figli della Terra)", "text": "Ayla \u00e8 un personaggio immaginario, ed \u00e8 la protagonista della serie di romanzi \"I figli della Terra\" di Jean M. Auel. \u00c8 una donna Cro-Magnon che \u00e8 stata cresciuta da una trib\u00f9 di Uomini di Neanderthal. \nStoria editoriale.\nAyla rimane orfana all'et\u00e0 indicativa di circa cinque anni, dopo aver assistito alla distruzione del proprio campo a causa di un terremoto.\nLa bambina riesce a salvarsi perch\u00e9 in quel momento si era allontanata dalla tenda, presumibilmente mentre tutti dormivano, per giocare sul greto di un fiume poco distante, nuotando e raccogliendo sassolini.\nDopo aver assistito alla tragedia, ed istintivamente consapevole che tutto sia andato perduto - la tenda dove ipoteticamente dormivano i genitori sprofonda in una voragine, si suppone senza alcun sopravvissuto - la piccola si allontana, nel primitivo bisogno di cercare altri suoi simili.\nVagando sola, affamata ed impotente, la bambina arriva sopravvento ad un gruppo di leoni delle caverne, di cui il maschio la insegue, braccandola...la bimba si rifugia in una piccola caverna dove verr\u00e0 ugualmente raggiunta e ferita alla gamba con una zampata che produrr\u00e0 sulla sua coscia sinistra quattro grossi squarci che lasceranno cicatrici permanenti sulla piccina.\nSconvolta e con la ferita che ormai si \u00e8 infettata, provocandole febbre alta ed uno stato confusionale, la bimba verr\u00e0 trovata da un gruppo di Uomini di Neanderthal - il Clan dell'Orso delle Caverne - che decider\u00e0, tramite la Donna Medicina, di accoglierla come una di loro.\nL\u00ec sar\u00e0 chiamata Ayla, nell'impossibilit\u00e0 di comprendere il suo vero nome troppo articolato per il loro apparato vocale limitato, e crescer\u00e0 sino all'adolescenza.\nPercorso.\nNel corso dei sei romanzi della saga, Ayla affronter\u00e0 molte prove che la porteranno da semplice orfana adottata dal Clan, a guida spirituale del suo nuovo popolo, gli Zelandoni, una delle trib\u00f9 che il Clan definisce semplicemente \"gli Altri\", ovvero la nuova etnia \"Cro-Magnon\" che si stava diffondendo in un successivo salto evolutivo dopo l'etnia \"Neanderthal\".\nAspetto fisico.\nAyla \u00e8 descritta alta, con lunghi capelli di un biondo intenso, occhi grigio-azzurri di un colore simile alla selce nuova, un po' a mandorla, viso ovale, zigomi marcati ed un corpo ben armonizzato.\nOvviamente pi\u00f9 alta delle donne del Clan, \u00e8 molto snella ma con una buona muscolatura, ed \u00e8 molto forte.\nPer la prima parte della storia - primo libro - Ayla \u00e8 in genere definita \"alta, grossa e brutta\" oltre che \"poco femminile\", poich\u00e9 per gli standard fisici del Clan, con le loro gambe arcuate ed il torace a botte, prominente nelle donne, la ragazza sin dall'infanzia risulta assai poco attraente.\nAltro elemento che la fa ritenere \"brutta\" \u00e8 la fronte alta - assente nel Clan, che invece la ha sfuggente - che assieme al naso piccolo e delicato, la porta ad essere descritta come \"pallida, con la faccia piatta\".\nIn realt\u00e0, a partire da Giondalar - secondo libro - quasi ogni personaggio maschile nella serie trova Ayla incredibilmente bella, e sono in moltissimi a tentare di sedurla, ma lei, basandosi sull'opinione della gente che l'ha cresciuta, non superer\u00e0 mai del tutto questo suo ritenersi poco attraente, e non arriver\u00e0 mai a maturare la vanit\u00e0 che forse il suo aspetto, se fosse cresciuta con il suo popolo di origine, le avrebbe procurato.\nUna parola usata frequentemente per descriverla tra i popoli con i quali entra in contatto \u00e8 \"esotica\", che indica che sembra sempre un po' straniera a chiunque la incontri, poich\u00e9 i suoi tratti non ricalcano quelli di nessun popolo con il quale, durante il viaggio verso le terre Zelandoni, la ragazza viene in contatto.\nCarattere della personalit\u00e0.\nAyla \u00e8 una donna forte, volitiva e generosa. \nVissuta con un popolo dove erano i gesti a contare assai pi\u00f9 che le parole, ha maturato negli anni una profonda capacit\u00e0 di compassione e di prendersi cura del prossimo.\nSpontanea ed incapace di mentire, a volte si trova in difficolt\u00e0 nell'arte della dissimulazione, in quanto l'uso di un linguaggio prettamente gestuale le ha impedito di comprendere ed apprendere il concetto di menzogna.\nDi carattere talvolta collerico, quando agisce d'istinto tende a volte a degli errori di giudizio, cosa che spesso la mette in difficolt\u00e0 nei rapporti con gli altri.\nAyla ha un unico, vero punto debole, non regge assolutamente l'alcool.\nAssumendo bevande prodotte tramite fermentazione infatti, la giovane tende a perdere velocemente controllo e raziocinio, trovandosi talvolta in situazioni difficili da gestire.\nPoich\u00e9 scopre rapidamente che solo con Giondalar riesce a provare determinate sensazioni, e che l'uomo soffre all'idea che lei scelga altri uomini per condividere il \"Piacere\", nel corso del tempo decider\u00e0 di dividere l'amore fisico esclusivamente con lui, cosa che le attirer\u00e0 spesso odio e rivalit\u00e0, sia dagli uomini che la desiderano, sia dalle donne che desiderano il suo compagno.\nSebbene intenda il \"Piacere\" come un bisogno pi\u00f9 maschile che femminile, pensiero legato al retaggio della sua vita con il Clan che lo vede come una necessit\u00e0 del maschio ove la donna \u00e8 tenuta ad accettare che l'uomo desideri dividerlo con altre donne, si scoprir\u00e0 gelosa di Marona e questo provocher\u00e0 una frattura tra lei e Giondalar, che rischier\u00e0 di concludersi in tragedia.\nRimane comunque una donna di grande generosit\u00e0, gentilezza ed empatia, e nel corso della storia saranno assai pochi quelli che non arriveranno a volerle bene.\nCaratteristiche fisiche.\nOltre ad essere molto bella, Ayla \u00e8 anche molto forte ed agile, qualit\u00e0 che spesso le saranno utili nel corso degli anni.\nCaratteristiche intellettive.\nSin da bambina, Ayla si dimostra una bambina molto intelligente ed intuitiva.\nSebbene non le sia familiare infatti, impara rapidamente il linguaggio gestuale del Clan, in modo da poter comunicare con il popolo che l'ha allevata.\nNon possedendo le \"memorie\" - i ricordi ancestrali del Clan, ereditati dalle generazioni precedenti e trasmessi in eredit\u00e0 a quelle successive - che da piccola la rendono incapace di imparare le cose al primo tentativo, come invece accade agli altri bambini del Clan, Ayla inizialmente viene considerata dal popolo che la adotta lenta e talvolta stupida, cosa che la spinger\u00e0 a sviluppare ulteriormente la sua gi\u00e0 notevole intelligenza, e che la render\u00e0 in grado di imparare qualsiasi cosa dopo una sola dimostrazione.\nPoich\u00e9 il linguaggio del Clan, oltre che sui gesti delle mani, si basa su pose, atteggiamenti e movimenti volontari ed involontari che diventano parte integrante del linguaggio stesso, Ayla, grazie ai movimenti del corpo di chi le parla, \u00e8 in grado di comprendere con assoluta precisione se la persona davanti a lei \u00e8 sincera, o se sta mentendo.\nQuesta sua caratteristica le \u00e8 spesso utile, per valutare le persone con cui entra in contatto, ed intuirne le intenzioni.\nQuando viveva da poco con il Clan, Creb rimase sbalordito dalla sua capacit\u00e0 di far di conto, che lo sciamano ci aveva messo anni, ad apprendere, mentre la bambina ci riesce in pochi minuti, eseguendo una semplice sottrazione.\nLe capacit\u00e0 di osservazione, sintesi, intuizione e ragionamento, permetteranno ad Ayla di mettere a punto moltissime tecniche fino a quel momento sconosciute, di apprendere velocemente gli usi e le tecniche dei popoli con i quali verr\u00e0 in contatto, ed anche di colmare, da bambina, le lacune causate dal mancato possesso delle \"memorie\", consentendole di sviluppare una memoria eccezionale ed una straordinaria abilit\u00e0 nell'imparare nuovi linguaggi, trovandone le radici comuni. \nUna delle pi\u00f9 importanti intuizioni di Ayla \u00e8 il concetto che il maschio ha qualcosa a che fare con il concepimento dei bambini. \nLe persone del Clan ritengono che la gravidanza e la nascita siano una questione di scontro tra gli spiriti dei Totem maschili e femminili, mentre per gli Altri si tratta di una mescolanza tra lo spirito della donna e quello dell'uomo.\nSin dalla nascita di Durc, che riporta le caratteristiche somatiche di entrambe le specie, Ayla sospetta che tutto questo abbia invece qualcosa a che fare con il sesso e con l'accoppiamento, ed arriva a pensare che si tratti di una combinazione delle essenze fisiche - i fluidi biologici - maschili e femminili mischiate nel corso dell'atto sessuale.\nQuesta sua intuizione verr\u00e0 confermata nella visione che la consacrer\u00e0 per sempre al ruolo di Zelandonai.\nCaratteristiche psichiche e sogni profetici.\nQuando Ayla assiste alla cerimonia sacra dei Mog-Ur, e beve il liquido ottenuto dalla macerazione della pianta sacra al Clan - pianta dalle elevate capacit\u00e0 psicotrope - entrando poi in contatto telepatico con Creb, Ayla sviluppa una notevole percezione extrasensoriale che le d\u00e0 la capacit\u00e0 di intuire i sentimenti degli altri - cosa che si somma alla capacit\u00e0 di osservazione gestuale e posturale appresa nella sua vita con il Clan - e di avere visioni profetiche, legate spesso ad avvenimenti passati e futuri ai quali lei non potr\u00e0 ovviamente assistere, ma che sa essere legate al destino dei due popoli, il Clan dell'Orso delle Caverne e gli Altri.\nNel corso della storia, la ragazza avr\u00e0 modo, tramite queste visioni, di comprendere quale sar\u00e0 il cammino della sua specie, e di comprendere meglio s\u00e9 stessa.\nLinguaggio.\nAyla \u00e8 stata cresciuta con gli usi del Clan, che comunicano con un linguaggio basato su segni e posture, anzich\u00e9 su parole, senza ridere, sorridere e senza piangere, espressioni ritenute fuori luogo - quando non aggressive o maleducate - dai membri del popolo che l'ha allevata.\nTale necessit\u00e0 le ha fatto dimenticare la propria lingua di origine, e di conseguenza il concetto stesso di lingua parlata, che ritrova per la prima volta dopo anni quando apprende lo Zelandoni da Giondalar.\nNonostante Ayla successivamente sviluppi una vera e propria abilit\u00e0 nell'apprendere e parlare nuovi linguaggi, manterr\u00e0 sempre una sorta di accento insolito che la render\u00e0 straniera presso ogni popolo con il quale entrer\u00e0 in contatto, e che spesso ne aumenter\u00e0 il fascino e l'aura esotica.\nIn realt\u00e0, non si tratta di un accento, ma di un modo di parlare.\nInfatti, poich\u00e9 anche il Clan, nella lingua di ogni giorno, ha dei suoni bench\u00e9 assai ridotti - limitati in genere ai nomi propri o poco pi\u00f9 - e riprodotti secondo un apparato vocale ovviamente pi\u00f9 primitivo rispetto a quello maggiormente articolato dei Cro-Magnon, Ayla ha imparato da piccola, sostanzialmente, anche a \"parlare\" come loro.\nCi\u00f2 fa s\u00ec che anche con i linguaggi degli Altri, lei non riesca pi\u00f9 a riprodurre alcuni suoni, arrivando a \"mangiarseli\", come dice talvolta Giondalar.\nIn realt\u00e0, quando Ayla ed il suo compagno incontrano, nell'ultima parte del viaggio, una coppia del Clan, osservando Ayla parlare con l'uomo, usando il linguaggio gestuale e la lingua formale del Clan, Giondalar capisce che l'accento insolito di Ayla, che la rende cos\u00ec particolare, \u00e8 solo il modo in cui lei riproduce i suoni, imparato dal Clan assieme al loro linguaggio.\nAyla ha quindi, semplicemente, l'accento - o meglio, la maniera di parlare - del Clan stesso.\nInvenzioni ed abilit\u00e0.\nNel corso della serie, sono molte le innovazioni che vengono attribuite ad Ayla, e successivamente anche a Giondalar, effettivamente fatte attraverso i secoli della preistoria umana.\nSebbene spesso l'eccezionale intelligenza di Ayla venga scambiata per un talento sovrannaturale, molte di queste invenzioni sono in realt\u00e0 frutto di ragionamento e di una buona capacit\u00e0 di osservazione, unite a periodi di solitudine che l'hanno resa propensa ad imparare, oltre che della capacit\u00e0 di apprendimento sviluppata con il Clan per compensare la mancanza delle \"memorie\", che le consente di imparare qualsiasi cosa le venga mostrata una o due volte al massimo.\nUna donna ricca.\nBench\u00e9 le sue origini la espongano sovente allo scherno ed alla messa in dubbio della sua posizione sociale, le capacit\u00e0 di Ayla nella produzione di oggetti, pellicce, armi ed arredi, espresse anche nella capacit\u00e0 organizzativa che le consente di avere il tempo necessario per abbellirle aumentandone cos\u00ec il valore, fanno s\u00ec che la ragazza venga quasi sempre apprezzata dai popoli con i quali entra in contatto, e che la gente sia felice di scambiare con lei oggetti e conoscenze.\nLa sua generosit\u00e0 e disponibilit\u00e0 nel mettere a disposizione capacit\u00e0, nozioni e rimedi, fanno inoltre s\u00ec che la giovane sia spesso oggetto di gratitudine e di doni di valore, come la tunica nuziale che le viene regalata alla sua partenza dal popolo Mamutoi, praticamente ricoperta in alcuni punti di sole perline scolpite e fatta con pelle della migliore qualit\u00e0, caratteristiche che la rendono un oggetto di valore pressoch\u00e9 incalcolabile, in un mondo dove ancora non esisteva, ovviamente, il concetto di denaro.\nQuesta sua \"ricchezza\", intesa quindi secondo l'epoca come abilit\u00e0, capacit\u00e0 intellettiva e gestione del tempo nella fabbricazione di oggetti e nell'applicazione ed estensione delle conoscenze tramite studio e lavoro personale, purtroppo non le attirer\u00e0 solo simpatie ed approvazione, ma anche invidie e cattiverie, spesso da soggetti avidi, profittatori o svogliati, che oltre a non apprezzarne l'impegno profuso, vedono nell'attenzione che lei ottiene dalle posizioni sociali pi\u00f9 elevate - arrivando a goderne a propria volta - quasi un torto nei loro confronti.\nOccupazione.\nSebbene alla fine si trovi quasi per caso o per circostanze ad essere annoverata tra gli sciamani, il compito che Ayla sente pi\u00f9 suo \u00e8 quello di guaritrice, o Donna Medicina.\nInfatti, mentre nel Clan dell'Orso delle Caverne il ruolo di sciamano era diviso da quello della Donna Medicina - uomo il primo, donna la seconda - nei popoli degli Altri questi due ruoli coincidono, quindi se non entrasse nella cerchia degli sciamani, non potrebbe pi\u00f9 esercitare l'arte di guarire, o comunque verrebbe interpellata con meno tempestivit\u00e0.\nTale ruolo, appreso dalla madre adottiva Iza nel Clan, e poi approfondito attraverso esperienza personale, studio ed esperimenti vari anche e soprattutto su s\u00e9 stessa, le procurer\u00e0 grande prestigio presso tutti i popoli con i quali entrer\u00e0 in contatto, e le permetter\u00e0 di salvare pi\u00f9 di una vita, oltre che di migliorare l'esistenza di moltissime persone.\nPrediletta dagli spiriti.\nPresso il Clan dell'Orso delle Caverne, Ayla viene considerata \"prediletta dagli Spiriti\", poich\u00e9 \u00e8 a lei che viene mostrata per prima la caverna del Clan, ed in molte occasioni riesce, in modo - per il Clan - inspiegabile, a salvare delle vite ed a sopravvivere - come quando torna dalla Maledizione di Morte - contro ogni previsione.\nMolti membri del Clan, Brun per primo, la considerano, per la sua diversit\u00e0, come \"un segno dato dal Totem\", una sorta di amuleto vivente.\nPer questo motivo, quando dopo la Maledizione di Morte scagliata da Brud, si scatener\u00e0 un terremoto che distrugger\u00e0 la caverna, saranno in molti a pensare che Brud abbia scatenato la collera degli Spiriti, maledicendo la loro favorita.\nRapporti con l'altro sesso.\nUna grande difficolt\u00e0, per Ayla, \u00e8 stata il trovare un equilibrio nei rapporti con l'altro sesso, quindi con gli uomini degli Altri.\nCresciuta in una societ\u00e0 dove la donna era tenuta a soddisfare il desiderio sessuale di ogni uomo che gliene comunicasse il \"bisogno\", indipendentemente che fosse o meno il proprio compagno, e dove il piacere e l'opinione della femmina non avevano la bench\u00e9 minima importanza, ha fatto molta fatica a comprendere il proprio \"diritto\" di negarsi ad un uomo, qualora lui le avesse fatto capire il suo desiderio di accoppiarsi con lei.\nNei primi tempi con Giondalar, infatti, lui le aveva detto che il suo \"segnale\" era il bacio, ed Ayla, certo per ingenuit\u00e0, l'aveva interpretato pensando che qualunque uomo l'avesse baciata, avrebbe avuto il diritto di dividere i \"piaceri\" con lei, come era accaduto con Ranec nella sua adozione tra i Mamutoi.\nQuesto pensiero, ovviamente ancora retaggio della sua educazione con il Clan, si riveler\u00e0 naturalmente errato, specie quando Ayla scoprir\u00e0, prima tramite Mamut e poi tramite Zelandonai, che sebbene la promiscuit\u00e0 sia accettata senza problemi anche tra gli Altri, qui con pari diritti tra uomo e donna, una donna che divida i \"piaceri\" con molti uomini diversi - a meno che non si tratti di motivi rituali, come accade per le Donne Donai - non arriva a godere di una buona nomea dal punto di vista sociale, esattamente come un uomo che faccia la stessa cosa con molte donne, ma senza impegnarsi con nessuna, senza costruirsi un focolare o peggio ancora trascurando il proprio.\nUn ulteriore peggioramento della situazione di Ayla nel campo dei rapporti con gli uomini avviene se lei, come ad esempio accade nelle \"Feste della Madre\", beve troppo, poich\u00e9 l'eccesso di alcool la porta ad essere eccessivamente disinvolta e con uno scarso controllo delle proprie reazioni, cosa che pu\u00f2 renderla vittima consenziente dei desideri altrui, con una capacit\u00e0 di ribellione - qualora necessaria - molto ridotta.\nAnche quando assumer\u00e0 il ruolo di Zelandonai, Ayla andr\u00e0 incontro ad un nuovo equivoco, pensando che la sua posizione rituale la obblighi a rendersi \"disponibile\" ai desideri maschili, senza il diritto di esercitare una preferenza personale.\nIl fatto che Ayla sia molto bella, e quindi molto desiderata fin dal momento in cui entra in contatto con i suoi simili, complica ulteriormente le cose.\nAlla fine, dopo molte situazioni di imbarazzo e confusione che spesso saranno motivo di scontro e di incomprensione con Giondalar, la giovane donna decider\u00e0, imitata dal compagno, di avere rapporti solo con lui, praticando quindi una fedelt\u00e0 assoluta verso l'uomo con il quale ha scelto di dividere la vita. \nPosizione sociale.\nDall'inizio della saga, Ayla maturer\u00e0 progressivamente una posizione sociale d'alto rango, arrivando fino alle cerchie pi\u00f9 alte della societ\u00e0 Zelandoni, ove si trovano sciamani e capi.\nIl suo nome completo, da Ayla di Nessuna Gente come si presenter\u00e0 ai Mamutoi, alla fine sar\u00e0:\nZelandonai della Nona Caverna degli Zelandoni, gi\u00e0 Ayla della Nona Caverna degli Zelandoni, gi\u00e0 Ayla del Campo del Leone dei Mamutoi, Figlia del Focolare del Mammut, scelta dal Leone delle Caverne, protetta dal Grande Orso delle Caverne, compagna di Giondalar della Nona Caverna degli Zelandoni, maestro tagliatore di selce, fratello di Gioarran, Capo della Nona Caverna degli Zelandoni, figlio di Martona, gi\u00e0 capo della Nona Caverna degli Zelandoni, nato al Focolare di Dalanar, maestro tagliatore di selce, gi\u00e0 capo della Nona Caverna degli Zelandoni, Capo e Fondatore del Popolo Lanzadoni, amica dei cavalli Hinni e Vento e del cacciatore quadrupede Lupo.\nL'amuleto.\nQuando Ayla viene raccolta dal Clan dell'Orso delle Caverne, come ogni bambino del Clan riceve un amuleto, sebbene lei sia pi\u00f9 grande dell'et\u00e0 canonica in cui i bimbi del Clan lo ricevono.\nTale oggetto \u00e8 costituito da un semplice sacchetto di pelle, chiuso da un laccio che le consente di portarlo al collo, con all'interno un pezzettino di ocra rossa solidificata, simbolo del sangue della nascita per il Clan.\nNel corso degli anni, come da tradizione del Clan, Ayla vi inserir\u00e0 i piccoli oggetti che il suo Totem utilizzer\u00e0 per comunicarle la sua approvazione per le sue scelte in alcuni momenti cruciali del suo percorso di vita.\nQuando viveva con il Clan, Ayla nei momenti di difficolt\u00e0 spesso stringeva con forza l'amuleto, cosa che le attirava la benevolenza degli altri, in quanto veniva vista come devozione verso gli Spiriti.\nTale gesto rimarr\u00e0 per Ayla, anche negli anni successivi e dopo aver appreso del Culto della Madre, comunque un gesto abituale, poich\u00e9 la ragazza non smetter\u00e0 mai di avere fiducia nel suo Spirito Protettore.\nQuando viene adottata dai Mamutoi, Ayla sostituisce il sacchetto ormai logoro con una \"borsetta da cucito\" che le viene donata proprio in occasione dell'adozione, pressoch\u00e9 delle stesse dimensioni.\nL'unico momento in cui Ayla non indosser\u00e0 l'amuleto sar\u00e0 in occasione delle sue nozze, poich\u00e9 stonerebbe con l'abbigliamento.\nIn tale occasione, lo affida alla sciamana, che lo ripone al sicuro in una nicchia dove si trova anche una statua sacra della Madre.\nLe origini di Ayla.\nSebbene Ayla impari rapidamente la lingua Zelandoni, ci\u00f2 non fa pensare che la giovane potesse appartenere a qualche trib\u00f9 a loro affine. \nInfatti, la capacit\u00e0 di Ayla di imparare le lingue \u00e8 semplicemente frutto della sua intelligenza e dello sviluppo negli anni con il Clan delle sue capacit\u00e0 mnemoniche, cos\u00ec da ovviare alla mancanza delle \"memorie\" rispetto alle altre bambine del Clan.\nTra le trib\u00f9 incontrate nel corso del loro viaggio, le caratteristiche fisiche di Ayla non troveranno mai riscontri o somiglianze tali da ipotizzare una parentela con qualche popolo in particolare, cos\u00ec come nessuno la riconoscer\u00e0 tramite somiglianze o ricordi legati a persone partite per viaggi e mai pi\u00f9 tornate - come spesso accadeva - e nessuno si ricorder\u00e0 mai di qualcuno che fosse partito e che non avesse pi\u00f9 fatto ritorno, che possa essere riconducibile per storia, parentele e somiglianza a lei.\nDurante il Raduno Estivo dei Mamutoi, verr\u00e0 fatto un accenno alle \"trib\u00f9 orientali\", facendo intendere che possano esistere altri popoli, situati pi\u00f9 verso Est, ai quali lei potrebbe appartenere, ma senza certezze.\nIl popolo di origine di Ayla, cos\u00ec come la sua lingua originale e le sue usanze di appartenenza, rimarranno quindi avvolti nel mistero anche alla fine della saga.\nTrasposizione cinematografica.\nAyla \u00e8 stata rappresentata da Daryl Hannah nel film del 1986 \"\".\nIl film vede tra le sue interpreti l'attrice Janne Mortil nel ruolo di Ovra, una ragazza del Clan che adotta la protagonista, e viene citato come una delle sue partecipazioni pi\u00f9 prestigiose a livello cinematografico.\nCuriosit\u00e0.\nIl personaggio letterario di Ayla - ovviamente ridimensionato a livello cinematografico per esigenze di copione - \u00e8 stato pi\u00f9 volte considerato simbolico dal punto di vista del femminismo contemporaneo.\nHa ricevuto persino il plauso di Hillary Clinton, che si \u00e8 dichiarata in un'intervista un'appassionata della saga di Jean M. Auel.\nMolti i siti che ne parlano, soprattutto evidenziandone le caratteristiche di emancipazione quando la protagonista si trova prima ad aver a che fare con il Clan Neandertaliano che la adotta, patriarcale ed oppressivo nei confronti della figura della donna, ed in seguito quando, venuta a contatto con la sua etnia di origine, si trova a fare i conti con il pregiudizio, il razzismo, la menzogna e l'ambizione, fino a quel momento a lei sconosciuti.\nLa sua capacit\u00e0 di rimanere fedele a s\u00e9 stessa ed alle proprie idee, ed il rifiuto pi\u00f9 volte confermato di mentire sul proprio passato, ne fa ancora oggi, senza dubbio, uno dei personaggi pi\u00f9 apprezzati del genere fantasy-preistorico.\nL'economista Daniela Degan, libera ricercatrice e studiosa di Femminino Sacro e Spiritualit\u00e0 della Dea Madre, ha pubblicato sulla sua pagina web un'intervista immaginaria con lei, citata anche da Francesca Bianchi nel suo articolo \"Il Respiro Profondo di una Nuova Era\"."}
{"id": "2565057", "revid": "98077", "url": "https://it.wikipedia.org/wiki?curid=2565057", "title": "S\u00fcdbahngesellschaft", "text": ""}
{"id": "2565059", "revid": "77594", "url": "https://it.wikipedia.org/wiki?curid=2565059", "title": "HMS Ramillies (1916)", "text": ""}
{"id": "2565060", "revid": "2084998", "url": "https://it.wikipedia.org/wiki?curid=2565060", "title": "Alfabeto ungherese", "text": "L'alfabeto ungherese (magyar \u00e1b\u00e9c\u00e9) \u00e8 l'alfabeto utilizzato per la scrittura della lingua ungherese. L'alfabeto si basa sull'alfabeto latino e ne costituisce una particolare estensione. Sono presenti lettere specifiche che servono per esprimere alcuni suoni e accenti tipici della lingua ungherese.\nSi parla di \"piccolo alfabeto\" e \"grande alfabeto\" se si intende l'alfabeto che, rispettivamente, non comprende o comprende le lettere \" Q, W, X, Y\", non tradizionali dell'alfabeto ungherese ma presente solo nelle parole di origine straniera. Il grande alfabeto ungherese comprende 44 lettere:"}
{"id": "2565065", "revid": "767487", "url": "https://it.wikipedia.org/wiki?curid=2565065", "title": "Lasgo", "text": "I Lasgo sono un trio di musica dance belga. Il gruppo, formatosi nel 2000, \u00e8 composto da Jelle Van Dael come cantante (dopo che Evi Goffin ha lasciato la band nel 2008) e da Peter Luts e Jef Martens come Dj producer.\nBiografia.\nLa loro prima apparizione fu all'Holiday Party, una festa scolastica in Belgio. L'emittente televisiva The Music Factory registr\u00f2 l'evento per produrre un videoclip. Nell'ottobre 2001 la band vinse anche un premio per \"Something\", decretato il Miglior Singolo Nazionale in Belgio.\nIl gruppo ha venduto pi\u00f9 di 5 milioni di copie secondo i dati discografici, con i due album \"Some Things\" e \"Far Away\", e con i vari singoli.\n\"Something\" \u00e8 il singolo di debutto dei Lasgo: pubblicato nell'estate del 2001, \u00e8 diventato una hit in tutta Europa.\nIl gruppo ha realizzato i remix dei brani \"Underwater\" dei Delerium e \"The Day It Rained Forever\" degli Aurora.\nIl video di \"Alone\", brano pubblicato nel 2002, \u00e8 stato girato a Berlino. Il gruppo ha vinto alcuni premi nel 2002, tra cui quello come \"Best Dance Act of the Year\" nell'ambito degli \"Smash Hits Awards\". Nel 2004 sono stati premiati con un EBBA Award. \nPubblicano il singolo \"Surrender\" nell'ottobre 2003.\nNel gennaio 2005 esce l'album \"Far Away\".\nPeter Luts disse nel 2008 a Belgian Radio che Evi Goffin, la prima vocalist del gruppo, avrebbe lasciato il trio dopo aver scelto di diventere mamma a tempo pieno. Il gruppo annunci\u00f2 allo stesso tempo che stava cercando una nuova cantante. Insieme al canale televisivo belga Jim TV organizzarono una ricerca televisiva. La vincitrice di questo concorso fu la diciottenne Jelle van Dael, che divenne quindi la nuova cantante dei Lasgo.\nIl primo singolo pubblicato con la nuova vocalist \u00e8 \"Out of My Mind\", datato novembre 2008. L'album \"Smile\" \u00e8 uscito nell'ottobre 2009 e contiene gli altri singoli \"Gone\", \"Lost\" e \"Over You\".\nIl gruppo ha pubblicato altri singoli tra il 2010 ed il 2013.\nNel settembre 2014 Jelle van Dael ha esordito da solista con il singolo \"Lie Machine\"."}
{"id": "2565067", "revid": "84217", "url": "https://it.wikipedia.org/wiki?curid=2565067", "title": "Chiesa e convento di San Domenico (Teramo)", "text": ""}
{"id": "2565072", "revid": "1793900", "url": "https://it.wikipedia.org/wiki?curid=2565072", "title": "Orchestra sinfonica di Houston", "text": "L'orchestra sinfonica di Houston (in inglese Houston Symphony) \u00e8 un'orchestra statunitense con sede a Houston Texas. Fondata nel 1913, dal 1966 ha il proprio quartier generale nella Jesse H. Jones Hall for the Performing Arts di Houston.\nTra i principali direttori di questa orchestra si ricordano Ferenc Fricsay nel 1954, Leopold Stokowski (dal 1955 al 1961), John Barbirolli (dal 1961 al 1967), Andr\u00e9 Previn (dal 1967 al 1969) e Christoph Eschenbach dal 1988 al 1999. Quello attuale \u00e8 Hans Graf."}
{"id": "2565074", "revid": "3831", "url": "https://it.wikipedia.org/wiki?curid=2565074", "title": "Houston Symphony", "text": ""}
{"id": "2565075", "revid": "3831", "url": "https://it.wikipedia.org/wiki?curid=2565075", "title": "Houston Symphony Orchestra", "text": ""}
{"id": "2565082", "revid": "1543377", "url": "https://it.wikipedia.org/wiki?curid=2565082", "title": "Orchestra sinfonica di Dallas", "text": "L'Orchestra Sinfonica di Dallas (DSO) (in inglese Dallas Symphony Orchestra) \u00e8 un'orchestra statunitense con sede a Dallas, Texas. La sua sede principale di esecuzione \u00e8 il Morton H. Meyerson Symphony Center nel quartiere artistico del centro di Dallas.\nStoria.\nL'orchestra trae le sue origini da un concerto dato nel 1900 da un gruppo di quaranta musicisti, sotto la direzione di Hans Kreissig. Successivamente l'orchestra ha continuato a crescere, come numero dei musicisti e come qualit\u00e0 dei concerti, tanto che nel 1945 \u00e8 stata in grado di nominare Antal Dor\u00e1ti come direttore musicale. Nel periodo di Dor\u00e1ti l'orchestra \u00e8 divenuta completamente professionistica, anche se nel corso della sua storia ha sospeso diverse volte la sua attivit\u00e0, compresi i periodi durante la prima e la seconda guerra mondiale, dal 1914 al 1918 e dal 1942 al 1945. Pi\u00f9 recentemente c'\u00e8 stata una sospensione dell'attivit\u00e0 nel 1974, dovuta a difficolt\u00e0 economiche. Fra i direttori musicali sono da ricordare Georg Solti ed Eduardo Mata. Andrew Litton \u00e8 stato direttore musicale dal 1992 al 2006. Nel 2007, Jaap van Zweden \u00e8 stato nominato 15\u00b0 direttore musicale della DSO, per iniziare a tempo pieno con la stagione 2008-2009, con un contratto iniziale di 4 anni. Nell'ottobre 2009, l'orchestra ha annunciato l'estensione del contratto di van Zweden fino alla stagione 2015-2016. Nel novembre 2013, l'orchestra ha annunciato un'ulteriore estensione del contratto di van Zweden fino al 2019. Nel gennaio 2016, l'orchestra ha modificato i piani, annunciando la conclusione della direzione di van Zweden come direttore musicale dopo la stagione 2017-2018, dopo di che \u00e8 previsto che diventi direttore d'orchestra laureato per il periodo 2018-2021.Nel 2018 l'orchestra ha annunciato la nomina di Fabio Luisi come Direttore Musicale dell'Orchestra. \nLa registrazione dei quattro Concerti per pianoforte di Rachmaninoff e la \"Rapsodia su un tema di Paganini\" con Stephen Hough durante le esibizioni dal vivo del 2004 \u00e8 stata paragonata alle registrazioni dal compositore stesso. All'orchestra \u00e8 stato assegnato il Gramophone Awards 2005 Editor's Choice; CD della settimana e Registrazione dell'Anno 2004 da \"The Sunday Times\"; e Classical Brit Award 2005 Critics' Choice.\nMusicisti.\nI membri della Orchestra Sinfonica di Dallas sono:"}
{"id": "2565084", "revid": "1258", "url": "https://it.wikipedia.org/wiki?curid=2565084", "title": "Cancro dell'utero", "text": ""}
{"id": "2565087", "revid": "1718925", "url": "https://it.wikipedia.org/wiki?curid=2565087", "title": "Nuoto ai Giochi della II Olimpiade - 4000 metri stile libero", "text": "I 4000 metri stile libero erano una delle sette gare del programma di nuoto dei Giochi della II Olimpiade di Parigi. \nQuesta era la pi\u00f9 dura delle tre gare, che si disputavano in questi giochi, in stile libero; si disput\u00f2 il 15 e il 19 agosto 1900. Vi parteciparono ventinove nuotatori, provenienti da sette nazioni .\nLa competizione si tenne una sola volta. I 4000m stile libero sono stati la gara olimpica pi\u00f9 lunga, fino all'istituzione dei 10km maschili ai giochi della XXIX Olimpiade.\nRisultati.\nIl primo turno di divideva in tre semifinali. Il vincitore di ogni semifinale era qualificato per la finale; poterono prendere parte a quella anche i sei atleti con il miglior tempo. Le semifinali si tennero l'15 agosto.\nFinale.\nLa finale si tenne il 19 agosto. Jarvis vinse facilmente, con pi\u00f9 di dieci minuti di un distacco da Halmay."}
{"id": "2565088", "revid": "767487", "url": "https://it.wikipedia.org/wiki?curid=2565088", "title": "Jalapa (Nicaragua)", "text": "Jalapa \u00e8 un comune del Nicaragua facente parte del dipartimento di Nueva Segovia."}
{"id": "2565089", "revid": "767487", "url": "https://it.wikipedia.org/wiki?curid=2565089", "title": "Bobby Gould", "text": "Carriera.\nGiocatore.\nNato a Coventry, Gould inizi\u00f2 a giocare a calcio per il club della citt\u00e0 natale, facendo il suo debutto ufficiale in prima squadra gi\u00e0 all'et\u00e0 di 16 anni. Grazie ai suoi gol, il Coventry City vinse il campionato di Second Division del 1966-1967.\nNel febbraio 1968 venne ceduto all' per la cifra di 90.000\u00a3. Sebbene non trov\u00f2 molto spazio coi \"Gunners\", segn\u00f2 il gol che permise alla formazione londinese di resistere fino ai supplementari della finale di Carling Cup del 1969 contro lo Swindon Town: nonostante ci\u00f2, la squadra perse comunque 3-1. Durante la sua permanenza a Londra, il suo team vinse la Coppa delle Fiere 1969-1970, anche se egli non partecip\u00f2 alla finale. Non trovando lo spazio che credeva di meritarsi, decise di andarsene dalla capitale inglese.\nNel giugno 1970 venne ingaggiato dal Wolverhampton per 55.000\u00a3, ma dopo soli 15 mesi fin\u00ec al West Bromwich Albion per 66.000\u00a3. Poi, nel dicembre 1972 fu ceduto per 68.888\u00a3 al Bristol City. Nel 1975, approdato al West Ham United, vinse la FA Cup, ma venne poi rivenduto al Wolverhampton, dove vinse un'altra Second Division.\nAllenatore.\nNel 1979, divenne il vice-allenatore di Geoff Hurst, impegnato sulla panchina del , al quale subentr\u00f2 nel 1981 per guidare la sua squadra nelle ultime due partite di campionato.\nNell'ottobre dello stesso anno, venne assunto dal Bristol Rovers, e nel 1983 dal Coventry City. Con quest'ultimo club, vinse per 4-0 una storica partita contro il , formazione che nell'ultima stagione si era imposta in campionato, in Coppa UEFA e in Carling Cup.\nNell'estate 1987, dopo altre esperienze non molto esaltanti, divenne l'allenatore del Wimbledon: sotto la sua guida, la societ\u00e0 conquist\u00f2 la FA Cup del 1988.\nDopo altri anni insoddisfacenti (tra cui una retrocessione in Third Division col West Bromwich Albion), costellati per\u00f2 da un'altra strabiliante vittoria contro il Liverpool per 5-1 (sempre col Coventry City) e da una per 3-0 contro l'Arsenal, nel 1995 Gould decise di accettare l'incarico propostogli dalla nazionale gallese, anche se, a causa di risultati reputati insoddisfacenti, non ebbe un buon rapporto n\u00e9 coi suoi giocatori n\u00e9 coi tifosi."}
{"id": "2565097", "revid": "3831", "url": "https://it.wikipedia.org/wiki?curid=2565097", "title": "Dallas Symphony Orchestra", "text": ""}
{"id": "2565099", "revid": "1543377", "url": "https://it.wikipedia.org/wiki?curid=2565099", "title": "Murra (Nicaragua)", "text": "Murra \u00e8 un comune del Nicaragua facente parte del dipartimento di Nueva Segovia."}
{"id": "2565101", "revid": "132266", "url": "https://it.wikipedia.org/wiki?curid=2565101", "title": "Harald Otto Mors", "text": ""}
{"id": "2565102", "revid": "110157", "url": "https://it.wikipedia.org/wiki?curid=2565102", "title": "The Yellow Rose of Texas", "text": "The Yellow Rose of Texas \u00e8 una canzone popolare statunitense, considerata a livello non ufficiale l'inno del Texas.\nLa canzone fu pubblicata nel 1858 ed il suo autore \u00e8 sconosciuto."}
{"id": "2565103", "revid": "1442080", "url": "https://it.wikipedia.org/wiki?curid=2565103", "title": "Cincinnati Masters 2008 - Singolare maschile", "text": "Il singolare del Cincinnati Masters 2008 \u00e8 stato un torneo di tennis facente parte dell'ATP Tour.\nRoger Federer era il detentore del titolo, ma ha perso nel 3\u00ba turno contro Ivo Karlovi\u0107.\nAndy Murray ha battuto in finale 7\u20136 (7\u20134), 7\u20136 (7\u20135), Novak \u0110okovi\u0107.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2565104", "revid": "1543377", "url": "https://it.wikipedia.org/wiki?curid=2565104", "title": "El J\u00edcaro (Nicaragua)", "text": "El J\u00edcaro \u00e8 un comune del Nicaragua facente parte del dipartimento di Nueva Segovia."}
{"id": "2565106", "revid": "466539", "url": "https://it.wikipedia.org/wiki?curid=2565106", "title": "Premi e nomination per Lost", "text": "La serie televisiva statunitense \"Lost\", prodotta dal network ABC e mandata in onda a partire dal 22 settembre 2004, \u00e8 stata nominata a diversi premi, tra i quali:\nDiversi membri del suo ampio cast sono stati pi\u00f9 volte nominati e premiati, Terry O'Quinn (John Locke) e Michael Emerson (Benjamin Linus) sono gli unici attori di \"Lost\" ad aver vinto un Premio Emmy per la loro interpretazione, mentre Matthew Fox (Jack Shephard) \u00e8 stato nominato per quindici volte a diversi premi, seguito da Evangeline Lilly (Kate Austen), che ha totalizzato dodici nomination.\nL'episodio pilota della serie \u00e8 stato quello pi\u00f9 nominato con ben quindici nomination, di cui 6 vinte, mentre al secondo posto vi \u00e8 il finale della terza stagione \"Attraverso lo specchio\", nominato a nove premi ma senza vincerne neanche uno. Ad aprile 2009, \"Lost\" \u00e8 stato nominato per quasi duecento premi vincendone 49."}
{"id": "2565111", "revid": "226458", "url": "https://it.wikipedia.org/wiki?curid=2565111", "title": "San Fernando (Nicaragua)", "text": "San Fernando \u00e8 un comune del Nicaragua facente parte del dipartimento di Nueva Segovia."}
{"id": "2565113", "revid": "831312", "url": "https://it.wikipedia.org/wiki?curid=2565113", "title": "Piera Cannatella", "text": "Carriera.\nHa iniziato la carriera nello Swimming, per poi passare alla Gifa Palermo. Ma la sua effettiva consacrazione avviene con il trasferimento all'Athlon 90, squadra con la quale ha conquistato la promozione in serie A1 nella stagione 2008-2009, mettendo in rete pi\u00f9 di 50 gol.\nIl suo soprannome \u00e8 \"Pieragna\", si \u00e8 guadagnata questo nomignolo grazie alla grinta che mette in acqua.\nLa stagione 2009-2010 \u00e8 quella della consacrazione, il campionato di A1 non parte bene per la forte giocatrice palermitana, ma con il passare delle giornate il suo allenatore, Antonio Piccione, si rende conto dell'enorme potenziale della sua numero 4, ed inizia a darle fiducia, il finale di stagione \u00e8 un crescendo, di prestazioni e personalit\u00e0, diviene titolare inamovibile e grazie alle sue prestazioni trascina la squadra alla salvezza e ai play-off, risultato inatteso per una neopromossa.\nNella stagione 2011-2012 passa alla Menarini Fiorentina Waterpolo, gloriosa e vincente societ\u00e0 guidata dal tecnico Gianni De Magistris."}
{"id": "2565115", "revid": "767487", "url": "https://it.wikipedia.org/wiki?curid=2565115", "title": "Mozonte", "text": "Mozonte \u00e8 un comune del Nicaragua facente parte del dipartimento di Nueva Segovia."}
{"id": "2565116", "revid": "115419288", "url": "https://it.wikipedia.org/wiki?curid=2565116", "title": "Giorgio Calza Bini", "text": "Biografia.\nFiglio di Alberto Calza Bini, architetto e fondatore del Fascio di Combattimento di Calvi e promotore del sindacato nazionale architetti fascisti.\nCompiuti gli studi classici nel 1927 si laure\u00f2 nel 1933 presso la Facolt\u00e0 di Architettura della Sapienza - Universit\u00e0 di Roma, a Valle Giulia. Nel medesimo anno si abilit\u00f2 all'esercizio della professione presso il Politecnico di Milano. Contemporaneamente all'attivit\u00e0 professionale svolse un'intensa attivit\u00e0 didattica.\nDocente di Urbanistica presso la Sapienza - Universit\u00e0 di Roma, membro del Consiglio Nazionale dell'Istituto di Urbanistica e di numerose commissioni edilizie ed urbanistiche, direttore dei Servizi Architettura e Urbanistica dell'Ente EUR di Roma, decano dell'Ordine degli Architetti di Roma, ha svolto un'intensa attivit\u00e0 progettuale nel campo dell'urbanistica e dell'edilizia residenziale. \nAlcuni tra i lavori pi\u00f9 rilevanti furono la risistemazione di via della Conciliazione a Roma e il progetto dell'Auditorium di Santa Cecilia; il complesso residenziale e commerciale a viale Europa, Roma (1956); chiese di S. Giuseppe Artigiano (1959) e di S. Alfonso (1972) a Foggia.\nCome architetto e urbanista Calza Bini ha legato il suo nome principalmente alla progettazione di Guidonia del 1935: edifici per uffici pubblici, commerciali e cinema nel 1936; il Santuario di S. M. di Loreto sempre a Guidonia (RM) nel 1937. Firmati da lui sono i piani regolatori di diverse citt\u00e0, tra cui Bari e Lecce.\nArchivio.\nL'archivio di Giorgio Calza Bini, dichiarato di notevole interesse storico il 24 marzo 2004 dalla Soprintendenza Archivistica per il Lazio. Nel 2015 si \u00e8 concluso il riordinamento dell'archivio, avviato in precedenza grazie ad un finanziamento della Soprintendenza archivistica per il Lazio. Nel 2016 per volont\u00e0 degli eredi \u00e8 stato donato all'Archivio centrale dello Stato. L'archivio comprende documentazione a partire dagli anni '30 relativa all'intensa e notevole attivit\u00e0 scientifica e professionale dell'architetto Giorgio Calza Bini, per un totale di oltre 70 interventi di carattere urbanistico e architettonico dal 1930 al 1994. Nell'intervento di riordinamento sono stai individuati 16 rotoli di disegni del padre Alberto Calza Bini, con il quale aveva collaborato in diversi progetti."}
{"id": "2565117", "revid": "834552", "url": "https://it.wikipedia.org/wiki?curid=2565117", "title": "Eto ne ljubov'...", "text": "Eto ne ljubov'... (in russo \u042d\u0442\u043e \u043d\u0435 \u043b\u044e\u0431\u043e\u0432\u044c...) \u00e8 il terzo album in studio del gruppo rock sovietico Kino."}
{"id": "2565119", "revid": "729019", "url": "https://it.wikipedia.org/wiki?curid=2565119", "title": "Ilyushin DB-3", "text": "L'Ilyushin DB-3 (in caratteri cirillici \u0418\u043b\u044c\u044e\u0448\u0438\u043d \u0414\u0411-3 \"\u0414\u0430\u043b\u044c\u043d\u0438\u0439 \u0411\u043e\u043c\u0431\u0430\u0440\u0434\u0438\u0440\u043e\u0432\u0449\u0438\u043a\" - \"Dal'nij Bombardirov\u0161\u010dik\" - \"bombardiere a lungo raggio\"), era un bombardiere medio bimotore ad ala bassa progettato dall'OKB Ilyushin diretto da Sergej Vladimirovi\u010d Il'ju\u0161in e sviluppato in Unione Sovietica negli anni trenta.\nImpiegato principalmente durante la seconda guerra mondiale dalla Sovetskie Voenno-vozdu\u0161nye sily (V-VS), l'aeronautica militare sovietica, venne prodotto in oltre 1\u00a0528 esemplari e fu il precursore dell'Ilyushin Il-4 (originariamente chiamato DB-3F).\nStoria del progetto.\nLe origini del DB-3 risalgono ad un precedente velivolo, il BB-2, sviluppato dall'ufficio di progettazione (OKB) diretto da Il'ju\u0161in per rispondere ad una specifica per la realizzazione di un bombardiere ad alta velocit\u00e0 per l'aviazione militare sovietica, e che ad una valutazione comparativa non riusc\u00ec a prevalere sul Tupolev ANT-40.\nIl'ju\u0161in decise quindi di riversare l'esperienza acquisita nello sviluppo del BB-2 in un nuovo progetto per un bombardiere a lungo raggio in grado di competere di nuovo con i progetti di Tupolev. I requisiti da soddisfare con il nuovo modello erano molto stringenti: capacit\u00e0 di portare 1\u00a0000\u00a0kg di bombe con un raggio operativo di 3\u00a0000\u00a0km alla velocit\u00e0 massima di almeno 350\u00a0km/h.\nIl primo prototipo, denominato TsKB-26, fu considerato come una sorta di \"dimostratore tecnologico\", un velivolo sperimentale semplificato, realizzato al fine di validare le idee di Il'ju\u0161in su come ottenere un raggio operativo superiore ai bombardieri contemporanei. Per velocizzare la costruzione fu previsto che l'aereo avesse fusoliera di legno con ali e coda di metallo. Il TsKB-26 spicc\u00f2 il primo volo nell'estate del 1935 e si dimostr\u00f2 stabile, facilmente controllabile e molto manovrabile, divenendo il primo bombardiere sovietico a poter compiere un looping.\nIl prototipo completo del DB-3 - denominato TsKB-30 - fu portato a termine nel marzo del 1936. Rispetto al TsKB-26 aveva numerosi migliorie, tra le quali la struttura interamente metallica ed il muso pi\u00f9 lungo. Completo nelle dotazioni per l'impiego operativo, super\u00f2 brillantemente le prove previste dall'Aviazione sovietica, evidenziando solo alcune carenze nella stabilit\u00e0 longitudinale che furono risolte mediante l'ampliamento delle superfici degli stabilizzatori e l'ordine di procedere con la produzione in serie fu emesso nell'agosto dello stesso anno, prima che le prove ufficiali avessero avuto termine.\nIl nuovo bombardiere, che ricevette la denominazione operativa DB-3, rappresent\u00f2 per l'epoca un progetto di elevato standard qualitativo ma la sua produzione si rivel\u00f2 complessa perch\u00e9 richiedeva l'introduzione di sistemi e tecniche produttive d'avanguardia. La produzione in serie vide inizialmente impegnati i GAZ n\u00b039 (a Mosca) e n\u00b018 (a Vorone\u017e) che iniziarono le consegne ai reparti sul finire del 1936.\nI primi esemplari di serie erano equipaggiati, analogamente ai due prototipi, con i motori M-85 (sostanzialmente copia prodotta su licenza dei francesi Gnome-Rh\u00f4ne 14K Mistral Major) e circa la loro denominazione \u00e8 possibile trovare indicazioni sia come DB-3S che come DB-3 2M-85. In quel primo anno di vita, l'impianto produsse trenta esemplari del bimotore Ilyushin.\nLe prestazioni della versione definitiva si rivelarono leggermente inferiori rispetto a quelle dei prototipi, tuttavia risultavano ancora abbondantemente al di sopra dei requisiti. La velocit\u00e0 massima era di 390\u00a0km/h all'altitudine di 5\u00a0000\u00a0m. Il DB-3 poteva portare 500\u00a0kg di bombe in un raggio di 4\u00a0000\u00a0km e 1\u00a0000\u00a0kg in un raggio di 3\u00a0100\u00a0km. In confronto, il coevo Heinkel He 111B era di 10\u201320\u00a0km/h pi\u00f9 lento e poteva portare solo 750\u00a0kg di bombe in un raggio di 1\u00a0660\u00a0km e 1\u00a0500\u00a0kg in un raggio di 910\u00a0km. Queste prestazioni rendevano probabilmente il DB-3 il migliore bombardiere in servizio nel 1937.\nLa disponibilit\u00e0 del motore M-86 (versione migliorata del precedente M-85), utilizzato sugli aerei prodotti a partire dal 1938, e marginali modifiche alla postazione anteriore del navigatore/bombardiere diedero origine alla versione DB-3B; tale denominazione sarebbe tuttavia relativa solo ad una parte dei velivoli dotati del nuovo motore in quanto una prima serie di queste macchine viene indicata come DB-3A. Anche in questo caso le differenze tra gli esemplari sono da individuare nei dettagli di un processo di sviluppo in costante progresso lungo le linee di montaggio, tanto che la classificazione secondo diverse denominazioni \u00e8 \"informale\" visto che i documenti della V-VS inizialmente distinguono i diversi esemplari del DB-3 solo secondo il tipo di motore impiegato.\nQuasi in contemporanea con la comparsa della nuova variante, la produzione del DB-3 prese avvio anche presso il GAZ n\u00b0126 (a Komsomol'sk-na-Amure), uno dei pi\u00f9 recenti impianti industriali dell'Unione Sovietica nel quale si faceva largo impiego di macchinari e strumenti di origine statunitensi.\nNel frattempo gi\u00e0 dal 1937 l'OKB di Il'ju\u0161in stava elaborando una versione aerosilurante del proprio bimotore, in stretta collaborazione con la marina militare sovietica: il risultato finale fu la versione DB-3T che, in alternativa alle consuete bombe poteva essere armata con un siluro oppure poteva trasportare mine. Pi\u00f9 leggero della versione \"bombardiere\", il DB-3T subiva negativamente l'aumento della resistenza aerodinamica generata dal siluro trasportato esternamente al di sotto della fusoliera, pagandone dazio in termini di velocit\u00e0 massima ed autonomia.\nNel corso del 1938 la Aviacija Voenno-Morskogo Flota (la componente aeronautica della marina sovietica), ordin\u00f2 anche una versione idrovolante del DB-3; in poco tempo, non \u00e8 chiaro se utilizzando galleggianti a scarponi provenienti da un Tupolev TB-1P oppure acquistati dalla britannica Short Brothers, venne realizzato il prototipo per la versione DB-3TP che, pur con prestazioni inferiori agli esemplari dotati di carrello d'atterraggio (per evidenti ragioni aerodinamiche), venne inizialmente considerato adatto alla produzione in serie. Un primo ordine per quindici aerei venne per\u00f2 annullato quando fu chiaro che, a causa della presenza dei galleggianti, per la manutenzione e la preparazione operativa dei velivoli sarebbero state necessarie apposite infrastrutture. Il prototipo DB-3TP non ebbe dunque seguito e fu anche l'ultimo idrovolante a scarponi da combattimento prodotto in Unione Sovietica.\nIl 1938 vide l'OKB Ilyushin impegnato in altri progetti di sviluppo del DB-3 e tra questi ne vengono ricordati due in particolare: nel mese di giugno su di una cellula di DB-3B con motore M-87A venne testata una copertura aerodinamica (destinata all'alloggiamento del siluro per la versione DB-3T) realizzata in lega di alluminio e dotata di portelli apribili; le dimensioni della carenatura avrebbero limitato la capacit\u00e0 di trasporto dell'aereo al solo siluro (escludendo quindi bombe o mine) e la soluzione alla fine venne scartata. Nel mese di luglio un altro DB-3 venne modificato nella zona ventrale della fusoliera cui fu agganciata una gondola capace di trasportare dieci paracadutisti completamente equipaggiati; l'intento era quello di realizzare una macchina che potesse agevolmente essere trasformata al fine di trasportare soldati oltre le linee nemiche. Anche in questo caso, malgrado i primi positivi riscontri, la soluzione non and\u00f2 oltre la fase sperimentale.\nQuello stesso anno vide anche venire alla luce una nuova variante del DB-3 che sarebbe poi passata alla produzione in serie: dotata del motore Tumanskij M-87 e modificata, ancora una volta, in diversi dettagli ma senza stravolgimenti strutturali, questa nuova versione del bimotore Ilyushin venne denominata DB-3M, la cui produzione prosegu\u00ec fino al 1941 nel GAZ n\u00b0 126.\nUn pi\u00f9 profondo programma di rivisitazione del progetto del DB-3 venne curato direttamente da Sergej Il'ju\u0161in, ancora una volta a partire dal 1938: in questa sua opera di rivisitazione, il progettista russo fece tesoro delle prime risultanze derivanti dall'impiego degli aerei in servizio e dei problemi riscontrati in sede di produzione nei diversi impianti industriali coinvolti e pot\u00e9 giovarsi dell'esperienza direttamente vissuta da Boris Pavlovi\u010d Lisunov e dal suo staff nel corso della permanenza a Santa Monica (in California) presso l'impianto della Douglas Aircraft Company (nel quale si produceva il DC-3 di cui l'Unione Sovietica aveva acquisito la licenza di costruzione affidandone a Lisunov la realizzazione, dando vita al Lisunov Li-2).\nIl risultato di questa rivisitazione progettuale vide la luce nei primi mesi del 1939 ed \u00e8 considerato, anche per le differenze esteriori, un modello completamente nuovo piuttosto che una nuova versione del DB-3, malgrado la denominazione inizialmente ricevuta: nato come DB-3F, nel marzo del 1942 ricevette quella definitiva di Ilyushin Il-4, adottata a seguito della revisione complessiva del sistema di nomenclatura utilizzato dalla V-VS.\nTecnica.\nCellula.\nSergej Il'ju\u0161in semplific\u00f2 la realizzazione del primo prototipo (TsKB-26) combinando fusoliera e stabilizzatori in legno con ali e timone in metallo ma gi\u00e0 il secondo prototipo (TskB-30) era completamente metallico, anticipando tutte le soluzioni che avrebbero caratterizzato la prima versione di serie.\nIl DB-3 era un bimotore ad ala bassa, contraddistinto dalla profonda fusoliera di sezione ovale che all'estremit\u00e0 di prua presentava la parte superiore vetrata dietro alla quale operava il navigatore/bombardiere. La cabina di pilotaggio era alloggiata nella parte superiore della profonda fusoliera di sezione ovale: aperta nella zona posteriore nel TsKB-26, negli esemplari di serie divenne completamente chiusa dapprima con una copertura metallica dotata di finestra nella zona alle spalle del pilota e poi ricoperta da ampia vetratura che solo nella zona terminale di raccordo con la fusoliera lasciava spazio al rivestimento metallico.\nNella sezione dorsale, in corrispondenza del bordo d'uscita alare, era presente una torretta vetrata per la difesa della zona posteriore dell'aereo. Il tronco di coda della fusoliera manteneva un disegno rettilineo, rastremandosi solo lateralmente; l'impennaggio era di tipo classico e le sue dimensioni furono ampliate dopo le prove svolte con il primo prototipo.\nL'ala, oggetto di specifiche attenzioni da parte dei progettisti, venne realizzata con rapporto di allungamento alare pari a 7 mentre il carico alare era pari a circa 140\u00a0kg/m\u00b2: secondo i calcoli preliminari queste caratteristiche avrebbero garantito al velivolo sia le velocit\u00e0 di punta che il raggio d'azione richiesti dalle specifiche emesse dalle autorit\u00e0 militari. Le ali avevano forma rastremata verso le estremit\u00e0, maggiormente pronunciata sul bordo d'uscita. Le gondole dei motori erano disposte nella parte interna del bordo d'entrata sul quale erano di seguito installati una serie di slat; alettoni erano invece presenti sulla parte pi\u00f9 esterna del bordo d'uscita.\nIl carrello d'atterraggio era imperniato all'ala in corrispondenza delle gondole dei motori; gli elementi principali erano costituiti da due bracci metallici al centro dei quali era disposta una singola ruota. Il carrello si ritraeva, con movimento retrogrado, all'interno della parte posteriore delle gondole motore dalle quali rimaneva sporgente una piccola sezione delle ruote; al posteriore era presente un ruotino d'appoggio, non retrattile.\nMotore.\nInizialmente dotato di una coppia di motori radiali Tumansky M-85 da 765\u00a0hp (570\u00a0kW) al decollo, il DB-3 ricevette i nuovi motori Tumansky M-86 nel corso del 1938, in corrispondenza con il rilascio della versione DB-3B; in questo caso la potenza sviluppata da ciascuna unit\u00e0 motrice era di da 950\u00a0hp (708\u00a0kW) al decollo.\nPoco tempo dopo, con la rinnovata versione DB-3M fecero la propria comparsa i motori Tumansky M-87A: in questo caso la potenza al decollo rimaneva invariata ma ai regimi operativi standard cresceva di 135\u00a0hp rispetto alla versione precedente, per raggiungere il valore di 855\u00a0hp (638\u00a0kW). Tuttavia l'M-87A fu afflitto da problemi di affidabilit\u00e0 tanto da essere sostituito, nell'autunno del 1938, dalla versione M-87B migliorato nella qualit\u00e0 dei componenti per quanto invariato nella potenza espressa.\nSulla versione DB-3T furono inizialmente installati i motori M-85, successivamente sostituiti dagli M-86; su una parte dei velivoli di prima produzione furono successivamente sostituiti i motori originari con una coppia di M-87.\nArmamento.\nLa stiva del DB-3 era progettata per portare dieci bombe FAB-100 da 100\u00a0kg, ma bombe pi\u00f9 pesanti potevano essere sistemate su rastrelliere esterne fino a un totale di 2\u00a0500\u00a0kg (a scapito dell'autonomia di volo). L'armamento difensivo consisteva in tre mitragliatrici shKAS da 7,62\u00a0mm: una era collocata nel muso ed era manovrata dal navigatore, mentre le altre due risiedevano sul dorso (in apposita torretta) e sul ventre ed erano manovrate da un mitragliere.\nIl puntamento veniva eseguito tramite il collimatore OBP-2 , derivato da un modello tedesco della Goerz. In volo il collimatore veniva mantenuto all'interno della fusoliera, per poi essere inserito nel portello finestrato inferiore, in modo da farlo sporgere all'esterno, poco prima di arrivare sull'obiettivo. Una volta effettuato il bombardamento, il navigatore-bombardiere, lo riponeva all'interno per proteggere le ottiche da eventuali danni nella fase di atterraggio.\nImpiego operativo.\nImprese sportive.\nIn funzione delle caratteristiche di base, il TsKB-30 venne utilizzato per compiere alcune imprese di carattere \"sportivo\" arrivando a far registrare il proprio nome negli annali della F\u00e9d\u00e9ration a\u00e9ronautique internationale, ente al quale l'Unione Sovietica aveva deciso solo recentemente di affiliarsi, al fine di sviluppare le proprie relazioni internazionali.\nNella primavera del 1938 venne avviata la costruzione di un esemplare speciale del TsKB-30, battezzato \"Mosca\" (\u041c\u043e\u0441\u043a\u0432\u0430, in cirillico), appositamente realizzato per il conseguimento di primati per voli sulle lunghe distanze; alleggerito del peso delle attrezzature belliche e dotato di serbatoi di carburante aggiuntivi, ricavati in luogo del vano bombe e nella zona posteriore della fusoliera libera dalle postazioni delle mitragliatrici, venne portato in volo per la prima volta il 19 maggio del 1938 sotto la guida esperta del collaudatore Vladimir Konstantinovi\u010d Kokkinaki.\nUn primo volo tra Mosca e Spassk-Dal'nij, 7\u00a0580\u00a0km e 24 ore e 38 minuti di volo, venne realizzato il 22 giugno successivo e valse a Kokkinaki ed al navigatore Aleksandr Matveevi\u010d Brjandinskij la nomina ad Eroe dell'Unione Sovietica. Venne quindi programmato per l'autunno, di quello stesso 1938, un volo transatlantico con destinazione New York ma il suo svolgimento venne procrastinato a causa della morte di Br\u00e2ndinskij in un incidente di volo a bordo di un Tupolev TB-3.\nRinviato all'anno successivo, e questa volta affiancato Vladimir Kokkinaki a Michail Ch. Gordienko, il volo verso New York prese avvio il 29 aprile 1939 seguendo la rotta lungo il circolo polare artico. Problemi con il pilota automatico e forti venti in quota portarono a percorrere pi\u00f9 chilometri di quanto previsto dalla tabella di marcia. Perdurando la situazione di forte maltempo, malgrado il favorevole mutamento della direzione del vento, Kokkinaki e Gordienko ormai a corto di carburante decisero di scendere al livello del mare una volta giunti in prossimit\u00e0 della costa canadese e, guidati dalla luce di un faro, scorta fortuitamente, riuscirono ad effettuare un atterraggio d'emergenza a carrello chiuso sulla spiaggia di quella che si riveler\u00e0 essere l'Isola Miscou, piccola isola nel Golfo di San Lorenzo.\nIl \"Mosca\" fu il primo aereo sovietico ad atterrare sulla costa occidentale nordamericana e quel giorno stabil\u00ec il record sulla distanza di volo, coprendo circa 8\u00a0000\u00a0km in 22 ore e 56 minuti, alla media di circa 216\u00a0km/h.\nAlla fine del 1938 il Partito Comunista di tutta l'Unione autorizz\u00f2, a fini propagandistici, la realizzazione di voli di lunga distanza con equipaggi femminili: dopo aver scelto il DB-3 come mezzo per tali imprese, fece realizzare due esemplari (TsKB-30 N-1 ed N-2 rispettivamente) sulla base dell'esperienza maturata con il \"Mosca\" e dotati di motori M-87 modificati. I due velivoli portarono a termine diversi voli dimostrativi di lunga durata, sempre ai comandi di equipaggi interamente costituiti da aviatrici. Il 27 luglio 1940 l'N-1, ribattezzato \"Ucraina\" (\u0423\u043a\u0440\u0430\u0438\u043d\u0430, in cirillico) decoll\u00f2 da Chabarovsk con destinazione Leopoli con equipaggio composto dalle pilota Marija Grigor'evna Michal\u00ebva e Nina Ivanovna Rusakova e dalla navigatrice Marija Petrovna Nesterenko; la destinazione era stata scelta per sottolineare l'acquisizione sovietica dell'ex capitale della Galizia austro ungarica, avvenuta nel settembre del 1939 in seguito all'applicazione del patto Molotov-Ribbentrop.\nA causa del maltempo e di problemi ad uno dei motori, l'\"Ucraina\" fo costretto ad un atterraggio d'emergenza dopo aver sorvolato la catena degli Urali, ma ancora a circa 2\u00a0200\u00a0km dalla meta prefissata. Malgrado la distanza percorsa (circa 7\u00a0000\u00a0km in 23 ore e 32 minuti) rappresentasse il primato assoluto per un equipaggio femminile, il Partito Comunista decise di non diffonderne la notizia a causa del mancato raggiungimento del principale obiettivo.\nOperazioni belliche.\nIl servizio operativo del TsKB-30 con la V-VS ebbe inizio nel corso del 1937 con la designazione DB-3; a partire dal 1939 vennero introdotti nei reparti anche gli esemplari della variante DB-3F (IL-4) mentre la Aviacija Voenno-Morskogo Flota dal canto suo mise in servizio gli esemplari della variante DB-3T.\nIl primo impiego in combattimento per i DB-3 sovietici avvenne nel corso della guerra d'inverno durante la quale ebbero occasione di operare i reparti di entrambe le forze aeree; i risultati delle operazioni messe in atto con i DB-3 furono negativi e portarono a perdite pesanti per i reparti: le cause principali degli insuccessi furono attribuiti sia alla tenace opposizione delle forze finlandesi, sia alla scarsa qualit\u00e0 dell'addestramento ricevuto dagli equipaggi sovietici.\nAl momento dell'invasione tedesca i primi impegni operativi del DB-3 riguardarono prevalentemente operazioni di natura tattica nella vasta opera posta in atto per contrastare l'avanzata della Wehrmacht verso Mosca; nel corso del conflitto le diverse versioni realizzate furono impiegate anche per la ricognizione.\nNella notte dell'8 agosto 1941, quindici aerosiluranti DB-3T della Flotta del Baltico, sganciarono le prime bombe sovietiche su Berlino partendo dalla base aerea situata sull'isola Saaremaa. Altri obiettivi dei bombardamenti strategici svolti dalla VVS furono K\u00f6nigsberg, Danzica, Budapest e Bucarest.\nAlla fine di ottobre del 1941 tra le file dei reparti dell'aviazione \"a lungo raggio\" operavano 310 esemplari di DB-3 che si erano ridotti a 182 alla met\u00e0 del successivo mese di dicembre.\nL'Ilyushin DB-3, in particolare nella sua ultima evoluzione DB-3F/Il-4, risulta essere l'unico velivolo progettato negli anni trenta a rimanere in servizio operativo con la V-VS fino alla fine della seconda guerra mondiale; il modello venne sostituito nei reparti dal Tupolev Tu-4 e l'ultimo velivolo fu ritirato nel corso del 1952.\nFinlandia.\nDurante i primi mesi di guerra contro la Finlandia, l'aviazione sovietica sub\u00ec pesanti perdite in termini di aerei: il DB-3 non fece eccezione tanto che sarebbero pi\u00f9 di cinquanta i bimotori andati perduti in poco meno di quattro mesi.\nLe forze finlandesi riuscirono a mettere le mani su alcuni esemplari di DB-3 e furono in grado di rimetterne cinque in condizioni di volo, anche se le riparazioni richiesero complessivamente pi\u00f9 di un anno di tempo. I cinque aerei furono consegnati alla Suomen ilmavoimat tra febbraio e giugno del 1941 e furono pi\u00f9 tardi affiancati da altri sei velivoli dello stesso tipo che la Finlandia acquist\u00f2 dall'alleato tedesco, a loro volta bottino delle prime operazioni di guerra. L'impiego degli undici DB-3 finlandesi fu piuttosto intenso e sei aerei andarono perduti durante le operazioni; l'ultima missione contro i sovietici porta la data dell'8 agosto 1944.\nPoco pi\u00f9 di un mese dopo la Finlandia, firmando l'armistizio di Mosca, si ritir\u00f2 dall'alleanza che la legava alle potenze dell'Asse e dichiar\u00f2 guerra alla Germania. I cinque DB-3 superstiti tornarono quindi in azione, ora a fianco dell'Armata Rossa ed il loro impegno si concretizz\u00f2 in una trentina di missioni ai danni della Wehrmacht, l'ultima delle quali ebbe luogo il 22 marzo del 1945. Durante gli otto mesi di combattimenti, un solo aereo and\u00f2 perduto, il 22 ottobre 1944, ad opera della FlaK.\nRepubblica di Cina.\nIn assoluto il primo impiego bellico per il DB-3 avvenne sotto le insegne della Forza Aerea della Repubblica di Cina: acquistati ventiquattro esemplari all'inizio del 1939, le forze cinesi li schierarono dalla base di Chengdu contro le truppe d'invasione giapponesi. Tra le operazioni compiute dai bombardieri di origine sovietica la pi\u00f9 riuscita risulta essere stato un bombardamento della base aerea giapponese nei pressi della citt\u00e0 di Hankou (nella provincia di Hubei).\nEsemplari attualmente esistenti.\nIl solo esemplare noto di DB-3 \u00e8 attualmente in mostra al Museo Centrale dell'Aviazione a Monino, in Russia. L'aereo fu trovato nella foresta a 120\u00a0km da Komsomol'sk-na-Amure. Fu recuperato nel 1988 e restaurato nell'anno seguente. Fu esposto a partire dal 1989."}
{"id": "2565120", "revid": "2184720", "url": "https://it.wikipedia.org/wiki?curid=2565120", "title": "Bodies (Robbie Williams)", "text": "Bodies \u00e8 un brano musicale registrato da Robbie Williams per l'ottavo album \"Reality Killed the Video Star\", da cui \u00e8 stato estratto come primo singolo nel 2009.\nDescrizione.\n\"Bodies\" \u00e8 stato scritto da Robbie Williams, Brandon Christy e Craig Russo e prodotto da Trevor Horn, Guy Chambers e Mark Ronson. Il brano \u00e8 stato presentato in anteprima durante la trasmissione televisiva \"The Chris Moyles Show\" della BBC Radio 1, subito dopo una intervista concessa da Robbie Williams il 4 settembre 2009. Il singolo \u00e8 stato invece pubblicato il 12 ottobre 2009. In contemporanea all'uscita discografica, la canzone \u00e8 stata usata da Vodafone per il lancio della sua nuova campagna pubblicitaria.\nVideo musicale.\nIl video musicale prodotto per \"Bodies\" \u00e8 stato filmato nel deserto del Mojave e diretto dal collaboratore storico di Robbie Williams, Vaughan Arnell. \u00c8 stato presentato ufficialmente il 9 settembre 2009. Nel video Robbie Williams, attraversa il deserto, dapprima in motocicletta ed in seguito in automobile, per giungere nei pressi di un aeroporto militare. Inoltre nel video appare l'attrice americana e sua moglie Ayda Field."}
{"id": "2565121", "revid": "1543377", "url": "https://it.wikipedia.org/wiki?curid=2565121", "title": "Dipilto", "text": "Dipilto \u00e8 un comune del Nicaragua facente parte del dipartimento di Nueva Segovia."}
{"id": "2565130", "revid": "1442080", "url": "https://it.wikipedia.org/wiki?curid=2565130", "title": "Cincinnati Masters 2008 - Singolare femminile", "text": "Il singolare del Cincinnati Masters 2008 \u00e8 stato un torneo di tennis facente parte del WTA Tour 2008.\nAnna \u010cakvetadze era la detentrice del titolo, ma quest'anno non ha partecipato.\nNadia Petrova ha battuto in finale 6\u20132, 6\u20131, Nathalie Dechy."}
{"id": "2565131", "revid": "226458", "url": "https://it.wikipedia.org/wiki?curid=2565131", "title": "Macuelizo (Nicaragua)", "text": "Macuelizo \u00e8 un comune del Nicaragua facente parte del dipartimento di Nueva Segovia."}
{"id": "2565133", "revid": "1543377", "url": "https://it.wikipedia.org/wiki?curid=2565133", "title": "Santa Mar\u00eda (Nicaragua)", "text": "Santa Mar\u00eda \u00e8 un comune del Nicaragua facente parte del dipartimento di Nueva Segovia."}
{"id": "2565135", "revid": "767487", "url": "https://it.wikipedia.org/wiki?curid=2565135", "title": "Gerry Goffin", "text": "Era noto soprattutto come autore di brani celebri, composti per lo pi\u00f9 in collaborazione con l'ex-moglie Carole King ed in seguito con Michael Masser ed interpretati poi da cantanti famosi quali Aretha Franklin, Roberta Flack, George Benson, Whitney Houston, ecc.\nTra le canzoni pi\u00f9 famose \"firmate\" da Gerry Goffin, ricordiamo: \"Will You Love Me Tomorrow\", \"(You Make Me Feel Like) A Natural Woman\" (incisa da Aretha Franklin nel 1967), \"Do You Know Where You're Going To\" (incisa originariamente nel 1973 da Thelma Houston, ma resa celebre nella versione del 1975 di Diana Ross), \"Tonight I Celebrate My Love\" (successo di Roberta Flack e Peabo Bryson del 1983), \"Nothing's Gonna Change My Love for You\" (incisa da George Benson nel 1984 e portato al successo da Glenn Medeiros nel 1987) e \"Saving All My Love for You\" (incisa da Whitney Houston nel 1985).\nCome cantante, incise due album, \"It Ain't Exactly Entertainment\" del 1973 e \"Back Room Blood\" del 1996.\nUnitamente alla prima moglie Carole King fu incluso nel Rock and Roll Hall of Fame nel 1990."}
{"id": "2565136", "revid": "986213", "url": "https://it.wikipedia.org/wiki?curid=2565136", "title": "Maria di Hohenzollern", "text": "Biografia.\nVenne data in moglie a Cristiano di Brandeburgo-Bayreuth che spos\u00f2 a Plassenburg il 29 aprile 1604.\nDiede al marito nove figli tra cui l'erede:"}
{"id": "2565137", "revid": "729019", "url": "https://it.wikipedia.org/wiki?curid=2565137", "title": "Stazione di Olevano", "text": "La stazione di Olevano \u00e8 una stazione ferroviaria posta sulla linea Novara-Alessandria.\nOltre all'omonimo comune, serve anche i centri abitati di Castello d'Agogna e Zeme.\nStoria.\nLa stazione fu edificata verso la met\u00e0 del XIX secolo con la costruzione della linea Alessandria-Novara ed entr\u00f2 in funzione il 5 giugno 1854, giorno dell'inaugurazione del tratto tra le stazioni di Alessandria e Mortara. Al 2012 risale la chiusura dell'ufficio movimento.\nStrutture e impianti.\nIl fabbricato viaggiatori \u00e8 un edificio a due piani. La gestione della sala d'attesa \u00e8 affidata al Comune.\nLo scalo presenta altres\u00ec un piccolo magazzino merci, oggi dismesso.\nMovimento.\nLa stazione \u00e8 servita dalle relazioni regionali di Trenord e Trenitalia svolte nell'ambito del contratto di servizio con la Regione Lombardia e Piemonte.\nServizi.\nLa stazione \u00e8 classificata da RFI nella categoria \"bronze\".\nLe banchine a servizio dei binari sono collegate tra loro tramite un sovrapassaggio pedonale.\nLo scalo dispone dei seguenti servizi:"}
{"id": "2565139", "revid": "287204", "url": "https://it.wikipedia.org/wiki?curid=2565139", "title": "Ocotal", "text": "Ocotal \u00e8 un comune del Nicaragua, capoluogo del dipartimento di Nueva Segovia."}
{"id": "2565145", "revid": "226458", "url": "https://it.wikipedia.org/wiki?curid=2565145", "title": "Ciudad Antigua", "text": "Ciudad Antigua \u00e8 un comune del Nicaragua facente parte del dipartimento di Nueva Segovia."}
{"id": "2565148", "revid": "324090", "url": "https://it.wikipedia.org/wiki?curid=2565148", "title": "Cristo sul Monte degli Ulivi (Beethoven)", "text": "Cristo sul Monte degli Ulivi (Op. 85) \u00e8 un oratorio in lingua tedesca di Ludwig van Beethoven su libretto di Franz Xaver Huber, poeta che prendeva le mosse verso la carriera di librettista.\nSi tratta del primo cimento di Ludwig van Beethoven con la musica vocale drammatica dal suo arrivo a Vienna e con la musica liturgica, genere che l'autore non coltiv\u00f2 molto, ma nel quale produsse un capolavoro: la Missa Solemnis op. 123.\nFu rappresentata la prima volta al Theater an der Wien (Vienna), insieme con la II sinfonia, con il III concerto per pianoforte, nell'Accademia del 5 aprile 1803 diretta da Ignaz von Seyfried, ma la partitura fu pubblicata da Breitkopf &amp; H\u00e4rtel di Lipsia solo nel 1811 e ci\u00f2 spiega il numero d'opus tanto elevato per un'opera della prima maturit\u00e0.\nLa composizione dur\u00f2 appena due settimane, trascorse nell'estate del 1801 nel villaggio di Hetzendorf, nei pressi di Sch\u00f6nbrunn: nelle intenzioni dell'autore l'opera doveva essere eseguita durante la Quaresima, quando l'esecuzione di altri generi musicali era proibita nei teatri.\nFerdinand Ries, allievo del musicista, narra che le prove d'orchestra durarono molto a lungo e diversi brani non furono affatto eseguiti: nondimeno, la rappresentazione fu un notevole successo, come riportato dall'\"Allgemeine musikalische Zeitung\", l'autorevole rivista musicale dell'epoca. \nOggi l'opera \u00e8 poco conosciuta e rappresentata perch\u00e9 ritenuta ingiustamente convenzionale, a causa delle sue reminiscenze haydniane e mozartiane. Tuttavia, anche grazie a recenti esecuzioni con strumenti originali, il valore drammatico e l'interesse dell'opera stanno emergendo.\nStruttura dell'opera.\nIntroduzione &lt;br&gt; Recitativo (Ges\u00f9) \"Jehovah, du mein Vater!\" &lt;br&gt; Aria (Ges\u00f9): \"Meine Seele ist ersch\u00fcttert\" &lt;br&gt; Recitativo (Serafino): \"Erzittre, Erde!\" &lt;br&gt; Aria (Serafino): \"Preist des Erl\u00f6sers G\u00fcte\" &lt;br&gt; Serafino e coro degli angeli: \"O Heil euch\" &lt;br&gt; Recitativo (Ges\u00f9 e Serafino) \"Verk\u00fcndet, Seraph\"&lt;br&gt; Duetto (Ges\u00f9 e Serafino): \"So ruhe\" &lt;br&gt; Recitativo (Ges\u00f9): \"Willkommen, Tod!\" &lt;br&gt; Coro dei soldati: \"Wir haben ihn gesehen\" &lt;br&gt; Recitativo (Ges\u00f9): \"Die mich zu fangen\" &lt;br&gt; Coro dei soldati e dei giovani: \"Hier ist er\"&lt;br&gt; Recitativo (Ges\u00f9 e Pietro): \"Nicht ungestraft\"&lt;br&gt; Terzetto (Pietro, Ges\u00f9 e Serafino): \"In meinem Adern\"&lt;br&gt; Coro dei soldati e dei giovani, Ges\u00f9: \"Auf, auf!\"&lt;br&gt; Coro degli angeli: \"Welten singen\""}
{"id": "2565149", "revid": "767487", "url": "https://it.wikipedia.org/wiki?curid=2565149", "title": "Quilal\u00ed", "text": "Quilal\u00ed \u00e8 un comune del Nicaragua facente parte del dipartimento di Nueva Segovia."}
{"id": "2565150", "revid": "287204", "url": "https://it.wikipedia.org/wiki?curid=2565150", "title": "Quilali", "text": ""}
{"id": "2565151", "revid": "228587", "url": "https://it.wikipedia.org/wiki?curid=2565151", "title": "Membri della Lok Sabha della XV legislatura", "text": "Elenco dei membri della XV Lok Sabha ordinati per stato o territorio, in vigore dal 16 maggio 2009.\nLa grafia dei nomi \u00e8 quella riportata dalla Commissione Elettorale dell'India."}
{"id": "2565152", "revid": "838137", "url": "https://it.wikipedia.org/wiki?curid=2565152", "title": "Cincinnati Masters 2008 - Doppio maschile", "text": "Il doppio maschile del Cincinnati Masters 2008 \u00e8 stato un torneo di tennis facente parte dell'ATP Tour.\nJonathan Erlich e Andy Ram erano i detentori del titolo, ma Bob Bryan e Mike Bryan li hanno battuto in finale 4\u20136, 7\u20136 (7\u20132), [10\u20137].\nTeste di serie.\nTutte le teste di serie hanno ricevuto un bye per il 2\u00ba turno."}
{"id": "2565153", "revid": "287204", "url": "https://it.wikipedia.org/wiki?curid=2565153", "title": "Wiwili", "text": ""}
{"id": "2565154", "revid": "66387", "url": "https://it.wikipedia.org/wiki?curid=2565154", "title": "MiG-27", "text": ""}
{"id": "2565158", "revid": "256896", "url": "https://it.wikipedia.org/wiki?curid=2565158", "title": "Wiwil\u00ed", "text": "Il termine Wiwil\u00ed pu\u00f2 riferirsi a diverse localit\u00e0 del Nicaragua:"}
{"id": "2565161", "revid": "998297", "url": "https://it.wikipedia.org/wiki?curid=2565161", "title": "Verde menta", "text": "A destra \u00e8 mostrato il colore verde menta.\nSi tratta di una gradazione molto chiara di verde, vagamente tendente all'azzurro.\nA destra \u00e8 mostrato il colore verde menta chiaro.\nNel campo delle vernici, \u00e8 definito verde menta il RAL 6029 che, per\u00f2, \u00e8 abbastanza scuro e ha una maggiore incidenza della componente blu con il rosso totalmente assente. Equivale, infatti, alle coordinate RGB 0, 111, 61 e alle CMYK 100, 5, 90, 30."}
{"id": "2565166", "revid": "767487", "url": "https://it.wikipedia.org/wiki?curid=2565166", "title": "Wiwil\u00ed de Nueva Segovia", "text": "Wiwil\u00ed de Nueva Segovia \u00e8 un comune del Nicaragua facente parte del dipartimento di Nueva Segovia."}
{"id": "2565170", "revid": "834552", "url": "https://it.wikipedia.org/wiki?curid=2565170", "title": "No\u010d'", "text": "No\u010d' () \u00e8 il quarto album in studio del gruppo musicale rock sovietico Kino pubblicato nel 1986."}
{"id": "2565174", "revid": "153409", "url": "https://it.wikipedia.org/wiki?curid=2565174", "title": "Arrondissement di Saint-Denis (R\u00e9union)", "text": ""}
{"id": "2565175", "revid": "153409", "url": "https://it.wikipedia.org/wiki?curid=2565175", "title": "Arrondissement di Saint-Pierre (R\u00e9union)", "text": ""}
{"id": "2565186", "revid": "1186766", "url": "https://it.wikipedia.org/wiki?curid=2565186", "title": "Indaco elettrico", "text": ""}
{"id": "2565187", "revid": "838137", "url": "https://it.wikipedia.org/wiki?curid=2565187", "title": "Cincinnati Masters 2008 - Doppio femminile", "text": "Il doppio femminile del Cincinnati Masters 2008 \u00e8 stato un torneo di tennis facente parte del WTA Tour 2008.\nBethanie Mattek e Sania Mirza erano le detentrici del titolo, ma quest'anno non hanno partecipato.\nMarija Kirilenko e Nadia Petrova hanno battuto in finale 6\u20133, 4\u20136, [10\u20138], Su-wei Hsieh e Jaroslava \u0160vedova."}
{"id": "2565195", "revid": "1543377", "url": "https://it.wikipedia.org/wiki?curid=2565195", "title": "Jinotega", "text": "Jinotega \u00e8 un comune del Nicaragua, capoluogo del dipartimento omonimo."}
{"id": "2565197", "revid": "1305772", "url": "https://it.wikipedia.org/wiki?curid=2565197", "title": "Forever (Drake)", "text": "Forever \u00e8 un singolo di Drake, Kanye West, Lil Wayne e Eminem. La canzone fa parte della colonna sonora del film su LeBron James \"More Than a Game\"."}
{"id": "2565208", "revid": "438678", "url": "https://it.wikipedia.org/wiki?curid=2565208", "title": "Blu di persia", "text": ""}
{"id": "2565214", "revid": "1543377", "url": "https://it.wikipedia.org/wiki?curid=2565214", "title": "Antonio Baschenis", "text": "La famiglia dei Baschenis, originaria frazione di Colla nel comune montano di Santa Brigida (BG), costituisce un interessante esempio di bottega di frescanti che, a partire dalla met\u00e0 del XV secolo, si tramandarono per secoli di padre in figlio il loro mestiere.\nAntonio fu fratello di Angelo, rampollo della cosiddetta dinastia di Lanfranco, uno due ceppi della famiglia. \nFiglio di Giacomo e nipote di Lanfranco, nel 1451 risulta avere una bottega nei pressi della chiesa di San Michele all'arco in Bergamo.\nFu il primo dei Baschenis a trasferirsi in Trentino, dove, nel 1461, ricevette una commessa per decorare a fresco la parete destra della chiesa di Santo Stefano a Carisolo. L'apparato decorativo comprende un'\"Ultima cena\" e nel registro inferiore due \"Madonne in trono col Bambino\" e figure di santi (da sinistra incontriamo una santa identificabile - per la presenza del \"vexillum Regis\" - con \"Sant'Orsola\", seguono due riquadri con coppie di santi, \"San Sebastiano e San Giuliano\", \"Sant'Antonio Abate e Santo Stefano\", poi \"San Bernardino da Siena\" e infine una santa di non facile identificazione. Non \u00e8 da escludere che quest'ultima figura rappresenti Santa Brigida di Svezia; ipotesi che nasce dalla presenza del bastoncino, fine e allungato, sormontato dalla croce utilizzato come elemento iconografico.\nAntonio risulta gi\u00e0 morto tra il 1470 e il 1475, si consideri l'omonimia di questi artisti che rende difficile non solo l'assegnazione delle diverse opere ma anche il riconoscere che la famiglia Scipioni fosse la medesima dei Bachenis. Antonio ebbe tre figli maschi: Bartolomeo, Battista e Giacomo, probabilmente anche loro autori di alcune opere.\nIn Trentino un Antonio Baschenis lavor\u00f2 all'interno della chiesa di San Vigilio a Pinzolo e nella chiesa di Mione, frazione del comune di Rumo, ove dipinse la \"Madonna col Bambino e Santa Caterina\" firmata e datata 1480."}
{"id": "2565215", "revid": "226458", "url": "https://it.wikipedia.org/wiki?curid=2565215", "title": "Wiwil\u00ed de Jinotega", "text": "Wiwil\u00ed de Jinotega (spesso indicato semplicemente come Wiwil\u00ed) \u00e8 un comune del Nicaragua facente parte del dipartimento di Jinotega."}
{"id": "2565217", "revid": "767487", "url": "https://it.wikipedia.org/wiki?curid=2565217", "title": "Capital Radio E.P.", "text": "Capital Radio \u00e8 il primo E.P. del gruppo punk rock dei Clash, pubblicato il 9 aprile 1977 prodotto da Mickey Foote. L'EP fu regalato ai lettori che inviarono il coupon di sconto stampato dal New Musical Express, pi\u00f9 l'adesivo rosso trovato con loro primo album, \"The Clash\" del 1977.\nCapital Radio One.\nIl testo \u00e8 un attacco alla musica trasmessa nelle radio di Londra a quei tempi (in maggioranza, venivano trasmesse canzoni commerciali e, in minoranza, brani punk). Il pezzo si conclude con la parodia di un jingle della radio: \"in tune with London\" (trad. \"in sintonia con Londra\") viene cambiato in \"in tune with nothing\" (trad. \"in sintonia con niente\").\nNella canzone viene citato Aidan Day, a quei tempi capo della radio.\nLa versione originale del brano (della durata di 2:07 o di 2:09) \u00e8 stata inclusa come \"Capital Radio One\", o \"Capital Radio\", in: \"Capital Radio E.P.\" (1977), \"Black Market Clash\" (1980), \"Clash on Broadway\" (1991), \"The Story of the Clash, Volume 1\" (1988), \"\" (1999, in versione dal vivo), \"The Essential Clash\" (2003), e \"Singles Box\" (2006).\nCapital Radio Two.\nNel 1978 e nel 1979 le copie dell'originale EP, \"Capital Radio\", erano diventate estremamente rare nel Regno Unito e, dato che le copie rimaste venivano vendute a prezzi alti, port\u00f2 i Clash a ri-registrare il brano. La nuova versione del pezzo era, rispetto all'originale, pi\u00f9 lunga, principalmente a causa del prolungamento della parte finale.\n\"Capital Radio Two\" \u00e8 stata inserita in: \"The Story of the Clash, Volume 1\" (1988), \"Super Black Market Clash\" (1994), \"Singles Box\" (2006)"}
{"id": "2565225", "revid": "287204", "url": "https://it.wikipedia.org/wiki?curid=2565225", "title": "Countrywide Classic 2008", "text": "Il Countrywide Classic 2008 \u00e8 stato un torneo di tennis giocato sul cemento. \n\u00c8 stata la 82\u00aa edizione del Countrywide Classic, \nche fa parte della categoria International Series nell'ambito dell'ATP Tour 2008.\nSi \u00e8 giocato al Tennis Center di Los Angeles in California dal 4 al 10 agosto 2008.\nCampioni.\nSingolare.\n Juan Mart\u00edn del Potro ha battuto in finale Andy Roddick, 6\u20131, 7\u20136(2)\nDoppio.\n Rohan Bopanna / Eric Butorac hanno battuto in finale Travis Parrott / Du\u0161an Vemi\u0107, 7\u20136(5), 7\u20136(5)"}
{"id": "2565229", "revid": "729019", "url": "https://it.wikipedia.org/wiki?curid=2565229", "title": "Saab 21R", "text": "Il Saab 21R fu un aereo militare a reazione, monomotore turbogetto, monoposto e monoplano ad ala bassa, sviluppato dalla divisione aeronautica dell'azienda svedese Saab nei tardi anni quaranta.\nProgettato inizialmente come aereo da caccia, nel corso della sua vita operativa fu riconvertito per compiti di attacco al suolo. Il Saab 21R fu il primo caccia a reazione realizzato dalla Saab.\nStoria del progetto.\nPer realizzare il primo aereo a getto svedese, anche al fine di maturare esperienza nella materia, nell'immediato dopoguerra i progettisti della Saab pensarono di poter utilizzare la cellula del Saab 21 dotandola di un motore a reazione.\nLa configurazione a elica spingente del Saab 21, si prestava agevolmente alle modifiche previste. Venne cos\u00ec studiata la realizzazione di una apposita versione del velivolo, definita R (che stava, appunto, a indicare \"rea\": a reazione). Il risultato finale avrebbe ricalcato, a grandi linee, la configurazione del britannico de Havilland DH.100 Vampire, che aveva gi\u00e0 volato fin dal settembre del 1943.\nLo stesso Vampire era per altro impiegato dalla Svenska flygvapnet e prodotto su licenza dalla CVM (Centrala Flygverkstaden i Malmsl\u00e4tt, azienda meccanica situata appunto a Malmsl\u00e4tt) e montava la medesima unit\u00e0 motrice che sarebbe stata installata sul Saab 21R: il turbogetto de Havilland Goblin.\nLa trasformazione del velivolo non si mostr\u00f2 semplice come previsto: dopo aver stimato di dover modificare circa il 20% delle componenti del Saab 21, i tecnici della Saab furono costretti a rivedere circa il 50% del velivolo, con conseguenti ritardi nella realizzazione.\nIl Saab 21R venne rivisto nella fusoliera (di maggiori dimensioni, per accogliere il nuovo motore), nei piani di coda (innalzati, al fine di non ricevere direttamente i gas di scarico del turbogetto), nel carrello d'atterraggio (che fu possibile accorciare, data l'assenza dell'elica). Infine venne complessivamente irrobustita tutta la cellula, per poter sopportare le sollecitazioni determinate dalla potenza della nuova unit\u00e0 motrice.\nIl volo del primo prototipo ebbe luogo il 10 marzo 1947, ma la risoluzione dei problemi gi\u00e0 citati port\u00f2 a ritardi nelle consegne degli esemplari di serie, che poterono incominciare solamente nel febbraio del 1949. Tali ritardi, uniti al contemporaneo sviluppo del Saab 29 Tunnan, portarono alla cancellazione di met\u00e0 dell'ordinativo relativo al Saab 21R, che venne cos\u00ec costruito in soli 60 esemplari di serie (contro i 120 inizialmente previsti).\nTecnica.\nLa struttura del Saab 21R era analoga a quella del Saab 21 dal quale derivava.\nIl motore, evidentemente, costituiva l'elemento di distinzione, vera ragione d'essere del nuovo velivolo. I prototipi realizzati (4) ed i primi 30 esemplari di serie erano equipaggiati direttamente con i turbogetto de Havilland Goblin prodotti nel Regno Unito dalla casa madre, mentre gli ultimi 30 velivoli prodotti montavano la medesima unit\u00e0 motrice per\u00f2 nella versione prodotta su licenza dalla Svenska Flygmotor AB (pi\u00f9 tardi divenuta Volvo Flygmotor, azienda motoristica del gruppo Volvo Aero).\nL'armamento nella versione J (dallo svedese \"Jakt\", \"Caccia\") era costituito da un cannoncino aeronautico Hispano-Suiza HS.404 calibro 20 mm e due mitragliatrici Browning M/39A calibro 13,2\u00a0mm piazzati nel muso e da altre due Browning identiche alle precedenti alloggiate nelle semiali.\nUna volta impiegati nei reparti da attacco vennero dotati di armamento aggiuntivo, consistente in 10 razzi Bofors da 100\u00a0mm oppure 5 razzi da 180\u00a0mm o, ancora, 10 razzi anticarro da 80\u00a0mm.\nImpiego operativo.\nIl Saab 21R venne inizialmente impiegato nel ruolo di caccia e assegnato dal 1951 alla F 10 \u00c4ngelholm (Sk\u00e5nska flygflottiljen) della Svenska flygvapnet, affiancando i Saab 21 ad elica gi\u00e0 in servizio, ma le sue prestazioni aggiunto ad un'autonomia, malgrado la possibilit\u00e0 di installare serbatoi supplementari alle estremit\u00e0 alari, piuttosto ridotta, lo rendevano poco adatto al ruolo. Dopo un solo anno di servizio i velivoli vennero sostituiti dai pi\u00f9 versatili de Havilland DH.100 Vampire FB 50 (J 28B), versione cacciabombardiere, e riconvertiti per l'impiego come aerei da attacco al suolo, mediante l'incremento dell'armamento offensivo.\nGli ultimi velivoli ancora in servizio vennero ritirati dai reparti di prima linea nel corso del 1956, mentre nel 1957 alcuni esemplari furono utilizzati per l'addestramento dei piloti all'impiego dei Saab 32 Lansen, di prossima entrata in servizio."}
{"id": "2565230", "revid": "1543377", "url": "https://it.wikipedia.org/wiki?curid=2565230", "title": "El Cu\u00e1", "text": "El Cu\u00e1 \u00e8 un comune del Nicaragua facente parte del dipartimento di Jinotega."}
{"id": "2565231", "revid": "287204", "url": "https://it.wikipedia.org/wiki?curid=2565231", "title": "El Cua", "text": ""}
{"id": "2565232", "revid": "13261", "url": "https://it.wikipedia.org/wiki?curid=2565232", "title": "Scribd", "text": "Scribd \u00e8 un servizio per la condivisione di documenti, gestito tramite un sito web, che permette agli utenti di caricare documenti di vari formati: i documenti sono incorporati in una pagina web usando il formato \"iPaper\". Nel gennaio 2009 Scribd poteva contare mensilmente oltre 50 milioni utenti e pi\u00f9 di 50.000 documenti caricati ogni giorno.\niPaper \u00e8 un complesso formato per documenti simile al PDF, realizzato per l'utilizzo sul web, che permette agli utenti di incorporare documenti in una pagina web. iPaper \u00e8 stato realizzato con Adobe Flash, cosa che gli permette di essere visibile su diversi sistemi operativi (Windows, macOS e Linux) senza dover effettuare alcuna conversione, purch\u00e9 l'utente abbia installato Adobe Flash. Tutti i principali formati possono essere formattati in 'iPaper', inclusi i documenti Microsoft Word, le presentazioni PowerPoint, file in formato PDF, documenti OpenDocument e file in formato PostScript.\nTutti i documenti in formato iPaper sono ospitati su Scribd. Scribd permette che i documenti che vi vengono allocati siano privati o, al contrario, resi visibili alla pi\u00f9 vasta comunit\u00e0 Scribd. \u00c8 possibile, inoltre, inserire il visualizzatore di documenti iPaper all'interno di qualsiasi sito web o blog, rendendo semplice incorporare documenti iPaper nel proprio sito conservando il loro \"layout\" di stampa senza preoccuparsi del formato del file. Un esempio pu\u00f2 essere visto sul sito del \"The New York Times\" al seguente indirizzo.\nPer poter funzionare con il formato iPaper, Scribd richiede che siano abilitati i cookie Flash, che \u00e8 un'impostazione di \"default\" in Flash\nSe i requisiti riguardo a Flash non sono soddisfatti, non vi \u00e8 alcun messaggio. L'area del display rimane semplicemente bianca.\nScribd ha lanciato una sua propria application programming interface per far girare applicazioni esterne o prodotte da terzi, ma sono poche le applicazioni che ne fanno uso.\nNel 2020 ha acquisito il concorrente SlideShare venduto da Linkedin."}
{"id": "2565234", "revid": "41793", "url": "https://it.wikipedia.org/wiki?curid=2565234", "title": "Real Esppor Club", "text": ""}
{"id": "2565239", "revid": "115231917", "url": "https://it.wikipedia.org/wiki?curid=2565239", "title": "Televoto", "text": "Il televoto \u00e8 un sistema di votazione effettuato attraverso il telefono, o per estensione, attraverso SMS via telefono cellulare, e in tempi recenti anche attraverso Internet. Si tratta di un sistema principalmente utilizzato in ambito televisivo, per permettere al pubblico di esprimere le proprie preferenze o il proprio parere nel merito di una trasmissione televisiva ed \u00e8 particolarmente usato nel decretare il vincitore di concorsi o giochi.\nStoria.\nLe prime applicazioni del televoto risalgono alla prima met\u00e0 degli anni novanta: l'Eurovision Song Contest \u00e8 stato uno dei primi concorsi canori ad adottare tale sistema di votazione per decretare il vincitore del concorso, sostituendolo alla giuria, per poi varare nel 2009 un formato 50-50; i singoli paesi possono decidere se consentire il voto attraverso chiamate, messaggi o entrambi i sistemi. In Italia il televoto \u00e8 stato affiancato per la prima volta ai voti della Giuria Demoscopica e della Giuria di qualit\u00e0 per decretare il vincitore del Festival di Sanremo. Particolarmente associati al concetto del televoto sono i reality show, che di puntata in puntata decretano il concorrente da eliminare o quello che vincer\u00e0 proprio attraverso i voti inviati dai telespettatori attraverso telefono o SMS.\nFunzionamento e critiche.\nIl televoto viene appaltato dalla produzione della trasmissione televisiva a societ\u00e0 esterne esperte nella gestione di SMS e telefonate, che si preoccupano di immagazzinare ed elaborare i dati ricevuti. In Italia il costo di un televoto \u00e8 solitamente di circa un euro (nel 2016 sceso a 0,50 per Sanremo ed ESC), ed \u00e8 teoricamente riservato ai soli maggiorenni, bench\u00e9 non siano possibili controlli in tal senso. La met\u00e0 degli incassi resta all'operatore telefonico. Il 18% va alla societ\u00e0 di elaborazione, quello che resta viene diviso tra rete tv (7%), produttore dello show (13%) e titolare del format (10%).\nUno dei principali limiti nell'utilizzo del televoto \u00e8 rappresentato dalla possibilit\u00e0 del singolo votante di inviare un notevole numero di voti, con il rischio di alterare i risultati del televoto. Per esempio, in una intervista concessa a \"Striscia la notizia\", l'agente Lele Mora confess\u00f2 di avere investito circa 25.000 euro in televoti per permettere al suo cliente Walter Nudo di vincere il reality show \"L'isola dei famosi\". Per evitare questo rischio, alcuni programmi come l'Eurovision Song Contest hanno posto un limite ai voti che ogni utenza pu\u00f2 inviare. In ogni caso non esistono accorgimenti tecnici tali da arginare l'uso del televoto da parte di call center, cosa che la RAI deve ricordare in ogni occasione che lo preveda.\nOperatori in questo settore sono Mediaset che cura parte dei suoi concorsi in proprio. I principali sono la \"Neo Network\" di Giorgio Gori, la \"Amuser\" di Stefano Barbolini, la \"Fascino\" di Maria De Filippi. Altri operatori minori sono Zeng, Acotel, Tjnet, Buongiorno e Dada. L'Unione europea di radiodiffusione invece affida la raccolta dei voti dell'ESC alla tedesca Digame e a un partner tecnologico diverso ogni anno."}
{"id": "2565241", "revid": "287204", "url": "https://it.wikipedia.org/wiki?curid=2565241", "title": "Yanbu'", "text": ""}
{"id": "2565248", "revid": "1573940", "url": "https://it.wikipedia.org/wiki?curid=2565248", "title": "Polistes dominula", "text": "Polistes dominula () \u00e8 un imenottero della famiglia Vespidae, diffuso nel continente europeo e in Nordafrica.\nDescrizione.\n\u00c8 una vespa che si riconosce per la figura snella, dalle bande nere e gialle lucenti.\n\u00c8 caratterizzata dal colore giallo dell'ultimo urosternite e dalle guance di colore giallo e mandibole quasi sempre completamente nere.\n\u00c8 una vespa dall'aggressivit\u00e0 medio-bassa.\nViene facilmente confusa con la \"Vespula germanica\", simile a \"Polistes dominula\" ma pi\u00f9 aggressiva.\nDistribuzione e habitat.\n\u00c8 originaria dell'Europa e del Nordafrica, sebbene sia ben acclimatata negli Stati Uniti e in numerosi stati del sud America.\nBiologia.\nIl ciclo vitale di questa vespa \u00e8 quasi identico a quello di tutti gli altri \"Polistes\", inizia quando una femmina (fondatrice) fecondata inizia a costruire in primavera, verso la fine di marzo e l'inizio di aprile, un nido composto da un peduncolo in cellulosa (ricavata masticando le schegge di legno) e una serie di celle esagonali costruite sul peduncolo. In ognuna di esse depone un uovo, quindi continua i lavori ampliando il nido celletta dopo celletta. Costruisce il nido e fortifica il peduncolo dello stesso mischiando la cellulosa del legno masticato con la sua saliva, la modella e la fa asciugare.\nQuando le uova nascono, dopo circa 15 o 20 giorni, la vespa fondatrice si occupa di nutrire le larve con altri insetti uccisi dalla stessa e masticati. Nel 40% dei nidi appena iniziati, ci sono pi\u00f9 femmine fecondate che cooperano per la costruzione del nido, ma solo una, la dominante (femmina alfa o regina), ha il diritto di deporre le uova e costruire una scala gerarchica secondo la quale in seguito ad una sua ipotetica scomparsa, la femmina a lei pi\u00f9 vicina gerarchicamente (femmina beta) ha il diritto a rimpiazzarla. Le manifestazioni gerarchiche avvengono mediante comportamenti quasi violenti, che la fondatrice dominante attua nei confronti delle sue subordinate. Tra questi comportamenti ci sono la trofallassi e delle lievi percosse.\nDopo due settimane dalla nascita delle larve, esse stesse, ormai gi\u00e0 abbastanza grosse da occupare tutto il volume della loro cella, iniziano a tessere un filo di seta a formare un opercolo che chiuder\u00e0 l'imboccatura della loro cella.\nRiemergeranno dopo altre 2 settimane come vespe operaie, pi\u00f9 piccole delle fondatrici e totalmente dedite a difendere la colonia, ampliare il nido e raccogliere cibo per le sorelle pi\u00f9 piccole in fase larvale.\nLe operaie sono femmine dedite alla manutenzione della colonia ed alla sua difesa, non si possono riprodurre perch\u00e9 la fondatrice assopisce il loro sviluppo ovarico mediante ormoni da essa prodotti.\nIn colonie abbastanza grandi, una fondatrice genera anche pi\u00f9 di 100 operaie, ma siccome queste hanno una vita breve (a causa del loro estenuante e continuo lavoro per la colonia) non ve ne sono mai pi\u00f9 di 20-30 sullo stesso nido. Per quasi tutta l'estate, il nido va avanti producendo operaie che costruiscono nuove celle. La regina (cio\u00e8 la vecchia fondatrice) muore circa in luglio, ma prima di morire lascia un nutrito numero di uova aploidi (non feconde, che daranno vita ad esemplari di sesso maschile) e diploidi(normali uova feconde). Le uova diploidi per\u00f2 non daranno pi\u00f9 vita ad operaie, perch\u00e9 la regina \u00e8 morta e con essa il suo feromone di dominazione. Quindi nascono, oltre ai maschi (gran parte di essi nati dalle operaie che riescono a sviluppare gli ovari dopo la morte della regina) nuove vespe fondatrici in grado di accoppiarsi e procreare. Ma ormai \u00e8 autunno, quindi verso settembre-ottobre iniziano a morire tutte le operaie, i maschi e le nuove fondatrici si accoppiano e queste ultime vanno in letargo in attesa di ricominciare il ciclo nell'anno successivo. I maschi e le operaie, invece, non superano l'inverno.\nNon sono rare le volte in cui le femmine svernano in gruppo per poi dissolversi quando giunge il momento di creare i nuovi nidi, a volte per\u00f2 due o pi\u00f9 femmine che hanno svernato in gruppo si troveranno a costruire assieme il nuovo nido (poliginia)."}
{"id": "2565249", "revid": "767487", "url": "https://it.wikipedia.org/wiki?curid=2565249", "title": "San Jos\u00e9 de Bocay", "text": "San Jos\u00e9 de Bocay \u00e8 un comune del Nicaragua facente parte del dipartimento di Jinotega."}
{"id": "2565261", "revid": "1442080", "url": "https://it.wikipedia.org/wiki?curid=2565261", "title": "Countrywide Classic 2008 - Singolare", "text": "Il singolare del Countrywide Classic 2008 \u00e8 stato un torneo di tennis facente parte dell'ATP Tour.\nRadek \u0160t\u011bp\u00e1nek era il detentore del titolo, ma quest'anno non ha partecipato.\nJuan Mart\u00edn del Potro ha battuto in finale 6\u20131, 7\u20136(2), Andy Roddick.\nTeste di serie.\nLe prime 4 teste di serie hanno ricevuto un bye per il 2\u00ba turno."}
{"id": "2565272", "revid": "115533", "url": "https://it.wikipedia.org/wiki?curid=2565272", "title": "Riservisti", "text": ""}
{"id": "2565279", "revid": "767487", "url": "https://it.wikipedia.org/wiki?curid=2565279", "title": "Centro \u00cdtalo F\u00fatbol Club", "text": "Il Centro \u00cdtalo FC \u00e8 una societ\u00e0 calcistica di Caracas (Distretto Capitale), Venezuela. Milita nella Segunda Divisi\u00f3n de Venezuela, la seconda divisione del campionato nazionale.\nRosa 2008/2009.\nAggiornato al 21 luglio 2009"}
{"id": "2565280", "revid": "6923", "url": "https://it.wikipedia.org/wiki?curid=2565280", "title": "Scarab (disambigua)", "text": ""}
{"id": "2565286", "revid": "287204", "url": "https://it.wikipedia.org/wiki?curid=2565286", "title": "Australian Open 2007", "text": "L'Australian Open 2007 \u00e8 stata la 95\u00aa edizione dell'Australian Open e prima prova stagionale dello Slam per il 2007. Si \u00e8 disputato dal 15 al 28 gennaio 2007 sui campi in cemento del Melbourne Park. Il singolare maschile \u00e8 stato vinto dallo svizzero Roger Federer, che si \u00e8 imposto sul cileno Fernando Gonz\u00e1lez in tre set confermando il titolo dell'anno precedente. Il singolare femminile \u00e8 stato vinto dalla statunitense Serena Williams, che ha battuto in tre set la russa n\u00b01 del seed Marija \u0160arapova. Nel doppio maschile si sono imposti gli americani Bob e Mike Bryan, confermando il titolo della passata edizione mentre nel doppio femminile hanno trionfato Cara Black e Liezel Huber. Nel doppio misto la vittoria \u00e8 andata al canadese Daniel Nestor, in coppia con la russa Elena Lichovceva.\nPartecipanti uomini.\nAltri partecipanti.\nI seguenti giocatori hanno ricevuto una wildcard per il tabellone principale:\nI seguenti giocatori sono passati dalle qualificazioni:\nRisultati.\nSingolare maschile.\n Roger Federer ha battuto in finale Fernando Gonz\u00e1lez 7\u20136(7\u20132), 6\u20134, 6\u20134\nSingolare femminile.\n Serena Williams ha battuto in finale Marija \u0160arapova 6\u20131, 6\u20132\nDoppio maschile.\n Bob Bryan / Mike Bryan hanno battuto in finale Jonas Bj\u00f6rkman / Maks Mirny 7\u20135, 7\u20135\nDoppio femminile.\n Cara Black / Liezel Huber hanno battuto in finale Chan Yung-jan / Chuang Chia-jung 6\u20134, 6\u20137(4\u20137), 6\u20131\nDoppio misto.\n Daniel Nestor / Elena Lichovceva hanno battuto in finale Maks Mirny / Viktoryja Azaranka 6\u20134, 6\u20134\nJunior.\nSingolare ragazzi.\n Brydan Klein ha battuto in finale Jonathan Eysseric, 6\u20132, 4\u20136, 6\u20131\nSingolare ragazze.\n Anastasija Pavlju\u010denkova ha battuto in finale Madison Brengle, 7\u20136 (6), 7\u20136 (3)\nDoppio ragazzi.\n Graeme Dyce / Harri Heli\u00f6vaara hanno battuto in finale Stephen Donald / Rupesh Roy, 6\u20132, 6\u20137(4), 6\u20133\nDoppio ragazze.\n Evgenija Rodina / Arina Rodionova hanno battuto in finale Julia Cohen / Urszula Radwa\u0144ska, 2-6, 6-3, 6-1\nCarrozzina.\nSingolare maschile in carrozzina.\n Shingo Kunieda ha battuto in finale Michael Jeremiasz, 6\u20133, 3\u20136, 6\u20134\nSingolare femminile in carrozzina.\n Esther Vergeer ha battuto in finale Florence Gravellier, 6\u20131, 6\u20130\nDoppio maschile in carrozzina.\n Robin Ammerlaan / Shingo Kunieda hanno battuto in finale Maikel Scheffers/ Ronald Vink, 6\u20132, 6\u20130\nDoppio femminile in carrozzina.\n Jiske Griffioen / Esther Vergeer hanno battuto in finale Florence Gravellier/ Korie Homan, 6\u20130, 3\u20136, [10\u20136]"}
{"id": "2565287", "revid": "131358", "url": "https://it.wikipedia.org/wiki?curid=2565287", "title": "G\u00e9lson Tardivo Gon\u00e7alves J\u00fanior", "text": ""}
{"id": "2565291", "revid": "1543377", "url": "https://it.wikipedia.org/wiki?curid=2565291", "title": "Nuoto ai Giochi della II Olimpiade - 200 metri dorso", "text": "I 200 metri dorso erano una delle sette gare del programma di nuoto dei Giochi della II Olimpiade di Parigi. \nQuesto fu la prima competizione olimpica in cui non si gareggiava in stile libero; si disput\u00f2 tra l'11 e il 12 agosto 1900. Vi parteciparono sedici nuotatori, provenienti da sei nazioni .\nRisultati.\nIl primo turno di divideva in tre semifinali. Il vincitore di ogni semifinale era qualificato per la finale; poterono prendere parte a quella anche i sette atleti con il miglior tempo. Le semifinali si tennero l'11 agosto.\nFinale.\nLa finale si tenne il 12 agosto."}
{"id": "2565294", "revid": "21981", "url": "https://it.wikipedia.org/wiki?curid=2565294", "title": "Eto ne lyubov...", "text": ""}
{"id": "2565295", "revid": "838137", "url": "https://it.wikipedia.org/wiki?curid=2565295", "title": "Countrywide Classic 2008 - Doppio", "text": "Il doppio del Countrywide Classic 2008 \u00e8 stato un torneo di tennis facente parte dell'ATP Tour.\nBob Bryan e Mike Bryan erano i detentori del titolo, ma quest'anno non hanno partecipato.\nRohan Bopanna e Eric Butorac hanno battuto in finale 7\u20136(5), 7\u20136(5), Travis Parrott e Du\u0161an Vemi\u0107."}
{"id": "2565306", "revid": "155634", "url": "https://it.wikipedia.org/wiki?curid=2565306", "title": "Australian Open 2007 - Singolare maschile", "text": "Roger Federer era il detentore del titolo e ha battuto in finale Fernando Gonz\u00e1lez 7-6(2) 6-4 6-4 in un torneo dove non ha perso neanche un set."}
{"id": "2565307", "revid": "1543377", "url": "https://it.wikipedia.org/wiki?curid=2565307", "title": "Trujillanos F\u00fatbol Club", "text": "Il Trujillanos F\u00fatbol Club \u00e8 una societ\u00e0 calcistica di Valera (Trujillo), Venezuela. Milita nella Primera Divisi\u00f3n Venezolana, la massima divisione del campionato nazionale."}
{"id": "2565310", "revid": "26633117", "url": "https://it.wikipedia.org/wiki?curid=2565310", "title": "Scribd.com", "text": ""}
{"id": "2565311", "revid": "193425", "url": "https://it.wikipedia.org/wiki?curid=2565311", "title": "MS Silja Serenade", "text": ""}
{"id": "2565312", "revid": "339392", "url": "https://it.wikipedia.org/wiki?curid=2565312", "title": "MS Baltic Queen (traghetto)", "text": ""}
{"id": "2565313", "revid": "3115", "url": "https://it.wikipedia.org/wiki?curid=2565313", "title": "Grenada (Mississippi)", "text": "Grenada \u00e8 una citt\u00e0 (\"city\") degli Stati Uniti d'America, capoluogo della omonima contea, nello Stato del Mississippi.\nGeografia fisica.\nGrenada \u00e8 ubicata sulla riva meridionale del fiume Yalobusha. Il Grenada Lake \u00e8 situato a breve distanza dalla citt\u00e0.\nSecondo lo United States Census Bureau la citt\u00e0 si sviluppa su una superficie totale di 77,6\u00a0km\u00b2, di cui lo 0.03% di acque interne.\nGrenada \u00e8 la citt\u00e0 in cui \u00e8 morto il cantante e chitarrista blues Mississippi John Hurt, nativo di Teoc."}
{"id": "2565317", "revid": "287204", "url": "https://it.wikipedia.org/wiki?curid=2565317", "title": "Legg Mason Tennis Classic 2008", "text": "Il Legg Mason Tennis Classic 2008 \u00e8 stato un torneo di tennis giocato sul cemento\n\u00c8 stata la 40\u00aa edizione del Legg Mason Tennis Classic, \nche fa parte della categoria International Series nell'ambito dell'ATP Tour 2008.\nSi \u00e8 giocato al William H.G. FitzGerald Tennis Center di Washington negli Stati Uniti, dal 9 al 17 agosto 2008.\nCampioni.\nSingolare.\n Juan Mart\u00edn del Potro ha battuto in finale Viktor Troicki, 6\u20133, 6\u20133\nDoppio.\n Marc Gicquel / Robert Lindstedt hanno battuto in finale Bruno Soares / Kevin Ullyett, 7\u20136(6), 6\u20133\nCollegamenti esterni.\nSito ufficiale"}
{"id": "2565321", "revid": "287204", "url": "https://it.wikipedia.org/wiki?curid=2565321", "title": "Highbury (disambigua)", "text": ""}
{"id": "2565327", "revid": "339392", "url": "https://it.wikipedia.org/wiki?curid=2565327", "title": "Sauber Petronas", "text": ""}
{"id": "2565331", "revid": "729019", "url": "https://it.wikipedia.org/wiki?curid=2565331", "title": "Compagnia Volontari Dalmati &quot;Nicol\u00f2 Tommaseo&quot;", "text": "La Compagnia Volontari Dalmati \"Nicol\u00f2 Tommaseo\" era un'Unit\u00e0 delle Forze Armate Fiumane, ed era cos\u00ec costituita:"}
{"id": "2565334", "revid": "767487", "url": "https://it.wikipedia.org/wiki?curid=2565334", "title": "Mr. Crowley", "text": "Mr. Crowley \u00e8 un brano musicale composto dal cantante Ozzy Osbourne, insieme a Randy Rhoads e Bob Daisley. \u00c8 stato pubblicato il 20 settembre 1980 sia come traccia dell'album \"Blizzard of Ozz\" sia come singolo 7\".\nIl brano.\n\"Mr. Crowley\" \u00e8 un brano dedicato all'occultista Aleister Crowley, un esperto praticante di magia e grande conoscitore di esoterismo tra la fine dell'Ottocento e i primi decenni del Novecento. Nel 1997, 17 anni dopo la creazione del brano, con la pubblicazione di \"The Ozzman Cometh\", Ozzy scrisse degli interessanti retroscena sulla canzone, dichiarando: \u00abHo letto diversi libri su Aleister Crowley. Era un ragazzo molto strano e ho sempre voluto scrivere una canzone su di lui. Mentre stavamo registrando \"Blizzard of Ozz\", c'era un mazzo di tarocchi, da Crowley ideato, in giro per lo studio di registrazione. Beh, una cosa tira l'altra e cos\u00ec \u00e8 nata \"Mr. Crowley\"\u00bb.\nIl brano \u00e8 particolarmente apprezzato per le performance di Osbourne e Rhoads mentre la canzone \u00e8 particolarmente nota per il coinvolgente incipit alla tastiera eseguito da Don Airey. Il brano, per merito del notevole virtuosismo alla chitarra di Randy Rhoads, \u00e8 stato inserito al numero 28 della classifica dei cento migliori assoli di chitarra secondo Guitar World.\nCover.\nIl brano \u00e8 stato reinterpretato da:"}
{"id": "2565338", "revid": "1543377", "url": "https://it.wikipedia.org/wiki?curid=2565338", "title": "Australian Open 2007 - Singolare femminile", "text": "Serena Williams ha battuto in finale Marija \u0160arapova 6-1, 6-2."}
{"id": "2565343", "revid": "224230", "url": "https://it.wikipedia.org/wiki?curid=2565343", "title": "Willi M\u00fcnzenberg", "text": "Biografia.\nNato a Erfurt, in Turingia, figlio di un oste, M\u00fcnzenberg cresce in povert\u00e0. Fin da giovane frequenta gli ambienti sindacali e del SPD. In seguito alla separazione del 8 aprile 1917 tra la maggioranza dei socialdemocratici (MSPD), a favore di finanziamenti per la prima guerra mondiale, e la minoranza pacifista, nota come USPD), M\u00fcnzenberg si schiera con la fazione radicale e pacifista. Durante la guerra fa spesso visita a Lenin nella sua casa di Zurigo. Nel 1918 M\u00fcnzenberg \u00e8 tra i membri fondatori del KPD e nel 1924 viene eletto al \"Reichstag\" dove resta in carica fino alla messa al bando del partito nel 1933. M\u00fcnzenberg \u00e8 uno dei capi del partito ad avere un'origine proletaria, fatto che all'epoca veniva giudicato importante.\nDurante il periodo della Repubblica di Weimar si guadagna la reputazione di brillante propagandista. Il suo primo grande successo \u00e8 una raccolta di fondi e cibo per le vittime della carestia russa del 1921. Nel 1924 lancia l\"'Arbeiter Illustrierte Zeitung\", che diventa la rivista illustrata socialista pi\u00f9 letta in Germania. Inoltre M\u00fcnzenberg lavora a stretto contatto con il Comintern e con la polizia segreta sovietica (nota come \u010ceka nel periodo 1917-1922 e come OGPU tra il 1922 e il 1934) per promuovere la causa del comunismo a livello internazionale.\nFonda diverse organizzazioni come la Lega mondiale contro l'imperialismo e il Fondo di assistenza internazionale per i lavoratori per diffondere l'ideologia comunista. D\u00e0 istruzioni al proprio assistente, il membro del Comintern Otto Katz, di andare negli Stati Uniti per ottenere appoggi per varie cause pro-sovietiche e antinaziste (Katz fonder\u00e0 in seguito la Lega antinazista di Hollywood insieme a Dorothy Parker).\nFonda numerose organizzazioni che a loro volta ne controllano altre in un sistema di scatole cinesi. I servizi segreti dei paesi occidentali e di quelli fascisti generalmente si riferiscono a queste organizzazioni come al \"M\u00fcnzenberg Trust\". M\u00fcnzenberg si serve di queste organizzazioni anche per altre attivit\u00e0, tra le quali la produzione cinematografica, l'importazione e la distribuzione di film dall'Unione Sovietica.\nDopo aver diretto la gestione all'interno del Comintern del caso Sacco e Vanzetti del 1925, M\u00fcnzenberg diventa responsabile della Lega contro l'Imperialismo, creata a Bruxelles nel 1927. Ottiene quindi il suo pi\u00f9 grande successo con il contro-processo che organizza a Londra in cui riesce a far attribuire la colpa per l'incendio del Reichstag ai nazisti. Durante il contro-processo lui e il suo staff producono la maggior parte delle prove che poi serviranno a dimostrare la responsabilit\u00e0 dei nazisti nell'incendio. Nel 1933 e nel 1934 il \"M\u00fcnzenberg Trust\" pubblica due libri di grande successo, \"Il libro nero dell'incendio del Reichstag e il terrore hitleriano\" e il suo seguito, \"Il secondo libro nero dell'incendio del Reichstag\". I due libri vengono ampiamente accettati dagli storici come riportanti fatti reali. Pertanto, nel processo della Germania nazifascista per l'incendio del Reichstag vengono prosciolti i quattro dei cinque imputati antifascisti Torgler, Dimitroff, Popow und Tanew. \nTra il 1933 e il 1940 M\u00fcnzenberg vive spesso a Parigi. Alcuni suppongono che durante questi anni di esilio egli possa aver avuto un ruolo nel convincere Kim Philby a lavorare per l'Unione Sovietica, ma non ci sono prove certe. L'argomentazione principale a sostegno di questa teoria \u00e8 che Philby viene ingaggiato dai servizi sovietici tramite una delle organizzazioni del \"M\u00fcnzenberg Trust\", la Societ\u00e0 mondiale per l'assistenza alle vittime del fascismo tedesco, con sede proprio a Parigi.\nNel 1934 l'influenza politica di M\u00fcnzenberg raggiunge gli antipodi, dove la sua organizzazione del Comintern invia Egon Kisch a partecipare al congresso pan-australiano del Movement Against War and Fascism (un'emanazione del partito comunista australiano). Quella che avrebbe potuto essere semplicemente una visita di basso profilo da parte di uno sconosciuto scrittore ceco attrae invece l'attenzione della societ\u00e0 australiana quando il governo conservatore di Joseph Lyons dichiara Kisch \u00abindesiderabile come abitante o visitatore del Commonwealth\u00bb e tenta di espellerlo dal paese. Incapace di produrre una qualsiasi prova legale del fatto che Kisch sia un comunista, il progetto del governo fallisce clamorosamente e Kisch diventa un popolare oratore, diffondendo ovunque il messaggio del Comintern di M\u00fcnzenberg. Tuttavia il tentativo di creare un'organizzazione unitaria contro il fascismo in Australia alla fine termin\u00f2 con un nulla di fatto.\nFino al 1936 M\u00fcnzenberg rimane leale a Stalin e agli obiettivi della politica estera sovietica. \u00c8 del tutto consapevole dell'enormit\u00e0 dei crimini di Stalin: ha visto di persona lo sfruttamento del lavoro di schiavi nella costruzione del Canale Mar Bianco-Mar Baltico, durante la quale morirono circa 100.000 prigionieri ed \u00e8 testimone del tradimento del partito comunista tedesco in ossequio agli scopi della politica estera sovietica. Tuttavia non rompe ugualmente con Stalin. Invitato pressantemente a rientrare a Mosca dal compagno del KPD in esilio Walter Ulbricht, M\u00fcnzenberg rifiuta, sospettando che sarebbe stato coinvolto e liquidato proprio nelle purghe staliniane (anche Ulbricht sa queste cose e pi\u00f9 tardi aiuter\u00e0 Stalin ad eliminare i tedeschi \"sleali\" che combattono al fianco dei repubblicani in Spagna). M\u00fcnzenberg continua a lavorare al servizio della causa antifascista in tutta l'Europa occidentale, dove riveste un ruolo nel reclutamento di uomini e nell'acquisizione di armamenti sovietici per le Brigate internazionali che combattono per la repubblica nella guerra civile spagnola.\nNel 1937 per\u00f2 la situazione cambia: espulso dal KPD con accuse pretestuose o, a dire dello stesso M\u00fcnzenberg, lasciando il partito per scelta sua, si oppone apertamente a Stalin. Tornato a Parigi diventa uno dei capi degli emigrati tedeschi antifascisti e antistalinisti. Il suo nuovo giornale, \"Die Zukunft\", diventa un precursore per l'\"Encounter\" e altre pubblicazioni dell'epoca della guerra fredda.\nIl suo tempo sta per scadere. I suoi collaboratori pi\u00f9 stretti, Karl Radek, Heinz Neumann (di cui era cognato in quanto la moglie di M\u00fcnzenberg, Babette Gross, era la sorella maggiore della moglie di Neumann, Margarete Buber-Neumann) e molti altri comunisti tedeschi vengono fucilati o portati alla morte con i lavori forzati nei campi di lavoro sovietici. Sua cognata, Margarete Buber-Neumann viene incarcerata a Karaganda. Nel 1940 il NKVD fa in modo che venga riconsegnata a Hitler, finendo per salvarle involontariamente la vita. Dopo aver passato gli anni della guerra nel campo di concentramento di Ravensbr\u00fcck, alla fine del conflitto la donna fugg\u00ec, raggiungendo la salvezza grazie alle truppe anglo-americane e sfuggendo all'avanzata di quelle sovietiche.\nNel giugno 1940 M\u00fcnzenberg scappa da Parigi, dove stava realizzando delle trasmissioni radiofoniche antinaziste, per sottrarsi all'avanzata dei tedeschi. La sua fuga finisce nei boschi del sud della Francia, dove in ottobre viene trovato impiccato ad un albero. La sua fine resta tuttora misteriosa in quanto non si \u00e8 mai potuto accertare se si fosse suicidato, se fosse stato ucciso o dal NKVD o da dalle truppe nazifasciste.."}
{"id": "2565345", "revid": "1442080", "url": "https://it.wikipedia.org/wiki?curid=2565345", "title": "Legg Mason Tennis Classic 2008 - Singolare", "text": "Il singolare del Legg Mason Tennis Classic 2008 \u00e8 stato un torneo di tennis facente parte dell'ATP Tour.\nAndy Roddick era il detentore del titolo, ma ha perso nei quarti contro Viktor Troicki.\nJuan Mart\u00edn del Potro ha battuto in finale 6\u20133, 6\u20133, Viktor Troicki."}
{"id": "2565347", "revid": "767487", "url": "https://it.wikipedia.org/wiki?curid=2565347", "title": "Ange ou D\u00e9mon (Manigance)", "text": "Ange ou D\u00e9mon \u00e8 l'album di debutto del gruppo musicale power metal francese Manigance."}
{"id": "2565348", "revid": "287204", "url": "https://it.wikipedia.org/wiki?curid=2565348", "title": "Campo di concentramento di Ravensbruck", "text": ""}
{"id": "2565355", "revid": "647919", "url": "https://it.wikipedia.org/wiki?curid=2565355", "title": "Neo protezionismo", "text": ""}
{"id": "2565360", "revid": "838137", "url": "https://it.wikipedia.org/wiki?curid=2565360", "title": "Legg Mason Tennis Classic 2008 - Doppio", "text": "Il doppio del Legg Mason Tennis Classic 2008 \u00e8 stato un torneo di tennis facente parte dell'ATP Tour.\nBob Bryan e Mike Bryan erano i detentori del titolo, ma quest'anno non hanno partecipato.\nMarc Gicquel e Robert Lindstedt hanno battuto in finale 7\u20136(6), 6\u20133, Bruno Soares e Kevin Ullyett."}
{"id": "2565365", "revid": "228587", "url": "https://it.wikipedia.org/wiki?curid=2565365", "title": "Symbian Ltd.", "text": ""}
{"id": "2565366", "revid": "1632387", "url": "https://it.wikipedia.org/wiki?curid=2565366", "title": "D'Un Autre Sang", "text": "D'Un Autre Sang \u00e8 il secondo album in studio del gruppo musicale power metal francese Manigance."}
{"id": "2565372", "revid": "1632387", "url": "https://it.wikipedia.org/wiki?curid=2565372", "title": "L'Ombre et la Lumi\u00e8re", "text": "L'Ombre et la Lumi\u00e8re \u00e8 il terzo album in studio del gruppo musicale power metal francese Manigance."}
{"id": "2565373", "revid": "287204", "url": "https://it.wikipedia.org/wiki?curid=2565373", "title": "Shuichi Nakatsu", "text": " \u00e8 un personaggio della serie manga \"Hana Kimi\" (abbreviazione di \"Hanazakari no Kimitachi e\", \u82b1\u3056\u304b\u308a\u306e\u541b\u305f\u3061\u3078) di Hisaya Nakajo. Egli \u00e8 considerato il secondo protagonista maschile della serie.\nPersonaggio.\nShuichi \u00e8 compagno di classe di Izumi Sano e Mizuki Ashiya, e il trio si riunisce di frequente per partecipare alle attivit\u00e0 dell'istituto superiore Osaka. Ragazzo chiassoso ed esuberante, Shuichi offre il tipico contrasto alla personalit\u00e0 tranquilla di Izumi. Egli sviluppa presto dei sentimenti per Mizuki, che tuttavia \u00e8 travestita da ragazzo per fare in modo di entrare in un collegio maschile, e ci\u00f2 fa pensare a Shuichi di essere gay.\nCome Izumi, Shuichi \u00e8 un atleta, nonch\u00e9 membro della squadra di calcio della scuola. La sua carriera sportiva viene gravemente minacciata quando egli viene erroneamente accusato di aver copiato durante un esame. Fortunatamente, con l'aiuto dei capi dei tre dormitori del collegio, riesce a far valere le sue ragioni.\nNonostante questa unica occasione, solitamente non va molto d'accordo con Minami Nanba, studente a capo del dormitorio in cui vivono i tre protagonisti della serie, ossia il dormitorio 2. Minami lo riprende spesso durante le riunioni di dormitorio, inoltre a Shuichi vengono spesso dati dei calci in testa da Hokuto Umeda, dottore della scuola che, per coincidenza, \u00e8 anche lo zio di Minami.\nA causa del fatto che proviene da Osaka, Shuichi parla con uno spiccato accento del Kansai, il che aggrava la sua reputazione di giullare. In aggiunta, \u00e8 spesso considerato l'ingordo del gruppo, sebbene qualche volta Mizuki si unisca a lui nell'ordinare enormi porzioni di cibo."}
{"id": "2565374", "revid": "834552", "url": "https://it.wikipedia.org/wiki?curid=2565374", "title": "Kino (gruppo musicale sovietico)", "text": "I Kino () sono stati un gruppo rock sovietico capitanato da Viktor Coj. Sono stati uno dei pi\u00f9 influenti e importanti gruppi rock russi degli anni ottanta.\nStoria del gruppo.\nIl primo nucleo del gruppo si forma a Leningrado nell'estate del 1981 sotto il nome di \"Garin i giperboloidy\" (dal racconto di Aleksej Nikolaevi\u010d Tolstoj, L'Iperboloide dell'Ingegnere Garin) che vedeva come membri Coj al basso, Aleksej Rybin alla chitarra e Oleg Valinskij alla batteria. L'autunno dello stesso anno iniziano a esibirsi allo storico locale rock di Leningrado, il \"Leningrad Rock Club\", ottenendo un buon successo; la band effettua diverse registrazioni che saranno pubblicate ufficialmente in una raccolta nel 2002 intitolata \"\u041f\u0435\u0440\u0432\u044b\u0435 \u0437\u0430\u043f\u0438\u0441\u0438\". Dopo l'abbandono di Oleg Valinskiy la band cambia nome in Kino.\nL'estate del 1982 esce il primo album \"45\" (chiamato cos\u00ec per la sua durata in minuti) registrato con l'ausilio dell'altra storica band russa Akvarium il cui leader Boris Greben\u0161\u010dikov aveva contribuito a lanciare Coj sulla scena rock leningradese; l'album venne distribuito lentamente attraverso canali non ufficiali e contribu\u00ec a far conoscere i Kino in una scena musicale che viveva ancora in stato di semiclandestinit\u00e0.\nIn seguito venne registrato un album demo che doveva inizialmente essere il secondo album ed esso venne intitolato \"46\" e si doveva presentare come diretto seguito di 45, esso presentava uno stile pi\u00f9 dark del precedente, sempre con toni romantici. L'album non venne pubblicato a causa di incomprensioni con l'allora chitarrista solista Aleksei Rybin che successivamente lascer\u00e0 il gruppo. L'album, comunque, circol\u00f2 sotto forma di bootleg.\nNel 1984, \u00e8 la volta di Na\u010dal'nik Kam\u010datki (\u041d\u0430\u0447\u0430\u043b\u044c\u043d\u0438\u043a \u041a\u0430\u043c\u0447\u0430\u0442\u043a\u0438), album dallo stile minimale con arrangiamenti pi\u00f9 elettrici rispetto all'album precedente, grazie agli effetti di fuzz del nuovo chitarrista Jurij Kasparjan. Il titolo dell'album si riferisce al lavoro che il leader della band Victor Tsoi esercit\u00f2 per gran parte della sua vita come addetto alle caldaie di un condominio di Leningrado, infatti in russo Nachalnik vuol dire \"capo\" e Kamchatki \u00e8 un termine dialettale per \"caldaia\"; all'album partecipano: Sergey Kuryokhin (Tastiere), Petr Troshchenkov (Percussioni), Vsevolod Gakkel'(Violoncello), Georgii Gur'yanov (Percussioni) e Igor' Butman (Sassofono); Boris Greben\u0161\u010dikov contribuisce suonando il Casio VL-1. Na\u010dal'nik Kam\u010datki sar\u00e0 l'album che li porter\u00e0 al successo in tutta l'Unione Sovietica e cos\u00ec la band intraprender\u00e0 il suo primo tour in tutto il paese.\nL'anno successivo \u00e8 la volta di Eto ne ljubov'... e la sua lavorazione \u00e8 caratterizzata da alcuni cambiamenti di formazione: innanzitutto il cambio di produttore, infatti Andrei Tropillo venne licenziato e al suo posto venne preso Aleksei Vishnia che si occuper\u00e0 anche delle parti di Drum Machine; Boris Greben\u0161\u010dikov lascia la band per tornare a riconcentrarsi sugli Akvarium.\nDopo l'uscita dell'album, il bassista Aleksandr Titov, anche lui membro degli Akvarium, lascia la band in favore di questi ultimi e verr\u00e0 sostituito da Igor' Tihomirov.\nNel gennaio 1986, il produttore Andrei Tropillo fa pubblicare il quarto album della band: Noch (\u041d\u043e\u0447\u044c), che la band registr\u00f2 nei mesi precedenti al licenziamento di Tropillo. L'album riscosse un enorme successo con ben 2 milioni di copie vendute. Nonostante il successo la band reag\u00ec in maniera indignata alla pubblicazione dell'album.\nNella primavera dello stesso anno, la band partecipa al IV Festival Rock Club dove vennero premiati per la canzone \u0414\u0430\u043b\u044c\u0448\u0435 \u0434\u0435\u0439\u0441\u0442\u0432\u043e\u0432\u0430\u0442\u044c \u0431\u0443\u0434\u0435\u043c \u043c\u044b,\" (From Now On, We'll Be in Charge) e insieme agli Akvarium e agli Alisa suonarono nel mese di Luglio al Moscow Palace of Culture Engineering. Successivamente Le tre band insieme agli Strannye Igry realizzarono una compilation per l'etichetta australiana Big Time Records, prodotta da Joanna Stingray (produttrice e musicista americana e figura essenziale nella promozione del rock russo in Occidente) e destinato al mercato americano dal nome: Red Wave: 4 Underground Bands from the Soviet Union; l'album ebbe un discreto successo in California dove vendette 10.000 copie; questa compilation ebbe il privilegio di essere la prima pubblicazione di musica rock sovietica in Occidente.\nIl biennio 1986-1988 vede impegnata la band, e in particolare Viktor Coj, in molti progetti. Quest'ultimo intraprende una carriera di attore e tra il 1986 e il 1987 recita in 4 film:\"Konets kanikul\" di Rashid Nugmanov, \"Rock\" e \"Posledniy geroi\" di Alexy Utchitel e come protagonista nel film Igla (The Needle) del 1988 diretto Rashid Nugmanov. Nel 1987 i Kino al completo, recitano nel film Assa di Sergei Soloviev, un film documentario sulla scena rock sovietica, dove il gruppo esegue durante i titoli di coda \"\u043f\u0435\u0440\u0435\u043c\u0435\u043d!\" (changes!). I Kino divennero cos\u00ec una band di culto nell'intera URSS\nNel 1988 la band pubblica Gruppa Krovi (\u0413\u0440\u0443\u043f\u043f\u0430 \u043a\u0440\u043e\u0432\u0438); l'album segna una grande passo avanti per la maturit\u00e0 artistica della band e porter\u00e0 il rock sovietico a un livello pi\u00f9 alto, grazie a classici come: l'omonimo \"Gruppa Krovi\" (inciso anche in lingua inglese col nome Blood Type), Spokoynaya noch (Peaceful Night) e Zakroy za mnoy dver', ya ukhozhu (Close the Door Behind Me, I'm Leaving).\nNel 1989 la band viene frequentemente invitata a esibirsi in occidente: In Danimarca, in un concerto di beneficenza per raccolta fondi del terremoto in Armenia; al French Rock Festival a Bourges e al Back in the U.S.S.R, un festival italiano dedicato al rock sovietico, a Melpignano (in provincia di Lecce) e a New York per la premi\u00e8re americana di Igla, dove i Kino fecero un breve concerto.\nNello stesso anno la band pubblica Zvezda po imeni Solntse (\u0417\u0432\u0435\u0437\u0434\u0430 \u043f\u043e \u0438\u043c\u0435\u043d\u0438 \u0421\u043e\u043b\u043d\u0446\u0435), album delle tematiche pi\u00f9 introspettive e dai toni pi\u00f9 cupi.\nDopo la pubblicazione dell'album la band effettua diverse apparizioni televisive, come nel programma Vzglyad.\nUltimo album, fine del gruppo ed eventi recenti.\nLa band suona l'ultimo concerto il 24 giugno 1990 allo Stadio Lu\u017eniki, dopo di che annuncia un breve pausa per la lavorazione del nuovo album, che si sarebbe svolto in Francia pi\u00f9 altri progetti che non furono realizzati; infatti, i piani della band furono stravolti a causa della morte prematura di Viktor Coj, avvenuta il 15 agosto 1990 a Tukums, in Lettonia per un incidente stradale, all'et\u00e0 di 28 anni, mentre era di ritorno da una battuta di pesca. Secondo alcune versioni, Coj si sarebbe addormentato al volante, schiantandosi contro un autobus proveniente dalla parte opposta.\nCos\u00ec l'album al quale la band stava lavorando fu l'ultimo, al quale fu deciso non dare un titolo, anche se diverr\u00e0 conosciuto anche come \"\u010cernyi al'bom, \"cio\u00e8 \"L'album nero\" per la presenza di una copertina di colore nero, in segno di lutto, e col nome della band scritta in bianco, e venne registrato dopo la morte di Coj usando i suoi nastri demo per le parti vocali, trovati miracolosamente intatti nell'automobile dove il cantante ha perso la vita, e venne pubblicato nel dicembre 1990, 4 mesi dopo il decesso di Coj. In seguito, i membri rimasti dei Kino organizzarono una conferenza stampa dove annunciano lo scioglimento della band.\nLa morte di Viktor Coj fu un duro colpo per l'intera Unione Sovietica.\nNel 2012 i restanti membri del gruppo, Georgij Gur'janov, Jurij Kasparjan e Igor' Tihomirov, si riuniscono, dopo 22 anni dallo scioglimento del gruppo, per la registrazione di un'ultima canzone intitolata \u0410\u0442\u0430\u043c\u0430\u043d (Ataman), usando una vecchia registrazione acustica di Coj risalente al 1990, ritrovata solo di recente. Di questa canzone \u00e8 stato realizzato un videoclip che ritrae i superstiti del gruppo nella registrazione del pezzo. Simbolica \u00e8 la data di pubblicazione della canzone, ovvero il 21 giugno 2012, giorno del 50\u00ba compleanno di Coj.\nIl 20 luglio 2013, il batterista del gruppo, Georgy Gur'janov, muore per complicazioni da epatite C e cancro al pancreas all'et\u00e0 di 52 anni.\nStile Musicale.\nLe canzoni erano tutte scritte da Coj ed erano caratterizzate da una semplicit\u00e0 poetica. I temi affrontati riguardavano l'amore, la guerra, come nel brano \"\u0413\u0440\u0443\u043f\u043f\u0430 \u043a\u0440\u043e\u0432\u0438\" (\"Blood Type\" in inglese) e il desiderio di libert\u00e0; il tema di tipo politico era presente solo in poche canzoni come \"\u041c\u0430\u043c\u0430 \u0410\u043d\u0430\u0440\u0445\u0438\u044f\" (\"Mother Anarchy\" in inglese), contenuto nell'album Noch del 1986 e \"\u043f\u0435\u0440\u0435\u043c\u0435\u043d!\" (\"Changes!\" in inglese), scritto tra il 1985 e il 1986 in riferimento al clima di cambiamenti nello Stato sovietico a seguito dell'elezione del presidente Mikhail Gorbachev. Nel primo album della band: 45, iI sound risulta, cosa rara per un gruppo agli esordi e con pochi mezzi a disposizione, gi\u00e0 sorprendentemente ben strutturato, l'impiego di strumenti quali il flauto (che ha un ruolo preminente nel brano \"\u041c\u043e\u0438 \u0434\u0440\u0443\u0437\u044c\u044f\") o il glockenspiel fanno virare spesso il disco verso sonorit\u00e0 quasi progressive. Il canto di Coj risulta gi\u00e0 molto espressivo e soprattutto vario, presentando coloriture vocali che avrebbe poi abbandonato negli album successivi, passa dal tono sommesso e sognante di \"\u0414\u0435\u0440\u0435\u0432\u043e\" a quello solare di \"\u041f\u0440\u043e\u0441\u0442\u043e \u0445\u043e\u0447\u0435\u0448\u044c \u0442\u044b \u0437\u043d\u0430\u0442\u044c\" alle asprezze di \"\u041a\u043e\u0433\u0434\u0430-\u0442\u043e \u0442\u044b \u0431\u044b\u043b \u0431\u0438\u0442\u043d\u0438\u043a\u043e\u043c\". Di grande efficacia sono le chitarre che contribuiscono fortemente al mood e anche al ritmo dei brani mettendo le percussioni in secondo piano; notevoli poi sono gli intercci tra chitarre acustiche (un esempio \u00e8 in \"\u0411\u0435\u0437\u0434\u0435\u043b\u044c\u043d\u0438\u043a\") o tra chitarra acustica e chitarra elettrica (\"\u0411\u0435\u0437\u0434\u0435\u043b\u044c\u043d\u0438\u043a 2\") che vanno a creare una trama melodica particolarmente raffinata. testi erano incentrati sulla vita e sulle esperienze di Coj; si parla di rapporti di amicizia, di infatuazioni, di tentativi di superare una esistenza difficile, ma a volte vengono anche solo raccontati dettagli di vita urbana, si pensi al brano \"\u042d\u043b\u0435\u043a\u0442\u0440\u0438\u0447\u043a\u0430\" (traslitterato in \"Elektri\u010dka\"), il cui titolo \u00e8 il nome in russo del treno elettrico suburbano, ove Coj \u00e8 particolarmente abile nel tratteggiare un quadro di grande realismo.\nLe sonorit\u00e0 della band sono ispirate dallo stile Post Punk e New Wave e in particolare di band occidentali come i The Cure, The Smiths, R.E.M, The Sisters of Mercy e i Joy Division e in particolare del leader Ian Curtis, al quale Coj si ispirava per la sua vocalit\u00e0."}
{"id": "2565376", "revid": "386562", "url": "https://it.wikipedia.org/wiki?curid=2565376", "title": "Nakatsu Shuichi", "text": ""}
{"id": "2565381", "revid": "1774874", "url": "https://it.wikipedia.org/wiki?curid=2565381", "title": "Joyful Jukebox Music", "text": "Joyful Jukebox Music \u00e8 un album discografico di vecchi inediti del gruppo musicale statunitense The Jackson 5, che la Motown Records pubblic\u00f2 nel 1976, quando i Jackson 5 passarono alla Epic.\nFu ristampato su CD nel 2006 nella sua versione originale e nel 2007 in un CD doppio a tiratura limitata contenente anche le tracce dell'album \"Boogie\" del 1979."}
{"id": "2565382", "revid": "287204", "url": "https://it.wikipedia.org/wiki?curid=2565382", "title": "Murmansk (incrociatore)", "text": ""}
{"id": "2565383", "revid": "155634", "url": "https://it.wikipedia.org/wiki?curid=2565383", "title": "Australian Open 2007 - Doppio maschile", "text": "Bob Bryan e Mike Bryan hanno battuto in finale 7-5, 7-5 Jonas Bj\u00f6rkman e Maks Mirny."}
{"id": "2565393", "revid": "287204", "url": "https://it.wikipedia.org/wiki?curid=2565393", "title": "Dumbea", "text": ""}
{"id": "2565395", "revid": "767487", "url": "https://it.wikipedia.org/wiki?curid=2565395", "title": "Fort Provintia", "text": "La Torre di Chihkan (cinese tradizionale: \u8d64\u5d01\u6a13/\u8d64\u5d4c\u6a13; pinyin: Ch\u00eck\u01cenl\u00f3u; pe\u030dh-\u014de-j\u012b: Chhiah-kh\u00e1m-l\u00e2u), gi\u00e0 Fort Provintia, nel Distretto Ovest Centrale della citt\u00e0 di Tainan (Taiwan), fu costruita nel 1653 dagli Olandesi durante la loro colonizzazione di Taiwan. Durante il periodo del dominio della Repubblica di Cina iniziato nel 1945, fu ribattezzata \"Torre dalla cima rossa\" (\u8d64\u5d01\u6a13). Il nome deriva dalla parola aborigena taiwanese \"Chakam\"."}
{"id": "2565397", "revid": "767487", "url": "https://it.wikipedia.org/wiki?curid=2565397", "title": "Australian Open 2007 - Doppio femminile", "text": "Cara Black e Liezel Huber hanno battuto in finale 6-4, 6-7(4), 6-1 Chan Yung-jan e Chuang Chia-jung."}
{"id": "2565402", "revid": "729019", "url": "https://it.wikipedia.org/wiki?curid=2565402", "title": "Australian Open 2007 - Doppio misto", "text": "Elena Lichovceva e Daniel Nestor hanno battuto in finale 6-4, 6-4 Viktoryja Azaranka e Maks Mirny."}
{"id": "2565406", "revid": "339392", "url": "https://it.wikipedia.org/wiki?curid=2565406", "title": "SkyUno", "text": ""}
{"id": "2565410", "revid": "119739355", "url": "https://it.wikipedia.org/wiki?curid=2565410", "title": "Ieri e oggi in TV", "text": "Ieri e oggi in TV \u00e8 un programma televisivo prodotto da Mediaset per Rete 4 a partire dai primi anni duemila, usato specialmente come riempitivo per il palinsesto dell'emittente.\nIl programma.\nLa trasmissione, ideata da Paolo Piccioli, va in onda su Rete 4 nella programmazione diurna dell'emittente, in orari e giorni variabili a seconda dei cambi di palinsesto della rete. Il programma propone un collage di spezzoni di trasmissioni tratte dall'archivio dell'azienda televisiva Mediaset (che raccoglie materiale audiovisivo a partire dal 1977) mostrando momenti televisivi sia contemporanei che storici.\nAccanto alla edizione normale del programma sono presenti due cicli che trovano una loro collocazione naturale all'interno del palinsesto notturno settimanale di Rete 4.\nIl ciclo \"Music Line\" e \"Vintage Music Line\" raccoglie in puntate tematiche le esibizioni di celebri cantanti di oggi e del passato avvenute nel corso degli anni all'interno delle trasmissioni delle reti Mediaset. Nel ciclo \"Music Line - Fuori Onda\" sono trasmessi spezzoni contenuti negli archivi ma mai trasmessi.\nUn altro ciclo \u00e8 \"Ieri e oggi in TV - Special\", che ripropone le puntate di storici show televisivi. Di norma questi show vengono riproposti in forma integrale (come \"Popcorn\", \"Buon anno musica\", \"Supersanremo\", \"Ciao Gente\", \"Il buon paese\", \"Ridiamoci sopra\", \"Superflash\", \"Pentatlon\", \"Telemike\", \"Giromike\", \"I sogni nel cassetto\", \"Festivalbar\", \"Zodiaco\", \"Azzurro\", \"Attenti a noi due\", \"Vota la voce\", \"Raffaella Carr\u00e0 Show\", \"Ric e Gian Folies\", \"Risatissima\", \"Il pranzo \u00e8 servito\", \"Capodanno con Five\", \"Musicaneve\", \"Made in Italy\", \"Rosa shocking\", \"Hello Goggi\", \"Target\", \"Applausi\", \"Personaggi\", \"Vent'anni dopo\", \"Five album\", \"Il circo di Sbirulino\", \"Chewing gum discoteca\", \"Stasera Beatles\", \"Dedicato a...\" ecc.). In taluni casi viene invece riproposto il meglio (\"Best\") delle puntate di questi show (come \"Premiatissima\", \"Cipria\" e \"Boario-Incontri d'estate\" ecc...).\nTalvolta, in occasioni di ricorrenze speciali, come per esempio la scomparsa di celebri personaggi della televisione e dello spettacolo, vengono realizzate puntate speciali monotematiche, sempre di durata variabile, dedicate al personaggio in questione. Tra i personaggi a cui \u00e8 stato dedicato uno spazio c'\u00e8 Nino Manfredi, con uno speciale andato in onda in prima serata anche sul canale satellitare Happy Channel, mentre pi\u00f9 recentemente \u00e8 stato realizzato un ricordo di Mike Bongiorno, trasmesso nel giorno della sua morte.\nDall'8 giugno 2016 viene realizzato un nuovo ciclo, intitolato \"Vai con la sigla!\" e in onda sempre nella fascia notturna di Rete 4 e anche in replica il sabato pomeriggio su Mediaset Extra, totalmente incentrato sulla riproposizione di sigle (con diverse rarit\u00e0) dei vari programmi Fininvest e Mediaset. \nTrasmissioni.\nIeri e Oggi in TV - Special.\nLe trasmissioni integrali riproposte:\nVintage Music line.\nGli artisti riproposti nel ciclo \"Vintage Music Line\":\nGli artisti riproposti nel ciclo \"Music Line - Fuori onda\":\nTrasmissioni riproposte nel ciclo \"Vintage Music Line\":"}
{"id": "2565411", "revid": "729019", "url": "https://it.wikipedia.org/wiki?curid=2565411", "title": "Legione di Zara", "text": "La Legione di Zara era un'unit\u00e0 delle Forze armate fiumane costituita nel dicembre 1920 a Zara; al comando del capitano Vittorio Caliceti, la legione si componeva di tre battaglioni: il Battaglione \"Carnaro\" del tenente Pietro Del Zoppo, composto da fiumani, il Battaglione Volontari \"Francesco Rismondo\" del tenente Tonacci, composto da zaratini, e il Battaglione Volontari \"Sebenico\" del capitano Calavalle, composto a dalmati aggregati alla Legione dal 21 dicembre 1920."}
{"id": "2565421", "revid": "62004", "url": "https://it.wikipedia.org/wiki?curid=2565421", "title": "Oleksij Hryhorovy\u010d Bjelik", "text": ""}
{"id": "2565424", "revid": "62004", "url": "https://it.wikipedia.org/wiki?curid=2565424", "title": "Stanislav Oleksandrovy\u010d Bohu\u0161", "text": ""}
{"id": "2565425", "revid": "131358", "url": "https://it.wikipedia.org/wiki?curid=2565425", "title": "Dmytro Anatolijovy\u010d \u010cyhryns'kyj", "text": ""}
{"id": "2565426", "revid": "219110", "url": "https://it.wikipedia.org/wiki?curid=2565426", "title": "Santa Maria di Mirteto", "text": ""}
{"id": "2565427", "revid": "62004", "url": "https://it.wikipedia.org/wiki?curid=2565427", "title": "Oleksandr Mykolajovy\u010d Hladkyj", "text": ""}
{"id": "2565428", "revid": "62004", "url": "https://it.wikipedia.org/wiki?curid=2565428", "title": "Oleksandr Serhijovy\u010d Horja\u00efnov", "text": ""}
{"id": "2565429", "revid": "62004", "url": "https://it.wikipedia.org/wiki?curid=2565429", "title": "Oleh Anatolijovy\u010d Husjev", "text": ""}
{"id": "2565430", "revid": "62004", "url": "https://it.wikipedia.org/wiki?curid=2565430", "title": "Roman Grigor\u010duk", "text": ""}
{"id": "2565434", "revid": "131358", "url": "https://it.wikipedia.org/wiki?curid=2565434", "title": "Andrij Mykolajovy\u010d Jarmolenko", "text": ""}
{"id": "2565435", "revid": "62004", "url": "https://it.wikipedia.org/wiki?curid=2565435", "title": "Volodymyr Ivanovy\u010d Jezers'kyj", "text": ""}
{"id": "2565436", "revid": "62004", "url": "https://it.wikipedia.org/wiki?curid=2565436", "title": "Oleksandr Volodymyrovy\u010d \u0160ovkovs'kyj", "text": ""}
{"id": "2565438", "revid": "62004", "url": "https://it.wikipedia.org/wiki?curid=2565438", "title": "Andrij Mykolajovy\u010d Nesma\u010dnyj", "text": ""}
{"id": "2565439", "revid": "62004", "url": "https://it.wikipedia.org/wiki?curid=2565439", "title": "Anatolij Oleksandrovy\u010d Tymo\u0161\u010duk", "text": ""}
{"id": "2565440", "revid": "62004", "url": "https://it.wikipedia.org/wiki?curid=2565440", "title": "Andrij Anatolijovy\u010d Rusol", "text": ""}
{"id": "2565441", "revid": "62004", "url": "https://it.wikipedia.org/wiki?curid=2565441", "title": "Andrij Viktorovy\u010d Voronin", "text": ""}
{"id": "2565442", "revid": "62004", "url": "https://it.wikipedia.org/wiki?curid=2565442", "title": "Serhij Stanislavovy\u010d Rebrov", "text": ""}
{"id": "2565444", "revid": "203575", "url": "https://it.wikipedia.org/wiki?curid=2565444", "title": "Artem Volodymyrovy\u010d Milevs'kyj", "text": ""}
{"id": "2565445", "revid": "62004", "url": "https://it.wikipedia.org/wiki?curid=2565445", "title": "Andrij Oleksijovy\u010d Vorobej", "text": ""}
{"id": "2565446", "revid": "62004", "url": "https://it.wikipedia.org/wiki?curid=2565446", "title": "Vladyslav Viktorovy\u010d Va\u0161\u010duk", "text": ""}
{"id": "2565447", "revid": "62004", "url": "https://it.wikipedia.org/wiki?curid=2565447", "title": "Maksym Serhijovy\u010d Kalyny\u010denko", "text": ""}
{"id": "2565448", "revid": "62004", "url": "https://it.wikipedia.org/wiki?curid=2565448", "title": "Ruslan Petrovy\u010d Rotan'", "text": ""}
{"id": "2565449", "revid": "62004", "url": "https://it.wikipedia.org/wiki?curid=2565449", "title": "Bohdan Romanovy\u010d \u0160ust", "text": ""}
{"id": "2565450", "revid": "62004", "url": "https://it.wikipedia.org/wiki?curid=2565450", "title": "Oleh Volodymyrovy\u010d Blochin", "text": ""}
{"id": "2565451", "revid": "62004", "url": "https://it.wikipedia.org/wiki?curid=2565451", "title": "Ihor Belanov", "text": ""}
{"id": "2565453", "revid": "339392", "url": "https://it.wikipedia.org/wiki?curid=2565453", "title": "Oleh Volodymyrovy\u010d Kuznecov", "text": ""}
{"id": "2565455", "revid": "62004", "url": "https://it.wikipedia.org/wiki?curid=2565455", "title": "Oleksij Oleksandrovy\u010d Mychajly\u010denko", "text": ""}
{"id": "2565456", "revid": "62004", "url": "https://it.wikipedia.org/wiki?curid=2565456", "title": "Andrij Leonidovy\u010d Husin", "text": ""}
{"id": "2565457", "revid": "62004", "url": "https://it.wikipedia.org/wiki?curid=2565457", "title": "Oleh Valerijovy\u010d Protasov", "text": ""}
{"id": "2565459", "revid": "62004", "url": "https://it.wikipedia.org/wiki?curid=2565459", "title": "Oleksandr Anatolijovy\u010d Zavarov", "text": ""}
{"id": "2565460", "revid": "62004", "url": "https://it.wikipedia.org/wiki?curid=2565460", "title": "Valerij Vasyl'ovy\u010d Lobanovs'kyj", "text": ""}
{"id": "2565463", "revid": "62004", "url": "https://it.wikipedia.org/wiki?curid=2565463", "title": "Igor' Aleksandrovi\u010d Netto", "text": ""}
{"id": "2565464", "revid": "62004", "url": "https://it.wikipedia.org/wiki?curid=2565464", "title": "Vasyl' Karlovy\u010d Rac", "text": ""}
{"id": "2565466", "revid": "486946", "url": "https://it.wikipedia.org/wiki?curid=2565466", "title": "Oleh Romanovy\u010d Lu\u017enyj", "text": ""}
{"id": "2565467", "revid": "62004", "url": "https://it.wikipedia.org/wiki?curid=2565467", "title": "Anatolij F\u00ebdorovi\u010d Krutikov", "text": ""}
{"id": "2565472", "revid": "228587", "url": "https://it.wikipedia.org/wiki?curid=2565472", "title": "Moschi", "text": "I Moschi, Mushki (Mu\u0161ki, Meskheti, Moschia) era una popolazione dell'et\u00e0 del ferro dell'Anatolia, nota da fonti assire, ma non nei documenti ittiti. Molti autori li hanno collegati ai Moschoi (\u039c\u03cc\u03c3\u03c7\u03bf\u03b9) delle fonti greche e la trib\u00f9 giorgiana dei Meskhi. Flavio Giuseppe identifica i \"moschoi\" con i biblici meshech. Due gruppi differenti vengono chiamati \"Mu\u0161ki\" nelle fonti assire (Diakonoff 1984:115), uno documentato dal XII al IX secolo a.C., localizzato nei pressi della confluenza dei fiumi Arsanias ed Eufrate (\"mushki orientali\"), e l'altro dal VIII al VII secolo a.C., situato nella Cilicia (\"mushki occidentali\"). Le fonti assire identificano i Mushki occidentali con i Frigi, mentre le fonti greche distinguono in modo chiaro i Frigi dai Moschoi.\nL'identificazione dei Mushki orientali con quelli occidentali \u00e8 incerta, ma \u00e8 naturalmente possibile presumere una migrazione di almeno una parte dei Mushki orientali verso la Cilicia, dal X all'VIII secolo a.C., e questa possibilit\u00e0 \u00e8 stata ripetutamente suggerita, identificando variamente i Mushki come parlanti una lingua georgiana, armena o anatolica. L'Enciclopedia di Cultura Indo-Europea considera che \"gli Armeni secondo Diakonoff, sono dunque un amalgama di Hurriti (e Urartiani), Luvi e Mushki proto-armeni che portarono la loro lingua indoeuropea verso est attraverso l'Anatolia.\"\nMu\u0161ki orientali.\nI mu\u0161ki orientali sembrano essersi mossi nella regione di Hatti nel XII secolo a.C., completando la caduta dello Stato ittita ormai al collasso, stabilendosi cos\u00ec in un regno post-ittita in Cappadocia.\nSe essi si fossero mossi nel cuore dell'area ittita da est o da ovest \u00e8 una questione che ha suscitato diverse discussioni fra gli storici. Alcuni ipotizzano che essi possano avere occupato originariamente un territorio nella zona di Urartu; diversamente, i resoconti storici suggeriscono che essi per prima arrivarono da una patria occidentale, dalla regione di Troia, o anche da una pi\u00f9 lontana come la Macedonia, allo stesso modo dei Brigi.\nInsieme agli Hurriti e Kaska, essi invasero le province assire di Alzi e Puruhuzzi verso il 1160 a.C., ma vennero respinti e sconfitti, insieme ai Kaska, da Tiglath-Pileser I nel 1115 a.C., che fino al 1110 a.C. avanz\u00f2 fino a Milid.\nMu\u0161ki occidentali.\nNell'VIII secolo a.C., Tabal divenne il pi\u00f9 influente dei sistemi di governo post-ittita, e i Mushki sotto Mita entrarono in un'alleanza anti-assira con Tabal e Carchemish. La lega venne presto sconfitta da Sargon di Assiria, che occup\u00f2 Carchemish respingendo Mita verso la sua provincia. Ambaris di Tabal venne diplomaticamente fatto sposare alla principessa assira e ricevette la provincia di Hilakku ma nel 713 a.C. venne deposto e Tabal divenne una provincia assira.\nNel 709 a.C., i Mushki riemergono come alleati dell'Assiria e Sargon declama Mita come suo amico. Sembra che Mita avesse catturato e consegnato il re di Quw\u00ea, mandato per negoziare un patto anti-assiro con Urartu, agli emissari assiri di Urikki, quando si trovarono a passare per il suo territorio.\nSecondo i rapporti del servizio informativo militare assiro riferiti a Sargon, registrati su tavolette d'argilla trovate negli Archivi Reali di Nineve da Sir Henry Layard, i Cimmeri invasero Urartu dalla regione dei Mannai nel 714 a.C. Da l\u00ec essi voltarono a ovest lungo la costa del Mar Nero fino a Sinope e si diressero a sud verso Tabal, nel 705 a.C., sconfiggendo un'armata assira nell'Anatolia centrale, che cost\u00f2 la vita a Sargon. Macqueen (1986:157) e altri hanno ipotizzato che i Mushki sotto il regno di Mita possano aver partecipato nella campagna assira e furono perci\u00f2 costretti a fuggire verso l'Anatolia occidentale, sparendo cos\u00ec dai resoconti assiri ma entrando nella periferia della storiografia greca come re Mida di Frigia.\nRusa II di Urartu nel VII secolo combatt\u00e9 i \"Mushki-ni\" situati a ovest del suo regno, prima di entrare in alleanza con loro contro l'Assiria.\nMoschoi.\nEcateo di Mileto (circa 550 - 476 a.C.) parla dei Moschi come \"colchici\" (forse, parlanti il georgiano), situati in prossimit\u00e0 dei matieni (hurriti).\nSecondo Erodoto, l'equipaggiamento dei Moschoi era simile a quello dei Tibareni, Macroni, Mossineci e Amardi, con elmi in legno, scudi e piccole lance con lunghe punte. Tutte queste trib\u00f9 formavano la XIX satrapia dell'impero achemenide, estendendosi a sud-est dell'Eusino (Mar Nero), e delimitati verso sud dall'alta catena montuosa dei monti armeni.\nStrabone situa i Moschoi in due luoghi. Il primo si trova da qualche parte dell'attuale Abcasia (Georgia) sulla riva orientale del Mar Nero, in accordo con Stefano di Bisanzio, riportando Ellanico. Il secondo \"Moschice\" (\"Moschik\u00ea\") \u2013 nel quale si trovava un tempio di Leucotea, una volta famoso per la sua ricchezza, ma saccheggiato da Farnace e Mitridate \u2013 venne diviso tra colchici, armeni e iberi). Questi ultimi Moschoi furono ovviamente i Meskhi o mesx'i georgiani (dove la \u03c7 greca, chi, \u00e8 la \u10ee, x georgiana). Procopio li chiama Meschoi dicendo che fossero soggetti agli Iberi (vale a dire, i Georgiani), e che finirono per abbracciare il Cristianesimo, la religione dei loro padroni. Secondo il professore James R. Russell della Harvard University, la designazione georgiana per Armeni \"Somekhi\", conserva il vecchio nome dei Mushki.\nPlinio nel I secolo d.C. menziona i \"Moscheni\" nell'Armenia meridionale (l'\"Armenia\" a quel tempo si estendeva a sud e a ovest del Mediterraneo, confinando con la Cappadocia). Nella storiografia bizantina, i Moschoi equivalevano ai \"Cappadoci\" o considerati come gli antenati di questi (Eusebio) con la loro capitale a Mazaca (successivamente Caesarea Mazaca, attuale Kayseri).\nMeshech biblici.\nNei suoi scritti riguardo alla \"Genealogia dei Popoli\" (Genesi 10), Flavio Giuseppe identifica i \"Moschoi\" cappadoci con la trib\u00f9 biblica jafetica discendente dai Meshech, mentre Ippolito di Roma collega i Meshech con gli Illiri. In Ezechiele 38:2 e 39:1., i Meshech insieme a Tubal vengono definiti come un principato del principe di Gog e Magog"}
{"id": "2565473", "revid": "352448", "url": "https://it.wikipedia.org/wiki?curid=2565473", "title": "Mushki", "text": ""}
{"id": "2565474", "revid": "352448", "url": "https://it.wikipedia.org/wiki?curid=2565474", "title": "Mu\u0161ki", "text": ""}
{"id": "2565475", "revid": "729019", "url": "https://it.wikipedia.org/wiki?curid=2565475", "title": "Paul Derm\u00e9e", "text": "Biografia.\nDopo gli studi scientifici, si ciment\u00f2 nella letteratura in qualit\u00e0 di direttore di una rivista stampata a Liegi, \"Mosane\". Si trasfer\u00ec a Parigi nel 1910 e incontr\u00f2 Guillaume Apollinaire. Grazie a quest'ultimo, fece la conoscenza dei pittori Picasso, Juan Gris, Sonia e Robert Delaunay, Modigliani, e dei poeti Val\u00e9ry Larbaud e Max Jacob. Nel dicembre 1916 inizi\u00f2 a collaborare alla rivista di estetica \"SIC\" (\"Sons Id\u00e9es Couleurs\", \"Suoni Idee Colori\") diretta da Pierre Albert-Birot, poi nel marzo 1917 alla rivista \"Nord-sud\" diretta da Pierre Reverdy. Nello stesso mese di marzo 1917, ricevette una lettera di Apollinaire nella quale quest'ultimo gli annunciava il proposito di battezzare la nuova corrente letteraria che nasceva col neologismo \"Surrealismo\": \u00ab Surr\u00e9alisme n'existe pas encore dans les dictionnaires, et il sera plus commode \u00e0 manier que \"surnaturalisme\" d\u00e9j\u00e0 employ\u00e9 par MM. les Philosophes\u00bb. Scopr\u00ec gli scritti di Tristan Tzara, e corse dei rischi, in tempo di guerra, nella diffusione della rivista \"Dada\" proveniente da Zurigo; in cambio, ricevette il titolo di \"Proconsul Dada\" (\"Proconsole Dada\").\nNel 1919 Paul Derm\u00e9e, assieme al pittore Am\u00e9d\u00e9e Ozenfant e a Le Corbusier, fu fra i fondatori della rivista di avanguardia artistica \"L'Esprit Nouveau\", organo del Purismo, destinata a discutere sulle origini e sui possibili sbocchi dell'arte contemporanea. Nel 1927 cre\u00f2 con Michel Seuphor ed Enrico Prampolini i \"Documents internationaux de l'esprit nouveau\"\nSpos\u00f2 la poetessa dada C\u00e9line Arnauld."}
{"id": "2565477", "revid": "767487", "url": "https://it.wikipedia.org/wiki?curid=2565477", "title": "Taxman (film)", "text": "Taxman \u00e8 un film del 1997 diretto da Avi Nesher.\nTrama.\nAl Benjamin, investigatore dell'ufficio entrate di New York inizia a seguire una traccia che crede possa aiutarlo a scovare grossi affari criminali nel quartiere russo di Brighton Beach.\nNovello Don Quixote, Al sta in realt\u00e0 cercando di reinventare se stesso e di riscattare la sua piatta esistenza dalla desolazione della piccola borghesia a cui appartiene.\nAiutato da un giovane poliziotto (versione moderna di Sancho Panza) che vuole una possibilit\u00e0 di mettersi alla prova, Al finir\u00e0 col mettere a rischio la propria vita e quella del suo informatore (della cui figlia, la giovane e determinata Nadia, \u00e8 segretamente innamorato).\nProduzione.\nIl film \u00e8 stato girato con un budget di 2 milioni di dollari alla fine del 1997, con location a New York e Atlantic City, USA.\nScritto dal regista Avi Nesher assieme a Roger Berger (vero investigatore dell'ufficio entrate), il film ha richiesto agli attori Elizabeth Berkley e Michael Chicklis settimane di studio della lingua russa per poter interpretare rispettivamente Nadia Rubakoff e suo padre Andre, originari di Kiev.\nIl co-protagonista del film, il giovane attore Wade Dominguez, \u00e8 morto in seguito ad una grave crisi respiratoria pochi mesi dopo aver completato il lavoro di doppiaggio del film, nell'agosto del 1998. Il film \u00e8 stato dedicato alla sua memoria.\nDistribuzione.\nIl film \u00e8 stato presentato al mercato cinematografico del Festival di Cannes nel maggio del 1998, in cerca di distribuzione internazionale.\nDopo una presentazione speciale a Philadelphia durante l'annuale World Mystery Convention (1\u00ba ottobre 1998), il film \u00e8 stato distribuito in home video in diversi Paesi. In Italia \u00e8 uscito nel dicembre 1998, distribuito da CVC.\nIl distributore americano, la newyorkese Phaedra Cinema, ha distribuito il film in un numero limitato di copie in citt\u00e0 selezionate (tra cui New York e Los Angeles).\nNonostante le buone recensioni, il film \u00e8 passato praticamente in sordina, per risorgere poco dopo in video e soprattutto nel circuito della TV via cavo statunitense, dove per anni \u00e8 stato trasmesso con cadenza settimanale.\nRecensioni.\nIl film \u00e8 stato accolto molto positivamente dalla critica. Testate prestigiose come Variety e New York Times hanno riservato solo parole di ammirazione per il film di Nesher: \u201cintelligente\u201d, \u201cpiccola gemma\u201d, \u201cpiccolo thriller ricco di fascino\u201d, \u201cottimo cast\u201d sono alcune tra le lodi ottenute da \"Taxman\" al momento dell'uscita.\nPoche settimane dopo il lancio, il film \u00e8 stato presentato con successo al Fort Lauderdale Film Festival, in Florida."}
{"id": "2565479", "revid": "1566286", "url": "https://it.wikipedia.org/wiki?curid=2565479", "title": "Charles Dumont", "text": "Ha lavorato come compositore assieme a Michael Vaucaire.\nHa iniziato a scrivere canzoni sin dal 1960, ed \u00e8 famoso per aver composto con Michael Vaucaire \"Non, je ne regrette rien\", una delle canzoni pi\u00f9 celebri di \u00c9dith Piaf dedicata alla Legione straniera.\nDopo la morte della Piaf nel 1963 ha lavorato con Jacques Brel scrivendo \"Je m'en remets \u00e0 toi\" nel 1964. \nHa scritto anche canzoni per serie televisive come \"Michel Vaillant\" nel 1967, e per il cinema come la colonna sonora di \"Monsieur Hulot nel caos del traffico\" di Jacques Tati del 1971.\nHa collaborato anche con Barbra Streisand, che ha reinterpretato la sua \"Le Mur\" con il titolo di \"I've Been Here\".\nNel 1970 Charles Dumont ha iniziato una carriera di interprete di canzoni, tra le quali \"Une chanson\" (1976) e \"Les amours impossibles\" (1978).\nNel 2004 ha celebrato i cinquant'anni di carriera nel mondo della musica con due spettacoli al Bataclan di Parigi."}
{"id": "2565480", "revid": "1632387", "url": "https://it.wikipedia.org/wiki?curid=2565480", "title": "Piazza di Spagna", "text": "Piazza di Spagna, con la scalinata di Trinit\u00e0 dei Monti, \u00e8 una delle pi\u00f9 famose di Roma. Deve il suo nome al palazzo di Spagna, sede dell'ambasciata dello Stato iberico presso la Santa Sede.\nStoria e descrizione.\nNota fino al XVII secolo come \"Piazza di Francia\" per la presenza di propriet\u00e0 francesi nella piazza, cambi\u00f2 nome nell'attuale a seguito della costruzione della sede dell'ambasciata spagnola. Al centro della piazza vi \u00e8 la nota fontana della Barcaccia, che risale al primo periodo barocco, realizzata da Pietro Bernini e da suo figlio, il pi\u00f9 celebre Gian Lorenzo.\nAll'angolo destro della scalinata vi era la casa del poeta inglese John Keats, che vi visse e mor\u00ec nel 1821, oggi trasformata in un museo dedicato alla sua memoria e a quella dell'amico Percy Bysshe Shelley, piena di libri e memorabilia del Romanticismo inglese. All'angolo sinistro c'\u00e8, invece, la sala da t\u00e8 Babington's aperta nel 1893.\nDal lato di via Frattina sorge il Palazzo di Propaganda Fide, di propriet\u00e0 della Santa Sede. Di fronte alla sua facciata, progettata da Bernini (mentre la facciata laterale \u00e8 invece di Francesco Borromini), svetta la colonna dell'Immacolata Concezione, che fu innalzata dopo la proclamazione del dogma per volont\u00e0 del re Ferdinando II delle Due Sicilie in ringraziamento per uno scampato attentato, e inaugurata il giorno 8 dicembre 1857. Dal 1923 i Vigili del fuoco offrono un acrobatico omaggio floreale alla statua, avvalendosi delle loro scale; nel 1953 lo stesso papa Pio XII volle presenziare alla cerimonia, ma fu dal 1958 con Giovanni XXIII che la presenza del Santo Padre a tale rito divenne una vera e propria tradizione, fedelmente mantenuta da tutti i pontefici.\nAttualmente l'omaggio floreale di piazza di Spagna - sempre accompagnato da una preghiera mariana del Papa - \u00e8 una delle cerimonie religiose pi\u00f9 amate e popolari di Roma.\nLa piazza \u00e8 citata in una famosa poesia di Cesare Pavese, denominata \"Passer\u00f2 da piazza di Spagna\", il cui testo \u00e8 stato riportato integralmente su una targa vicino alla sala da t\u00e8 Babington's.\nLa scalinata.\nLa monumentale scalinata di 135 gradini, commissionata dal cardinale Pierre Gu\u00e9rin de Tencin, fu inaugurata da papa Benedetto XIII in occasione del Giubileo del 1725: essa venne realizzata, grazie a dei finanziamenti francesi a partire dal 1721, per collegare l'ambasciata dei Borbone di Spagna, a cui la piazza deve il nome, alla chiesa della Trinit\u00e0 dei Monti.\nVenne progettata sia da Alessandro Specchi sia da Francesco De Sanctis dopo generazioni di lunghe e accese discussioni su come il ripido pendio sul lato del Pincio dovesse essere urbanizzato per collegarlo alla chiesa. La soluzione scelta fu quella di De Sanctis: una grande scalinata decorata da numerose terrazze-giardino, che in primavera ed estate viene addobbata splendidamente con molti fiori.\nLa sontuosa, aristocratica scalinata, posta all'apice di un lungo asse viario che portava al Tevere, fu disegnata in modo che avvicinandosi gli effetti scenici aumentassero man mano. Tipico della grande architettura barocca era infatti la creazione di lunghe, profonde prospettive culminanti con quinte o sfondi a carattere monumentale.\nNel 1787 Johann Wolfgang von Goethe durante il suo soggiorno a Roma vide i lavori di preparazione per l'installazione dell'obelisco di fronte alla chiesa della Trinit\u00e0 dei Monti voluto dal papa Pio VI:\nLa scalinata \u00e8 stata sottoposta a un restauro completo nel 1995 e nuovamente, con il contributo della casa di moda Bulgari, nel 2015-2016."}
{"id": "2565481", "revid": "116014202", "url": "https://it.wikipedia.org/wiki?curid=2565481", "title": "Auroville", "text": "Auroville (in tamil: \u0b86\u0bb0\u0bcb\u0bb5\u0bbf\u0bb2\u0bcd, \"Arovil\"; in hindi: \u0913\u0930\u094b\u0935\u093f\u0932, \"Orovila\") \u00e8 una citt\u00e0 \"sperimentale\", o meglio una \"comunit\u00e0 intenzionale\" basata sulla visione di Sri Aurobindo, sorta nel distretto di Viluppuram dello stato di Tamil Nadu, in India presso la citt\u00e0 di Puducherry. \u00c8 stata fondata nel 1968 dalla francese Mirra Alfassa, nota con il nome di \"M\u00e8re\" (\"la Madre\"), compagna spirituale di Auribindo. La citt\u00e0 \u00e8 stata disegnata dall'architetto Roger Anger.. Auroville \u00e8 intesa per essere una citt\u00e0 universale, dove uomini e donne di ogni nazione, di ogni credo, di ogni tendenza politica possono vivere in pace ed in armonia. Lo scopo di Auroville \u00e8 quello di realizzare l'unit\u00e0 umana.\nNel 2016 c'erano poco pi\u00f9 di 2800 residenti provenienti da 42 Paesi. "}
{"id": "2565486", "revid": "287204", "url": "https://it.wikipedia.org/wiki?curid=2565486", "title": "Bayside School - Matrimonio a Las Vegas", "text": "Bayside School - Matrimonio a Las Vegas \u00e8 un film tv, andato in onda in prima tv nel 1994, diretto da Jeff Melman. Rappresenta la conclusione della serie tv \"Bayside School\".\nTrama.\nZack e Kelly hanno deciso di sposarsi. I genitori di Zack sono contrari alle nozze e decidono di non partecipare al matrimonio. Accompagnati da Slater, Lisa e Screech, la coppia parte in auto diretta a Las Vegas.\nA met\u00e0 strada, per\u00f2, iniziano i problemi: l'auto di Lisa, su cui viaggia anche Kelly, si guasta in mezzo al deserto mentre i tre ragazzi vengono addirittura arrestati per eccesso di velocit\u00e0 da un corrotto sceriffo di contea. Zack \u00e8 costretto a dare tutti i soldi che possiede (destinati alle nozze) per essere rilasciato.\nGiunti a Las Vegas, il gruppo finisce immischiato in un furto miliardario da parte di un potente mafioso, della cui ex, Carla, Slater si innamora.\nTra inseguimenti e peripezie varie, Zack e Kelly finiranno finalmente per coronare il loro sogno e, con l'aiuto dei genitori di Zack (pentiti di aver voltato le spalle al figlio), ad avere un matrimonio da sogno.\nProduzione.\nDopo la chiusura improvvisa della serie \"Bayside School - Un anno dopo\" a febbraio, la NBC decise di girare un film tv conclusivo che mostrasse effettivamente ci\u00f2 che tutti i fan aspettavano dalla prima puntata: il matrimonio tra Zack e Kelly.\nMark Fink, uno degli sceneggiatori della serie, fu incaricato di scrivere il copione mentre la regia venne affidata a Jeff Melman.\nL'attrice Elizabeth Berkley, a causa di impegni di lavoro su altri set televisivi, non pot\u00e9 tornare come protagonista. Tuttavia, per la delizia dei fan, fece una breve apparizione nella sequenza finale, durante il matrimonio, assieme a Dennis Haskins (Mr. Belding), Bob Golic (Mike) e Kiersten Warren (Alex). L'attrice Anne Tremko, tra le protagoniste di \"Bayside School - Un anno dopo\" dovette rinunciare a qualsiasi apparizione per questioni lavorative.\nDel cast di supporto originale, tornarono anche Melody Rogers, John Sanderford (i genitori di Zack) e John Mansfield (il padre di Kelly).\nGirato tra Los Angeles, Burbank e Las Vegas nel giugno del 1994, il film tv rappresent\u00f2 la prima (e unica) occasione per la serie di essere girata in pellicola.\nTrasmissione.\nIl film tv venne mandato in onda il 7 ottobre 1994 alle 20 sulla NBC. Per la sesta volta (dopo i primi tre episodi e l'ultimo della serie tv originale e il film tv \"Haloha avventura hawayana\", le avventure di Zack e company guadagnavano la prima serata.\nIl film, molto atteso dai fans della serie, ottenne un buon successo: secondo i rilevamenti della Nielsen, il film si piazz\u00f2 72\u00b0 nella classifica settimanale, con circa sette milioni e mezzo di spettatori e il 15% di share.\nPer la prima trasmissione in Italia su Italia 1 nel febbraio del 1995, il film tv venne frammentato in quattro parti da circa 20 minuti l'una con in testa la sigla classica italiana \"Bayside School - Un anno dopo\". In questo modo il film tv fu spacciato per i quattro episodi finali della serie. Questo cre\u00f2 qualche confusione, soprattutto per quanto riguarda il titolo (che non venne per conseguenza mai mostrato) e i nomi del cast (quello di Liz Vassey spar\u00ec dai titoli mentre la sigla della serie non presentava effettivamente gli stessi attori presenti nel film).\nTuttavia, per le successive messe in onda venne ripristinato il formato originale.\nNegli Stati Uniti il film tv \u00e8 stato poi fatto uscire in VHS dalla Trimark (27 giugno 2000) e poi, con grande successo, in DVD dalla Lion's Gate (7 agosto 2007)."}
{"id": "2565487", "revid": "1964823", "url": "https://it.wikipedia.org/wiki?curid=2565487", "title": "Sandro Raniere Guimar\u00e3es Cordeiro", "text": "Caratteristiche tecniche.\nSandro gioca come mediano, fa della forza e dell'intensit\u00e0 i suoi punti di forza. Abile interditore \u00e8 un recuperatore di palloni a centrocampo, possiede un fisico possente che gli permette di essere insidioso sulle palle inattive e nel gioco aereo.\nCarriera.\nClub.\nInternacional.\nHa militato nelle giovanili dell'Internacional fino al 2007. Viene aggregato alla prima squadra nel 2008 ed inizia a collezionare varie presenze nel ruolo di centrocampista difensivo a causa dell'assenza di Edinho, malato di Epatite A. Fa il suo esordio nel massimo campionato brasiliano nell'ottobre, nella sconfitta contro il Coritiba per 4-2. Nel 2010 vince con il club di Porto Alegre anche la Copa Libertadores, battendo nel doppio scontro in finale i messicani del Guadalajara.\nTottenham.\nIl 26 marzo 2010 viene ufficializzato il suo acquisto da parte del Tottenham, per 10 milioni di euro, con l'arrivo nel club londinese all'inizio della stagione successiva 2010-2011, a conclusione degli impegni internazionali. Esordisce da titolare il 2 ottobre 2010 contro l'Aston Villa, partita conclusasi con la vittoria per 2-1. Segna il suo primo gol in Premier League allo Stamford Bridge contro il Chelsea con un tiro da fuori area, firmando il momentaneo vantaggio per la sua squadra (2-1 per il Chelsea il risultato finale). Con gli \"Hotspurs\" ha inoltre fatto il suo esordio in Champions League, nell'andata degli Ottavi di finale contro il Milan, incontro che vedr\u00e0 la vittoria esterna degli inglesi con gol di Peter Crouch.\nQueens Park Rangers e West Bromwich Albion.\nIl 1\u00ba settembre 2014 viene acquistato dal Queens Park Rangers, con cui firma un triennale; sceglie di indossare la maglia numero 30. Alla fine della prima stagione, retrocede in Championship concludendo con il 20\u00ba posto finale, fanalino di coda. Nella stagione successiva quindi, per la prima volta in carriera disputa il campionato di secondo livello inglese. Il 29 gennaio 2016 viene ceduto in prestito con diritto di riscatto al West Bromwich Albion. Disputa ben 12 gare ma non viene confermato tornando cos\u00ec in Championship con i Queens. Con i biancoblu, ormai non pi\u00f9 da titolare, inizia la stagione 2016-2017.\nAntalyaspor e Benevento.\nIl 10 gennaio 2017 passa all'Antalyaspor, con cui firma fino al 2020, esordendo nel febbraio successivo in casa del Konyaspor. Chiude la stagione lottando per la salvezza, centrando l'obiettivo all'ultima giornata. Il 19 gennaio 2018, nonostante un'ottima annata in Turchia, si trasferisce in prestito con obbligo di riscatto al Benevento. Debutta con la squadra campana il 28 gennaio 2018 nella sconfitta per 3-0 in casa del Torino subentrando al 64\u00ba a Ledian Memushaj. Il 18 febbraio mette a segno il suo primo gol in Serie A, nella partita vinta per 3-2 dai giallorossi contro il . A fine stagione retrocede.\nGenoa e Udinese.\nIl 3 luglio 2018 viene ufficializzato il suo passaggio dal Benevento al Genoa. Esordisce in rossoblu alla quinta giornata, subentrando a Medeiros nella sconfitta per 4-1 contro la Lazio. Con i liguri gioca la sua prima partita in Coppa Italia, il 6 dicembre contro la Virtus Entella, che nell'occasione vince ai rigori, passando il turno.\nIl 31 gennaio 2019, dopo 13 presenze, passa in prestito con obbligo di riscatto all\u2019. Con i bianconeri esordisce contro il Bologna, subentrando a 14 minuti dalla fine su Hidde ter Avest. Con i friulani disputa in totale 12 partite, concludendo al 12\u00ba finale, a +5 dalla zona retrocessione.\nTornato al Genoa, il 3 gennaio 2020, dopo un inizio di stagione passato in panchina o addirittura fuori rosa, decide di rescindere il contratto con il club ligure.\nGoi\u00e1s e Belenenses SAD.\nDopo pochi giorni, si accorda con il Goi\u00e1s Esporte Clube, tornando cos\u00ec in Brasile. Debutta in Copa do Brasil, nel marzo 2020 contro il Santo Andr\u00e9 nella vittoria per 2-0. Complice poi la pandemia Covid-19, torner\u00e0 in campo solo nell'agosto prima in campionato e dopo nuovamente in coppa. Concluder\u00e0 l'esperienza con 11 presenze totali in tutte le competizioni prima di svincolarsi nuovamente il 1\u00ba gennaio 2021. Fermo svariati mesi, trova l'accordo con i portoghesi del Belenenses SAD.\nNazionale.\n\u00c8 stato capitano della Nazionale campione del Campionato sudamericano di calcio Under-20 2009, indossando la maglia numero 5. Ha segnato uno dei tre gol nella partita contro il Venezuela.\nHa esordito con la maglia della nazionale maggiore il 10 settembre 2009 nella partita contro il Cile subentrando a J\u00falio Baptista. L'11 novembre 2011 sigla la sua prima rete con la maglia della \"Sele\u00e7\u00e3o\", nell'amichevole contro il Gabon. Viene convocato per giocare le Olimpiadi di Londra 2012, andando a segno nella sfida del 1\u00ba agosto nella fase a gironi contro la Nuova Zelanda. La Nazionale brasiliana concluder\u00e0 il torneo qualificandosi al secondo posto, dietro la Nazionale messicana campione, perdendo nella finale di Wembley per 2-1 l'11 agosto.\nStatistiche.\nPresenze e reti nei club.\n\"Statistiche aggiornate al 14 novembre 2020.\""}
{"id": "2565488", "revid": "729019", "url": "https://it.wikipedia.org/wiki?curid=2565488", "title": "Strada statale 691 Fondo Valle Sele", "text": "La strada statale 691 Fondo Valle Sele (SS 691), conosciuta anche come strada scorrimento veloce Fondo Valle Sele o come Contursi-Lioni, \u00e8 una strada statale italiana.\nL'arteria presenta numerosi viadotti ed \u00e8 stata realizzata con i contributi statali post-terremoto dell'Irpinia del 1980, \u00e8 una sostituzione della strada statale 91 della Valle del Sele. Il tracciato ha inizio dallo svincolo di Contursi Terme - Postiglione sull'A2 Salerno-Reggio Calabria, in Provincia di Salerno, e si snoda lungo il fondo valle del fiume Sele attraversando, per met\u00e0 del suo tracciato, la Provincia di Avellino terminando a Lioni e innestandosi nella strada statale 7.\nLa strada \u00e8 nata con il decreto del presidente del Consiglio dei ministri del 23 novembre 2004, quando venne annoverata nella rete stradale di interesse nazionale nella Regione Campania, si trattava di una nuova arteria composta da:\nLa denominazione attuale risale al 2010 e il suo itinerario attuale risulta: \"Svincolo di Contursi dell'A2 - Innesto con la S.S. n. 7 presso Lioni\".\nIl nome odierno ricalca la natura della strada (che scorre per gran parte lungo la valle del fiume Sele) e riprende il nome inizialmente adottato dopo la sua costruzione, quando rappresentava una variante a scorrimento veloce della strada statale 91 della Valle del Sele."}
{"id": "2565491", "revid": "196390", "url": "https://it.wikipedia.org/wiki?curid=2565491", "title": "Fronte italiano (seconda guerra mondiale)", "text": ""}
{"id": "2565497", "revid": "119982", "url": "https://it.wikipedia.org/wiki?curid=2565497", "title": "Jacques MacDonald", "text": ""}
{"id": "2565504", "revid": "729019", "url": "https://it.wikipedia.org/wiki?curid=2565504", "title": "Battaglia del Katzbach", "text": "La battaglia del Katzbach fu combattuta il 26 agosto 1813 lungo le rive del fiume Katzbach (oggi Kaczawa in Polonia) tra Liegnitz e Wahlstatt, nell'allora provincia della Slesia del Regno di Prussia.\nLo scontro vide affrontarsi le truppe del Primo Impero francese comandate dal maresciallo \u00c9tienne Macdonald e le forze russo-prussiane della sesta coalizione sotto la guida del feldmaresciallo Gebhard Leberecht von Bl\u00fccher. La battaglia ebbe luogo durante una forte pioggia e vide impegnata l'armata francese che Napoleone aveva distaccato per controllare l'esercito russo-prussiano del feldmaresciallo Bl\u00fccher, mentre egli combatteva la battaglia di Dresda contro l'armata principale dei coalizzati. A causa dell'eccessiva aggressivit\u00e0 del maresciallo Macdonald, le sue truppe si disgregarono, vennero contrattaccate e nella fase di ripiegamento subirono dure perdite. La disfatta del Katzbach, sommata alle altre sconfitte dei luogotenenti di Napoleone a Grossbeeren, Dennewitz e Kulm, provoc\u00f2 una svolta della guerra a favore dei coalizzati.\nAntefatti.\nDopo la conclusione il 16 agosto 1813 dell'armistizio siglato ai primi del giugno precedente, la situazione sul campo nella Germania orientale vedeva l'armata francese di Napoleone Bonaparte insediata tra la Sassonia, il Brandeburgo e la Slesia attorniata da tre distinte armate alleate: a settentrione, l'Armata del Nord di Carlo Giovanni, principe ereditario di Svezia, difendeva il Brandeburgo e la capitale prussiana Berlino, a est l'Armata della Slesia del generale prussiano Gebhard Leberecht von Bl\u00fccher era schierata tra Breslavia e Schweidnitz, mentre a sud l'Armata di Boemia del generale austriaco Karl Philipp Schwarzenberg insidiava il confine meridionale del Regno di Sassonia alleato dei francesi.\nMentre la strategia di Napoleone consisteva nella collaudata manovra di incunearsi tra le armate nemiche per batterle separatamente una dopo l'altra, gli alleati misero a punto un piano tanto semplice quanto efficace: non appena Napoleone, ancora uno dei massimi geni militari della sua epoca, si fosse avvicinato a una delle armate alleate questa si sarebbe immediatamente ritirata, mentre contemporaneamente le altre due sarebbero avanzate per colpire le linee di comunicazione francesi. La vastit\u00e0 del fronte obblig\u00f2 Napoleone a delegare importanti responsabilit\u00e0 di comando ai suoi marescialli, ottimi esecutori delle disposizioni dell'imperatore ma molto meno capaci come comandanti autonomi: mentre Napoleone si metteva al comando delle forze schierate nel settore orientale per andare ad affrontare Bl\u00fccher (il quale, in ottemperanza alle disposizioni concordate, si ritir\u00f2 senza accettare lo scontro), il maresciallo Nicolas Charles Oudinot sub\u00ec una dura sconfitta il 22 agosto nella battaglia di Gro\u00dfbeeren contro l'Armata del Nord del principe Carlo Giovanni, fallendo il tentativo di occupare Berlino.\nSaputo che Napoleone era impegnato a inseguire Bl\u00fccher, l'austriaco Schwarzenberg port\u00f2 la sua armata oltre le catene montuose tra Sassonia e Boemia per andare ad assediare la capitale sassone di Dresda, un'importante base logistica francese difesa dalle forze del maresciallo Laurent de Gouvion-Saint-Cyr. Non potendosi permettere la perdita dei depositi di rifornimento e con Saint-Cyr in pesante inferiorit\u00e0 numerica e prossimo a capitolare, Napoleone lasci\u00f2 il comando delle forze a est (Armata del Bober) nelle mani del maresciallo \u00c9tienne Macdonald mentre lui rientrava a Dresda con la sua Guardia imperiale; questo diede a Bl\u00fccher la possibilit\u00e0 di interrompere la ritirata e passare all'offensiva: il 26 agosto, mentre contemporaneamente Napoleone dava il via alla battaglia di Dresda contro Schwarzenberg, Bl\u00fccher e Macdonald si affrontavano lungo le rive del fiume Katzbach.\nLa battaglia.\nI due eserciti in campo erano quasi equivalenti per numero di uomini, circa 95.000 per parte: l'Armata del Bober di Macdonald consisteva in tre corpi d'armata di fanteria (il III del generale Joseph Souham, il V del generale Jacques Lauriston e il XI del generale \u00c9tienne Maurice G\u00e9rard) e un corpo d'armata di cavalleria (il II del generale Horace S\u00e9bastiani), mentre Bl\u00fccher aveva ai suoi ordini tre corpi d'armata russi (quelli dei generali Guillaume de Saint-Priest, Louis de Lang\u00e9ron e Fabian Gottlieb von Osten-Sacken) e un corpo d'armata prussiano (quello del generale Ludwig Yorck).\nDal 23 agosto l'Armata del Bober era avanzata in direzione est verso il corso del fiume Katzbach: Lauriston era avanzato fino a Goldberg, G\u00e9rard aveva sostenuto un breve combattimento con il nemico a Niederau per poi accamparsi tra Niederau e Neurdorf, Souham aveva raggiunto la zona di Liegnitz con Sebastieni poco dietro a Rothbr\u00fcnning; dopo un ritardo di due giorni a causa di ordini contraddittori, il 26 agosto Macdonald riprese l'avanzata muovendo verso Jauer. La mattina del 26 agosto, mentre i francesi erano ancora in movimento, le unit\u00e0 dell'Armata della Slesia erano accampate a est del fiume Katzbach: il corpo d'armata prussiano di Yorck lev\u00f2 il campo e mosse verso ovest per allinearsi ai corpi d'armata russi di Lang\u00e9ron e Osten-Sacken, ma la pioggia insistente rallent\u00f2 i movimenti dei prussiani che solo verso le 10:00 giunsero a destinazione schierandosi tra i villaggi di Brechtelshof e Bellwitzhof. Bl\u00fccher stesso era a Brechtelshof dove ricevette alcuni rapporti informativi che indicavano che l'avanzata francese si era arrestata e che Macdonald si era attestato sulla difensiva, e decise quindi di andare all'attacco del nemico: Yorck avrebbe dovuto attraversare il Katzbach tra Dohanu e Kroitsch e poi procedere verso Steudnitz per tagliare fuori le unit\u00e0 francesi dislocate a Liegnitz, contemporaneamente attaccate frontalmente dal corpo d'armata di Osten-Sacken; il corpo di Lang\u00e9ron avrebbe invece varcato il Katzbach a Riemberg per poi andare a occupare le alture tra Hohberg e Kosendau, proteggendo il fianco sinistro delle forze lanciate su Liegnitz.\nMentre i russo-prussiani avevano da poco dato il via ai loro movimenti, giunse la notizia che i francesi non si erano fermati, ma erano a loro volta in marcia verso il Katzbach. Sotto una pioggia battente, le due armate iniziarono a entrare in contatto in maniera del tutto inaspettata: verso le 12:30 i corpi d'armata di G\u00e9rard e Lang\u00e9ron si scontrarono nei pressi di Seichau, con il russo che ebbe appena il tempo di stabilire una posizione tra i villaggi di Herrmannsdorf e Schlaupe; anche l'avanguardia del corpo di Yorck si scontr\u00f2 con i francesi avanzanti, ma la forte pioggia rendeva difficile utilizzare i moschetti della fanteria e i prussiani furono temporaneamente respinti dall'artiglieria a cavallo del corpo di Sebastiani. Il corpo d'armata francese del generale Souham stava tentando di attraversare il fiume Nei\u00dfe tra Liegnitz e Dohanu, ma trovati tutti i ponti distrutti si diresse invece verso Kroitsch; il maresciallo Macdonald, in movimento verso la zona degli scontri, si incontr\u00f2 con Souham verso le 14:00 e gli ordin\u00f2 di distaccare la divisione del generale Michel Silvestre Brayer e inviarla a occupare le alture sopra il villaggio di Nieder-Crayn, manovra completata verso le 14:30.\nBl\u00fccher decise di approfittare di questa manovra dei francesi, puntando a ributtare indietro il nemico verso i numerosi fiumi che a causa delle piogge stavano straripando, e i corpi di Osten-Sacken (gi\u00e0 in movimento per conto proprio) e Yorck furono lanciati in avanti: la brigata prussiana del generale Friedrich von H\u00fcnerbein fu la prima ad attaccare, avanzando con il fianco sinistro lungo il corso del Nei\u00dfe e ributtando indietro la fanteria francese di Brayer dopo un duro scontro corpo a corpo combattuto con le baionette e i calci dei fucili. Convinto che la linea francese stesse per cedere, Yorck fece entrare in campo la cavalleria del suo corpo d'armata, dieci squadroni al comando del colonnello Georg Ludwig von J\u00fcrgass: la carica dei prussiani sfond\u00f2 i ranghi dei francesi, ma J\u00fcrgass fu a sua volta controcaricato dalla divisione di cavalleria leggera del generale R\u00e9mi Exelmans, parte del corpo di cavalleria del generale Sebastiani, che era riuscita finalmente a superare l'intasamento di traffico al ponte di Kroitsch; J\u00fcrgass fu respinto sulle posizioni di partenza perdendo la sua artiglieria a cavallo, ma la controcarica di Exelmans fu bloccata dalla fanteria di Yorck e poi ributtata indietro dal contrattacco di sei squadroni prussiani e quattro russi. Nel frattempo il corpo d'armata russo di Osten-Sacken era avanzato fino a Eicholtz, e Bl\u00fccher ordin\u00f2 l'attacco generale: la divisione di Brayer dovette abbandonare le alture di Nieder-Crayn, ma pur perdendo tutti i suoi cannoni e i suoi carri riusc\u00ec a ritirarsi abbastanza ordinatamente fino a Kroitsch; il corpo di Yorck, spossato per il duro scontro, mise in atto solo un inseguimento simbolico.\nMentre Brayer era in ritirata, il resto del corpo d'armata di Souham arriv\u00f2 sulle rive del Katzbach: la divisione del generale Antoine Guillaume Delmas attravers\u00f2 il fiume a sud di Kroitsch e mosse su Dohanu, ma fu respinta dal fuoco dell'artiglieria alleata; le divisioni dei generali \u00c9tienne Ricard e Joseph Albert attraversarono il Katzbach a Schmogwitz e affrontarono in combattimento i russi del corpo di Osten-Sacken, ma si ritirarono non appena si diffuse la notizia della sconfitta della divisione di Brayer. Sull'altro lato del campo di battaglia, il corpo del generale Lang\u00e9ron aveva continuato ad affrontare i corpi d'armata francesi dei generali G\u00e9rard e Lauriston: in inferiorit\u00e0 numerica, i russi furono respinti e alle 16:00 i francesi occuparono il villaggio di Hennersdorf, salvo per\u00f2 fermarsi subito dopo a causa di una pessima coordinazione; ci\u00f2 diede modo a Bl\u00fccher di far affluire la brigata prussiana del generale Karl von Steinmetz, che lanci\u00f2 un contrattacco sul fianco dei francesi. Al calar della notte parte del villaggio di Hennersdorf era stato riconquistato dagli alleati, e gli scontri proseguirono con alterne vicende fino a mezzanotte quando i francesi si ritirarono.\nConseguenze.\nNessuna delle due parti aveva previsto di affrontare una battaglia il 26 agosto, e gli scontri si svolsero in maniera confusa anche per via delle pessime condizioni climatiche; Bl\u00fccher fu abile nel guadagnare velocemente l'iniziativa delle operazioni, ma la sua vittoria non fu cos\u00ec netta: le perdite subite da entrambe le parti il 26 agosto sono difficili da stimare, ma i resoconti di alcuni storici dell'epoca che parlavano di migliaia di soldati francesi sospinti ad annegare nelle acque del fiume Nei\u00dfe sono oggi ritenuti poco verosimili.\nIl disastro per l'Armata del Bober francese inizi\u00f2 quando Macdonald tent\u00f2 di ritirarsi verso ovest dopo l'insuccesso sul Katzbach: i francesi si divisero in due colonne marciando verso Bunzalu e L\u00f6wenberg, ma l'ordine dei reparti venne subito meno e il ripiegamento si trasform\u00f2 in una rotta. Il corpo prussiano di Yorck, stanco e fradicio di pioggia, si mosse all'inseguimento lentamente nonostante le esortazioni di Bl\u00fccher, ma il 27 agosto i russi di Lang\u00e9ron catturarono 2.200 prigionieri e sei cannoni del corpo d'armata di Lauriston mentre questi retrocedeva su Goldberg; il 29 agosto ancora il corpo d'armata di Lang\u00e9ron riusc\u00ec a tagliare fuori e circondare una divisione francese intenta ad attraversare il corso del Bober a L\u00f6wenberg, obbligando alla resa il generale Jacques-Pierre-Louis Puthod con 4.000 dei suoi uomini. L'inseguimento da parte degli alleati ebbe termine il 31 agosto, quando a Bl\u00fccher furono recapitate le prime notizie sulla vittoria di Napoleone nella battaglia di Dresda: temendo di essere il prossimo bersaglio della controffensiva francese, il prussiano decise quindi di attestare la sua armata in una posizione difensiva lungo il fiume Queis. Compresa la fase dell'inseguimento, la battaglia del Katzbach era costata all'Armata della Slesia russo-prussiana la perdita di pi\u00f9 di 22.000 uomini, ma in compenso l'Armata del Bober di Macdonald era uscita completamente distrutta dallo scontro: i francesi avevano perduto pi\u00f9 di 30.000 uomini (tra cui 18.000 prigionieri compresi tre generali) oltre a 103 cannoni, 300 carri e tre bandiere.\nPer la sua vittoria nella battaglia del Katzbach, Bl\u00fccher ricevette il titolo di \"Principe di Wahlstatt\" (\"F\u00fcrst von Wahlstatt\") il 3 giugno 1814."}
{"id": "2565506", "revid": "1573940", "url": "https://it.wikipedia.org/wiki?curid=2565506", "title": "Shahrest\u0101n di Khalkhal", "text": "Lo shahrest\u0101n di Khalkhal (Azeri: Xalxal \u015f\u0259h\u0259ri , farsi: \u0634\u0647\u0631\u0633\u062a\u0627\u0646 \u062e\u0644\u062e\u0627\u0644) \u00e8 uno dei 10 \"shahrest\u0101n\" della provincia di Ardabil, in Iran. Il capoluogo \u00e8 Khalkhal. Lo shahrest\u0101n \u00e8 suddiviso in 3 circoscrizioni (\"bakhsh\"): "}
{"id": "2565509", "revid": "1573940", "url": "https://it.wikipedia.org/wiki?curid=2565509", "title": "Shahrest\u0101n di Kovsar", "text": "Lo shahrest\u0101n di Kovsar (farsi \u0634\u0647\u0631\u0633\u062a\u0627\u0646 \u06a9\u0648\u062b\u0631) \u00e8 uno dei 10 \"shahrest\u0101n\" della provincia di Ardabil, in Iran. Il capoluogo \u00e8 Gayuy. Lo shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2565510", "revid": "339392", "url": "https://it.wikipedia.org/wiki?curid=2565510", "title": "WWE TLC", "text": ""}
{"id": "2565511", "revid": "1573940", "url": "https://it.wikipedia.org/wiki?curid=2565511", "title": "Shahrest\u0101n di Meshgin Shahr", "text": "Lo shahrest\u0101n di Meshgin Shahr (farsi \u0634\u0647\u0631\u0633\u062a\u0627\u0646 \u0645\u0634\u06af\u064a\u0646 \u0634\u0647\u0631) \u00e8 uno dei 10 \"shahrest\u0101n\" della provincia di Ardabil, in Iran. Il capoluogo \u00e8 Meshgin Shahr. Lo shahrest\u0101n \u00e8 suddiviso in 4 circoscrizioni (\"bakhsh\"): "}
{"id": "2565512", "revid": "767487", "url": "https://it.wikipedia.org/wiki?curid=2565512", "title": "Immunoelettroforesi", "text": "L'immunoelettroforesi (di Grabar) \u00e8 una tecnica analitica che combina la normale elettroforesi su gel di agarosio con una reazione di diffusione ed immunoprecipitazione (metodo di Ouchterlony).\nFasi:\nIl risultato \u00e8 la formazione, l'ispessimento e/o la curvatura di \"archi di precipitazione\" in corrispondenza delle varie porzioni della banda gamma, indice della maggiore o minore presenza di ciascun tipo di immunoglobulina.\nInfatti, dalla fessura laterale, l'antisiero diretto contro la proteina umana oggetto di studio diffonde con un fronte piano di concentrazione verso la banda proteica elettroforetica. Come noto, la precipitazione dei complessi antigene-anticorpo avviene quando le concentrazioni molari dei due reagenti sono paragonabili (zona di equivalenza): non in presenza di un eccesso di antingene, n\u00e9 di un eccesso di anticorpo. Pertanto, nel luogo dei punti in cui i rispettivi processi diffusivi attraverso il gel di agarosio dell'antisiero e delle proteine umane raggiungono la medesima concentrazione, si assiste ad una precipitazione di immunocomplessi, che si evidenzia come un archetto sul gel. Come ovvio, tale archetto sar\u00e0 tanto pi\u00f9 vicino al solco laterale dell'antisiero quanto maggiore sar\u00e0 la concentrazione della proteina in studio.\nEsempi applicativi.\nLe tecniche di immunoelettroforesi trovano ad esempio applicazione nella caratterizzazione della natura molecolare delle componenti monoclonali delle MGUS e del mieloma multiplo, in alternativa o in aggiunta all'immunofissazione, potendo stabilirne la classe anticorpale (IgG, IgA, IgM, Bence-Jones). In tale caso, gli antisieri posti a reagire nel solco attiguo alla corsa elettroforetica riconoscono specificamente le porzioni costanti o delle IgG, o delle IgA, o delle catene leggere (kappa o lambda). Mentre si formeranno delle strisce irregolari di precipitato per la policlonalit\u00e0 delle immunoglobuline normali, il reagente specifico per la classe della componente monoclonale evidenzier\u00e0 un archetto ben definito."}
{"id": "2565513", "revid": "1573940", "url": "https://it.wikipedia.org/wiki?curid=2565513", "title": "Shahrest\u0101n di Namin", "text": "Lo shahrest\u0101n di Namin (farsi \u0634\u0647\u0631\u0633\u062a\u0627\u0646 \u0646\u0645\u064a\u0646) \u00e8 uno dei 10 \"shahrest\u0101n\" della provincia di Ardabil, in Iran. Il capoluogo \u00e8 Namin. Lo shahrest\u0101n \u00e8 suddiviso in 3 circoscrizioni (\"bakhsh\"): "}
{"id": "2565514", "revid": "155634", "url": "https://it.wikipedia.org/wiki?curid=2565514", "title": "Campionati mondiali di pugilato dilettanti 2009 - Pesi piuma", "text": ""}
{"id": "2565515", "revid": "28057", "url": "https://it.wikipedia.org/wiki?curid=2565515", "title": "Battaglia di Kulm", "text": "La battaglia di Kulm fu combattuta tra il 29 e il 30 agosto 1813 durante la guerra della sesta coalizione dalle truppe del francesi comandate dal generale Dominique Vandamme e le forze austro-russo-prussiane sotto la guida del generale Barclay de Tolly e del generale Friedrich von Kleist. La battaglia fece seguito alla battaglia di Dresda vinta da Napoleone e si concluse con la distruzione dell'esercito francese che, lanciatosi all'inseguimento delle colonne nemiche in ritirata attraverso le disagevoli strade dei Monti Metalliferi, in Boemia, venne bloccato e successivamente accerchiato dopo una drammatica battaglia durata due giorni.\nLa sconfitta a Kulm e la quasi contemporanea disfatta nella battaglia del Katzbach fecero svanire le possibilit\u00e0 di vittoria di Napoleone e costrinsero l'imperatore ad iniziare il ripiegamento verso Lipsia dove in ottobre sarebbe stata combattuta la battaglia decisiva della guerra.\nAntefatti.\nDopo la vittoria francese nella battaglia di Dresda il 27 agosto 1813, Vandamme insistette nel continuare ad attaccare le forze della coalizione in ritirata. Napoleone invi\u00f2 i marescialli Laurent de Gouvion-Saint-Cyr e Auguste Marmont per supportare le forze di Vandamme. Vandamme e le sue forze marciavano nelle prime linee mentre Saint Cyr e Marmont marciavano nelle retrovie. Il 29 agosto 1813 le forze di Vandamme cozzarono contro quelle del generale russo Aleksandr Ivanovi\u010d Osterman-Tolstoj vicino alla citt\u00e0 di Kulm, otto chilometri a nordovest di Aussig (attuale \u00dast\u00ed nad Labem in Repubblica Ceca).\nBattaglia.\nIl 29 agosto Vandamme (32.000 soldati e 84 cannoni) attacc\u00f2 le forze austro-russe del generale Osterman-Tolstoj (circa 13-14.000 soldati). La situazione era molto delicata per la coalizione poich\u00e9 se Vandamme avesse vinto i francesi avrebbero avuto a disposizione lo spazio e il tempo per varcare le montagne ed insidiare pericolosamente gli eserciti della coalizione. L'attacco di Vandamme fu respinto e durante la notte arrivarono i rinforzi prussiani comandati da Friedrich von Kleist che attaccarono le retroguardie francesi. Nel tentativo di fronteggiare la doppia offensiva (in fronte con gli austro-russi e in retrovia con i prussiani), Vandamme tent\u00f2 di organizzare alcune manovre difensive ma l'inesperienza dei soldati francesi non rese possibile una difesa efficace e il risultato fu una ritirata con gravi perdite."}
{"id": "2565516", "revid": "1573940", "url": "https://it.wikipedia.org/wiki?curid=2565516", "title": "Shahrest\u0101n di Nir", "text": "Lo shahrest\u0101n di Nir (in farsi \u0634\u0647\u0631\u0633\u062a\u0627\u0646 \u0646\u064a\u0631) \u00e8 uno dei 10 \"shahrest\u0101n\" della provincia di Ardabil, Iran. Il capoluogo \u00e8 Nir.\nLo shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2565521", "revid": "1543377", "url": "https://it.wikipedia.org/wiki?curid=2565521", "title": "Bibliografia sul Texas", "text": ""}
{"id": "2565522", "revid": "6923", "url": "https://it.wikipedia.org/wiki?curid=2565522", "title": "Fiat-Concord 125", "text": ""}
{"id": "2565523", "revid": "6923", "url": "https://it.wikipedia.org/wiki?curid=2565523", "title": "Zastava 125pz", "text": ""}
{"id": "2565524", "revid": "6923", "url": "https://it.wikipedia.org/wiki?curid=2565524", "title": "Fiat-Concord 1600", "text": ""}
{"id": "2565525", "revid": "1573940", "url": "https://it.wikipedia.org/wiki?curid=2565525", "title": "Shahrest\u0101n di Parsabad", "text": "Lo shahrest\u0101n di Parsabad (farsi \u0634\u0647\u0631\u0633\u062a\u0627\u0646 \u067e\u0627\u0631\u0633 \u0627\u0628\u0627\u062f) \u00e8 uno dei 10 \"shahrest\u0101n\" della provincia di Ardabil, in Iran. Il capoluogo \u00e8 Parsabad. Lo shahrest\u0101n \u00e8 suddiviso in 3 circoscrizioni (\"bakhsh\"): "}
{"id": "2565527", "revid": "1980365", "url": "https://it.wikipedia.org/wiki?curid=2565527", "title": "Dominique-Joseph Ren\u00e9 Vandamme", "text": "Allo scoppio della rivoluzione francese era gi\u00e0 militare con il rango di brigadiere generale. Durante gli anni delle guerre rivoluzionarie francesi fu prima condannato per saccheggio e sospeso dall'incarico, in seguito venne riabilitato e prese parte alla battaglia di Stockach nel 1799, ma a causa del suo carattere e dei disaccordi con il generale Jean Victor Marie Moreau fu mandato in Olanda con compiti di supporto.\nDurante le guerre napoleoniche parteciper\u00e0 a diverse battaglie importanti, tra cui la battaglia di Austerlitz, la battaglia di Abensberg e la battaglia di Eckm\u00fchl. Durante la campagna del 1813 si trover\u00e0 anche a condurre eserciti ma verr\u00e0 catturato nella battaglia di Kulm. Nella campagna del 1815 fu alla testa del III Corpo d'armata francese, che prese parte alla battaglia di Ligny ma non raggiunse il campo di battaglia di Waterloo.\nVandamme era un soldato particolarmente aggressivo, brutale e violento; celebre a causa delle insubordinazioni e dei tanti saccheggi, dopo la restaurazione venne esiliato in America. Gli fu concesso di fare ritorno in patria nel 1819 e pass\u00f2 i suoi ultimi anni nella citt\u00e0 natale, in cui mor\u00ec all'et\u00e0 di 59 anni."}
{"id": "2565528", "revid": "119982", "url": "https://it.wikipedia.org/wiki?curid=2565528", "title": "Dominique Vandamme", "text": ""}
{"id": "2565529", "revid": "1355461", "url": "https://it.wikipedia.org/wiki?curid=2565529", "title": "Uig (Skye)", "text": "Il villaggio di Uig si trova in una baia riparata sulla costa settentrionale della penisola chiamata Trotternish sull'isola di Skye, in Scozia.\nDal suo porto partono i traghetti Caledonian MacBrayne diretti a Tarbert sull'isola di Harris e a Lochmaddy sull'isola di North Uist entrambe appartenenti all'arcipelago delle Isole Ebridi Esterne\nDal mese di agosto 2006, Uig \u00e8 servita dagli autobus interni circolanti sull'isola di Skye. Inoltre, \u00e8 collegata tramite il servizio di autobus Scottish Citylink ad altre citt\u00e0 scozzesi quali Fort William e Glasgow.\nLa localit\u00e0 di Uigg, isola del Principe Edoardo, Canada, ha preso il nome dalla cittadina di Uig."}
{"id": "2565530", "revid": "26637749", "url": "https://it.wikipedia.org/wiki?curid=2565530", "title": "Rock-paper-scissors-lizard-spock", "text": ""}
{"id": "2565531", "revid": "124228187", "url": "https://it.wikipedia.org/wiki?curid=2565531", "title": "P\u00e9ter Gul\u00e1csi", "text": "Carriera.\nClub.\nGul\u00e1csi \u00e8 cresciuto nelle giovanili dell'MTK Budapest, squadra che per la stagione 2007-2008 lo cede al Liverpool in prestito. Dopo aver giocato nelle giovanili non avendo spazio in prima squadra, viene acquistato interamente dai \"Reds\" la stagione successiva. Nel mercato estivo del 2009 viene ceduto in prestito all'Hereford United e nel 2010 al Tranmere. Il 19 luglio 2011 passa in prestito al Hull City.\nHa lasciato il Liverpool nel 2013 per accasarsi al Salisburgo.\nDopo 2 anni in Austria si trasferisce in Germania al RB Lipsia. Dopo un primo anno da riserva in Zweite Liga, al secondo anno (disputato in Bundesliga) Gul\u00e1csi diviene titolare fisso del club, divenendone pure capitano nel 2021 a seguito della partenza di Marcel Sabitzer.\nNazionale.\nHa giocato in passato per l'Ungheria Under-17 e l'Ungheria Under-19. Dal 2008 gioca invece nell'Under-20 e nell'Under-21 ungherese. Nel maggio del 2008 era stato convocato dalla Nazionale maggiore per la sfida contro la Croazia: la partita si \u00e8 conclusa 1-1 ma Gul\u00e1csi non \u00e8 sceso in campo.\nViene convocato per gli Europei 2016 in Francia.\nDopo il torneo in terra francese diviene il titolare della selezione magiara rimpiazzando G\u00e1bor Kir\u00e1ly.\nStatistiche.\nPresenze e reti nei club.\n\"Statistiche aggiornate al 23 giugno 2021.\"\nPalmar\u00e8s.\nClub.\nIndividuale.\nCalciatore dell'anno (Ungheria): 2018, 2019"}
{"id": "2565532", "revid": "229244", "url": "https://it.wikipedia.org/wiki?curid=2565532", "title": "Incoronazione della Vergine, San Giovanni e San Benedetto", "text": ""}
{"id": "2565535", "revid": "229244", "url": "https://it.wikipedia.org/wiki?curid=2565535", "title": "Lizzano (Italia)", "text": ""}
{"id": "2565537", "revid": "229244", "url": "https://it.wikipedia.org/wiki?curid=2565537", "title": "El Paso (Texas)", "text": ""}
{"id": "2565539", "revid": "229244", "url": "https://it.wikipedia.org/wiki?curid=2565539", "title": "Electra Glide (film)", "text": ""}
{"id": "2565540", "revid": "229244", "url": "https://it.wikipedia.org/wiki?curid=2565540", "title": "Colmar (Francia)", "text": ""}
{"id": "2565550", "revid": "466539", "url": "https://it.wikipedia.org/wiki?curid=2565550", "title": "Mary Katherine Goddard", "text": "Biografia.\nFu la prima a stampare la Dichiarazione d'indipendenza degli Stati Uniti con i nomi dei firmatari. Suo fratello William Goddard era stato editore e stampatore di un giornale rivoluzionario chiamato \"The Journal Maryland\". La signora Goddard prese il controllo del giornale nel 1774, quando suo fratello era occupato in viaggio per affari e continu\u00f2 a pubblicare tutta la guerra d'indipendenza americana fino al 1784. Successivamente, suo fratello la costrinse ad abbandonare il giornale a causa di un aspro litigio. Nel 1775 divenne tipografa nell'ufficio postale di Baltimora. Gest\u00ec un negozio di libri e ha pubblic\u00f2 un almanacco.\nQuando il 18 gennaio 1777 il Congresso continentale decise di stampare la Dichiarazione di Indipendenza, Goddard fu una dei primi ad offrire l'uso della sua stampa nonostante i rischi di essere considerata una traditrice da parte degli inglesi. La sua copia, la stampa Goddard fu la seconda stampa ma la prima a contenere i nomi dei firmatari.\nGoddard fu una tipografa di successo per 14 anni ma fu rimossa dalla sua posizione nel 1789 dal capo tipografo Samuel Osgood, nonostante le proteste generali da parte della comunit\u00e0 di Baltimora. Osgood nomin\u00f2 un suo alleato politico per sostituirla. Il 12 novembre 1789 oltre 230 cittadini di Baltimora presentarono una petizione per chiedere il suo reintegro, ma non ebbe successo. Dopo il suo licenziamento, Goddard vendette i suoi libri e la cancelleria. Mor\u00ec 12 agosto 1816 amata dalla sua comunit\u00e0."}
{"id": "2565555", "revid": "2048388", "url": "https://it.wikipedia.org/wiki?curid=2565555", "title": "Episodi di Kung Fu (prima stagione)", "text": " "}
{"id": "2565556", "revid": "729019", "url": "https://it.wikipedia.org/wiki?curid=2565556", "title": "Battaglia di La Rothi\u00e8re", "text": "La battaglia di La Rothi\u00e8re fu combattuta il 1\u00ba febbraio 1814 nell'ambito della campagna nel nord-est della Francia della Guerra della sesta coalizione, tra le truppe del Primo Impero francese comandate dall'imperatore Napoleone Bonaparte e le forze della sesta coalizione sotto la guida del feldmaresciallo Gebhard Leberecht von Bl\u00fccher.\nLo scontro fu la diretta conseguenza della battaglia di Brienne combattuta tre giorni prima: dopo aver inflitto una modesta sconfitta alle forze di Bl\u00fccher, Napoleone le aveva inseguite per un tratto per poi attestarsi nel villaggio di La Rothi\u00e8re per decidere il da farsi. Questo consent\u00ec a Bl\u00fccher di ricongiungersi alle truppe alleate dell'armata di Karl Philipp Schwarzenberg e di organizzare un contrattacco con forze soverchianti: i francesi furono messi sotto pressione, ma tennero il campo e alla fine ripiegarono protetti dal buio.\nLa battaglia si concluse con la ritirata francese e la conseguente vittoria dei coalizzati. Per Napoleone si tratt\u00f2 della prima sconfitta subita in patria della sua carriera militare.\nAntefatti.\nSul finire del dicembre 1813 le forze della Sesta coalizione diedero il via all'invasione della Francia metropolitana. I principali raggruppamenti alleati impegnati nella campagna nel nord-est della Francia erano costituiti dall'Armata della Slesia del feldmaresciallo prussiano Gebhard Leberecht von Bl\u00fccher, con circa 80.000 truppe russe e prussiane, e dall'Armata di Boemia del feldmaresciallo austriaco Karl Philipp Schwarzenberg, con circa 200.000 soldati austriaci, russi e degli Stati tedeschi. Elementi delle forze di Schwarzenberg furono tra i primi a entrare in Francia, il 22 dicembre, passando attraverso il territorio svizzero a sud di Basilea; l'armata di Bl\u00fccher entr\u00f2 in Francia il 29 dicembre attraversando il medio corso del Reno tra Rastadt e Coblenza, mentre il grosso delle forze di Schwarzenberg pass\u00f2 a sua volta il Reno il 1\u00ba gennaio 1814 nella zona di Basilea.\nLe pesanti perdite patite nella campagna di Germania del 1813 avevano ridotto ai minimi termini la Grande Armata di Napoleone, e gli oltre 480 chilometri della frontiera orientale francese erano difesi da non pi\u00f9 di 67.000 soldati, in maggioranza coscritti appena richiamati e scarsamente addestrati ed equipaggiati; davanti a una simile sproporzione di forze, i marescialli di Napoleone poterono fare ben poco per contrastare il passaggio del Reno da parte dei coalizzati, e preferirono quindi ritirarsi offrendo scarsa resistenza. In nove giorni l'armata di Bl\u00fccher copr\u00ec 120 chilometri portandosi, il 22 gennaio, oltre le rive del fiume Marna; Schwarzenberg, pi\u00f9 cauto nei movimenti, marciando da sud-est raggiunse Langres il 17 gennaio dove sost\u00f2 alcuni giorni prima di rimettersi in moto il 24 gennaio. Le due principali armate dei coalizzati erano ormai vicine a ricongiungersi per formare un'unica grande forza di quasi 300.000 uomini che avrebbe marciato congiuntamente su Parigi, centro nevralgico dell'impero napoleonico; l'unica possibilit\u00e0 per i francesi era quindi quella di impedire il ricongiungimento dei coalizzati e approfittare della dispersione delle due armate su un vasto fronte per affrontarle e batterle separatamente.\nDopo aver cercato di consolidare la situazione politica interna della Francia, Napoleone lasci\u00f2 Parigi il 25 gennaio per mettersi alla testa dell'armata campale impegnata contro i coalizzati. A Ch\u00e2lons-sur-Marne l'imperatore riusc\u00ec a radunare circa 35.000 uomini, che mosse subito verso sud-ovest per incunearsi nelle disperse forze di Bl\u00fccher; solo la cattura fortuita di alcuni dispacci francesi imped\u00ec che il feldmaresciallo prussiano, attestato con il suo quartier generale nella zona di Brienne-le-Ch\u00e2teau, fosse colto di sorpresa dalla controffensiva francese. Bl\u00fccher riusc\u00ec a richiamare appena in tempo parte delle sue forze, e la battaglia di Brienne il 29 gennaio fu una scontro dall'esito di poco favorevole ai francesi: dopo una dura battaglia Bl\u00fccher abbandon\u00f2 Brienne in mano al nemico, ma si ritir\u00f2 con ordine in direzione dell'armata di Schwarzenberg, attestata nella zona tra Bar-sur-Aube e Chaumont. Entro il 30 gennaio Bl\u00fccher e Schwarzenberg si erano ricongiunti nei pressi di Trannes.\nDopo l'inutile successo di Brienne Napoleone aveva perso il contatto con il nemico, di cui ignorava tanto la consistenza numerica quanto le intenzioni. Dopo aver cercato di inseguire le forze di Bl\u00fccher in ritirata marciando verso sud da Brienne, il 30 gennaio l'imperatore si attest\u00f2 a La Rothi\u00e8re, a met\u00e0 strada tra Brienne e Trannes, per decidere il da farsi. Il maresciallo \u00c9douard Adolphe Casimir Joseph Mortier stava fronteggiando l'avanguardia dell'Armata di Boemia nella zona di Troyes pi\u00f9 a ovest, e Napoleone decise che quello sarebbe stato il settore principale dell'azione; l'imperatore dispose quindi la partenza della sua armata da La Rothi\u00e8re per la mattina del 1\u00ba febbraio, convinto che i coalizzati avrebbero attuato nel suo settore solo manovre diversive. A Trannes invece Bl\u00fccher aveva convinto l'alto comando degli alleati a organizzare una grande offensiva contro le truppe di Napoleone, e quello stesso 1\u00ba febbraio si mise in marcia verso La Rothi\u00e8re alla testa di un'ampia armata.\nForze in campo.\nDalla posizione sulle colline a nord di Trannes i coalizzati avevano un'ottima visuale sulle posizioni francesi a La Rothi\u00e8re. Napoleone disponeva di circa 45.000 uomini, schierati con fronte rivolto a sud a coprire una linea a semicerchio lunga pi\u00f9 di 11 chilometri dal villaggio di Dienville sul fiume Aube a ovest al villaggio di Morvillers a est, con l'abitato di La Rothi\u00e8re collocato pi\u00f9 o meno al centro. Il fianco destro a Dienville era tenuto dal corpo d'armata del generale \u00c9tienne Maurice G\u00e9rard (circa 8.200 uomini), mentre il centro era tenuto dal corpo d'armata del maresciallo Claude-Victor Perrin (circa 6.000 uomini) appoggiato dalla cavalleria della Guardia imperiale del generale \u00c9tienne Marie Antoine Champion de Nansouty (7.100 uomini) e dall'artiglieria della Guardia del generale Antoine Drouot (1.100 uomini); il fianco sinistro fino a Morvillers era coperto dal corpo di cavalleria del generale \u00c9douard Jean-Baptiste Milhaud e dal corpo d'armata del maresciallo Auguste Marmont (circa 6.700 uomini). Il corpo d'armata del maresciallo Michel Ney, con quasi 12.000 uomini di tre esperte divisioni della Giovane Guardia, si trovava alle spalle dell'armata ed era in procinto di mettersi in marcia verso nord alla volta di Troyes.\nBench\u00e9 il grosso delle forze dei coalizzati provenisse dalle file dell'Armata di Boemia, lo zar Alessandro I di Russia e il re Federico Guglielmo III di Prussia (entrambi presenti al quartier generale dell'armata) avevano deciso di affidare la conduzione dell'attacco a Bl\u00fccher, riducendo Schwarzenberg al ruolo di mero spettatore. Il feldmaresciallo prussiano poteva schierare pi\u00f9 di 102.500 uomini provenienti da cinque nazioni diverse; poich\u00e9 alcuni di essi (i contingenti provenienti da Regno di Baviera e Regno di W\u00fcrttemberg) si erano solo da poco uniti alle forze della coalizione abbandonando la loro passata alleanza con la Francia, per evitare di confondere gli amici con i nemici a tutti gli uomini, dai generali ai soldati semplici, fu ordinato di indossare una fascia bianca annodata sul braccio sinistro.\nBl\u00fccher colloc\u00f2 sulla sua ala sinistra, a cavallo dell'Aube, il corpo d'armata del generale Ign\u00e1c Gyulay con 14.000 soldati austriaci; al centro erano collocati 22.600 russi provenienti dai ranghi dell'Armata della Slesia, suddivisi tra i corpi d'armata dei generali Zakhar Dmitrievich Olsufiev e Fabian Gottlieb von Osten-Sacken e il corpo di cavalleria del generale Illarion Vasil'evi\u010d Vasil'\u010dikov; sulla destra infine si trovava il corpo d'armata del W\u00fcrttemberg proveniente dall'Armata di Boemia, con circa 12.500 uomini agli ordini del principe ereditario Guglielmo e del generale Frederic von Franquemont. Il corpo d'armata del generale Carl Philipp von Wrede, con 15.000 soldati bavaresi e la divisione austriaca del generale Johann Maria Philipp Frimont forte di altri 12.000 uomini, era in arrivo da Soulaines-Dhuys a nord-est ed era diretto contro il fianco esposto di Napoleone a Morvillers; infine, alle spalle del centro dei coalizzati era collocata la riserva dell'Armata di Boemia, agli ordini del generale russo Michael Andreas Barclay de Tolly e comprendente i reparti d'\u00e9lite della Guardia imperiale russa (15.000 fanti e 4.700 cavalieri) e del corpo granatieri del generale Nikolaj Nikolaevi\u010d Raevskij (6.500 uomini).\nLa battaglia.\nLa mattina del 1\u00ba febbraio il tempo era pessimo nella zona di La Rothi\u00e8re, con temperature basse e un fitto nevischio che cadeva dal cielo; le strade della zona erano ridotte a un pantano di fango, rendendo molto difficile spostare l'artiglieria. Alle 09:00 Napoleone comp\u00ec un giro di ispezione delle sue prime linee a La Rothi\u00e8re: rapporti della cavalleria francese e resconti degli abitanti della zona segnalavano movimenti di truppe nemiche a partire dai villaggi di Trannes ed \u00c9clance a sud della posizione tenuta dai francesi, ma la pessima visibilit\u00e0 data dalle nevicate impediva all'imperatore di farsi un'idea chiara della situazione. Ritenendo che qualunque movimento dei coalizzati nella zona fosse solo una manovra diversiva, alle 10:00 Napoleone ordin\u00f2 al corpo di Ney di mettersi in marcia verso nord; due ore pi\u00f9 tardi, tuttavia, un preoccupato rapporto del maresciallo Victor segnal\u00f2 come consistenti colonne nemiche fossero in marcia per La Rothi\u00e8re, forze troppo numerose per rappresentare solo un diversivo. Pur ancora dubbioso sul dover affrontare una grande battaglia, Napoleone decise di restare sulle sue posizioni e ordin\u00f2 a Ney di interrompere la manovra e di tornare a La Rothi\u00e8re.\nIl piano dei coalizzati prevedeva di tenere impegnata l'armata di Napoleone con un attacco frontale mentre il corpo austro-bavarese di Wrede piombava sul suo fianco sinistro, tagliandogli la via di ritirata attraverso Brienne e stringendola con le spalle al fiume Aube; tuttavia, fu necessario aspettare che le forze di Wrede fossero in posizione e l'attacco non inizi\u00f2 se non alle 13:00 con un forte bombardamento di artiglieria. Per una mezz'ora infuri\u00f2 un lungo duello con l'artiglieria francese appostata sui due lati di La Rothi\u00e8re, finch\u00e9 il villaggio non fu preso d'assalto dalla fanteria russa del generale Sacken; il piccolo abitato di La Rothi\u00e8re era tenuto dalla divisione del generale Guillaume Philibert Duhesme, parte del corpo d'armata di Victor, che ingaggi\u00f2 subito una dura lotta contro i russi in mezzo alle nevicate.\nLa cavalleria della Guardia imperiale francese del generale Nansouty cerc\u00f2 di parare la mossa caricando l'artiglieria russa che bersagliava La Rothi\u00e8re, ma i cannoni erano protetti da unit\u00e0 di \"j\u00e4ger\" russi schierati a quadrato che infransero l'impeto dei cavalieri francesi. Sacken chiam\u00f2 in aiuto la cavalleria del generale Vasil'\u010dikov, e davanti a La Rothi\u00e8re si svilupp\u00f2 una confusa mischia tra reparti montati con alterne vicende; alla fine, i francesi dovettero ripiegare abbandonando 24 cannoni dell'artiglieria a cavallo della Guardia in mano al nemico. Sacken pot\u00e9 cos\u00ec portare avanti il suo attacco a La Rothi\u00e8re, dove ormai i combattimenti erano alla baionetta: appoggiati dal fuoco di una grande batteria di 62 pezzi d'artiglieria, i russi espugnarono la chiesa e gran parte dell'abitato catturando anche otto cannoni nemici, ma i francesi di Duhesme furono in grado di tenere l'estremit\u00e0 settentrionale del villaggio.\nPi\u00f9 a est, il corpo d'armata del W\u00fcrttemberg era emerso dai boschi a nord di \u00c9clance e aveva assalito il piccolo abitato di La Giberie: quattro squadroni di cavalleggeri del W\u00fcrttemberg sorpresero due battaglioni di fanteria francesi lasciati senza supporto, e li misero in rotta prendendo 130 prigionieri. Victor fece intervenire una brigata, e dopo pesanti scontri i francesi riconquistarono La Giberie intorno alle 16:00, obbligando il principe Guglielmo a chiedere rinforzi a Bl\u00fccher. La battaglia aveva preso vita anche sul lato opposto della linea francese, dove gli austriaci di Gyulay avevano assalito il villaggio di Dienville e il suo ponte sull'Aube tenuto dal corpo di G\u00e9rard; nonostante la superiorit\u00e0 numerica, tuttavia, gli austriaci non riuscirono a portare a termine l'attacco e furono respinti dalla violenta fucileria aperta dai francesi.\nNapoleone si era finalmente reso conto di stare affrontando un grande attacco, e intorno alle 16:00 ordin\u00f2 immediatamente al corpo della Giovane Guardia di correre in soccorso delle forze di Victor al centro: guidate da Ney, le forze francesi scacciarono i russi da La Rothi\u00e8re e lo stesso generale Sacken sfugg\u00ec di poco alla cattura. La divisione di cavalleria della Guardia comandata dal generale Pierre David de Colbert-Chabanais caric\u00f2 in appoggio al contrattacco di Ney, infliggendo dure perdite alla fanteria di Sacken e al vicino corpo russo del generale Olsufiev che tentava di appoggiarlo. Bl\u00fccher aveva fatto muovere la riserva russa di Barclay de Tolly in appoggio delle truppe del W\u00fcrttemberg a La Giberne, ma le pressanti richieste di aiuto da parte di Sacken lo obbligarono a ricredersi. Dopo una serie di ordini e contrordini, la divisione granatieri del generale Ivan F\u00ebdorovi\u010d Paskevi\u010d entr\u00f2 infine in azione a La Rothi\u00e9re, ingaggiando feroci scontri con la divisione della Giovane Guardia del generale Pierre Decouz; alla fine i francesi furono respinti dal villaggio e lo stesso Decouz rimase gravemente ferito.\nMentre i combattimenti infuriavano al centro della linea francese, il corpo austro-bavarese di Wrede aveva ingaggiato una dura lotta sul fianco sinistro di Napoleone contro il corpo del maresciallo Marmont, attestato a difesa sulle alture tra i villaggi di Morvillers e Chaumesnil pi\u00f9 a sud. Le unit\u00e0 austriache di Frimont lanciarono attacchi contro Morvillers, riuscendo infine a prendere il villaggio grazie al mero peso dei numeri; Marmont ordin\u00f2 quindi un ripiegamento verso il bosco di Ajou alle spalle del villaggio. Alle 16:00 giunsero a Wrede richieste di aiuto da parte del principe Guglielmo, e il generale bavarese mand\u00f2 un contingente ad attaccare il villaggio di Chaumesnil: i due battaglioni francesi che lo difendevano si ritirarono all'approssimarsi del nemico senza offrire resistenza. Informato della caduta di Chaumesnil, Napoleone ordin\u00f2 un immediato contrattacco per riprendere il villaggio; la divisione di cavalleria della Guardia del generale Claude-\u00c9tienne Guyot, la divisione di fanteria leggera della Giovane Guardia del generale Claude Marie Meunier e una batteria di 16 cannoni lanciarono un attacco intorno alle 19:00, ma furono respinti dalla dura resistenza del nemico; la cavalleria austro-bavarese lanci\u00f2 un contrattacco e cattur\u00f2 i cannoni della batteria francese.\nCon il suo centro a un passo dallo sfondamento e la sua ala sinistra a rischio di aggiramento, a Napoleone non rest\u00f2 altro da fare che ordinare la ritirata. Intorno alle 20:00 la fanteria francese si ritir\u00f2 da La Rothi\u00e8re, anche se una retroguardia trincerata nelle abitazioni della parte nord del villaggio tenne a bada i russi impedendogli di inseguire il nemico; l'oscurit\u00e0 crescente e la ripresa di forti nevicate aiutarono i francesi a sganciarsi dal nemico e confusero i movimenti dei coalizzati: reparti bavaresi e del W\u00fcrttemberg finirono con l'attaccarsi reciprocamente dopo essersi scambiati per nemici, consentendo a Marmont di districare le sue truppe da una difficile situazione. Alla fine, mentre i coalizzati si fermavano per la notte, Napoleone riusc\u00ec a far ripiegare le sue truppe verso nord.\nConseguenze.\nLa Rothi\u00e8re fu fondamentalmente una ripetizione a parti invertite della battaglia di Brienne combattuta tre giorni prima: attestato in posizione difensiva, Napoleone fu colto di sorpresa dall'attacco di Bl\u00fccher, ma nonostante l'inferiorit\u00e0 numerica tenne le sue posizioni e alla fine riusc\u00ec a trarsi d'impaccio ripiegando con il grosso della sua armata grazie alla protezione del buio; pur non cos\u00ec determinante, la battaglia di La Rothi\u00e8re fu nondimeno la prima sconfitta personale riportata dall'imperatore sul suolo di Francia nella sua carriera militare. Lo scontro era stato molto duro, con almeno 6.000 perdite tra morti, feriti e prigionieri per parte; il grosso delle perdite dei coalizzati era concentrato nel corpo russo di Sacken, che nei violenti scontri per il possesso dell'abitato di La Rothi\u00e8re perse da solo circa 4.000 uomini. L'armata francese dovette registrare gravi perdite in fatto di artiglieria, con almeno 50 o 60 pezzi abbandonati in mano al nemico principalmente perch\u00e9 le strade ridotte a pantani di fango impedirono di trascinarli via dal campo di battaglia.\nI generali coalizzati furono presi dall'entusiasmo per aver inflitto una sconfitta campale al grande Napoleone, e invece di organizzare un vigoroso inseguimento persero tempo in festeggiamenti e reciproche congratulazioni. Ci\u00f2 consent\u00ec a Napoleone di ripiegare con relativo ordine in direzione delle forze di Mortier attestate a Troyes, anche se una marcia forzata di due giorni e due notti in pieno inverno lungo strade innevate fu una prova durissima per gli inesperti coscritti della sua armata: almeno 4.000 o 5.000 soldati francesi gettarono le armi e disertarono i ranghi dell'armata napoleonica per tornare alle loro case.\nIl successo di La Rothi\u00e8re aveva galvanizzato i comandi dell'Armata di Slesia, che insistevano per una immediata avanzata congiunta delle forze della coalizione in direzione di Parigi; Schwarzenberg tuttavia manteneva un atteggiamento cauto, frutto anche della posizione politica del governo di Vienna che non voleva necessariamente un crollo totale della Francia napoleonica per paura che ci\u00f2 avvantaggiasse troppo Prussia e Russia nei rapporti di forza in Europa. Dopo varie discussioni, le forze dei coalizzati ripresero la marcia su Parigi divise in due tronconi: l'Armata della Slesia avanz\u00f2 lungo il corso della Marna e quella di Boemia lungo il corso della\nSenna, finendo di nuovo per allontanarsi l'una dall'altra. Questo consent\u00ec a Napoleone di riproporre la sua strategia volta a battere separatamente le due armate nemiche, e tra l'8 e il 14 febbraio seguenti le forze francesi inflissero una serie di imbarazzanti sconfitte alle unit\u00e0 di Bl\u00fccher nel corso della cosiddetta \"campagna dei sei giorni\"."}
{"id": "2565559", "revid": "1566286", "url": "https://it.wikipedia.org/wiki?curid=2565559", "title": "Gregory Ratoff", "text": "Come attore \u00e8 ricordato principalmente per la sua interpretazione nel film \"Eva contro Eva\" (1950), nel ruolo del produttore Max Fabian.\nBiografia.\nNato a Samara (Russia) da genitori ebrei, dovette sospendere gli studi di legge a San Pietroburgo per combattere durante la prima guerra mondiale con l'esercito russo, e in seguito li abbandon\u00f2 per trasferirsi nella capitale e lavorare al teatro d'arte di Mosca. \nDopo aver lasciato il suo Paese in seguito alla rivoluzione bolscevica, raggiunse prima Parigi e in seguito si trasfer\u00ec negli Stati Uniti, dove venne scoperto dall'impresario americano Lee Shubert e lavor\u00f2 a New York nel teatro Yiddish e a Broadway sia come produttore sia come regista. All'inizio degli anni trenta si trasfer\u00ec a Hollywood, dove ottenne subito un grande successo come attore, specializzandosi in parti di esuberanti personaggi europei, stravaganti registi o produttori dal forte accento straniero, come nella commedia \"A che prezzo Hollywood?\" (1932) di George Cukor. Recit\u00f2 in numerosi popolari film degli anni trenta, come \"Melodie della vita\" (1932) di Gregory La Cava, \"Non sono un angelo\" (1933) accanto a Mae West, \"Le vie della gloria\" (1936) di Howard Hawks, e altri di minor pregio ma che riscattava con la sua sola presenza. \nDal 1936 pass\u00f2 dietro la macchina da presa, dimostrando buone capacit\u00e0 in vari generi e in film di routine, ma anche in prodotti pi\u00f9 complessi. Diresse Ingrid Bergman nel suo primo film americano, il delicato \"Intermezzo\" (1939), e Douglas Fairbanks Jr. in un doppio spavaldo ruolo nell'avventuroso \"I vendicatori\" (1941). Ratoff riusc\u00ec anche a ottenere grandi interpretazioni da attori di estroversa personalit\u00e0 come lui: diresse Peter Lorre in \"La spia dei lancieri\" (1937), Erich Von Stroheim in \"I Was an Adventuress\" (1940) e Orson Welles in \"Cagliostro\" (1949). Negli anni cinquanta apparve ancora come attore in numerosi film, fra i quali \"Eva contro Eva\" (1950), in cui diede una delle sue migliori interpretazioni nel ruolo dell'eccentrico produttore teatrale Max Fabian.\nMor\u00ec nel 1960 in Svizzera a causa di un cancro; la sua salma fu riportata negli Stati Uniti. \u00c8 sepolto nel Cimitero ebraico di Mount Hebron, New York."}
{"id": "2565567", "revid": "123549697", "url": "https://it.wikipedia.org/wiki?curid=2565567", "title": "Sexy Chick", "text": "Sexy Chick \u00e8 un singolo del DJ francese David Guetta, pubblicato il 24 luglio 2009 come secondo estratto dal quarto album in studio \"One Love\".\nIl singolo ha visto la partecipazione alla parte vocale del cantautore e rapper statunitense Akon.\nIl brano \u00e8 la versione censurata della canzone Sexy Bitch.\nDescrizione.\nIl brano a un mese dalla pubblicazione ha raggiunto la top 5 inglese, seguita proprio da \"When love takes over\" al 4\u00ba posto.\nIl pezzo in realt\u00e0 si chiama \"Sexy Bitch\" (ed \u00e8 con questo titolo che \u00e8 contenuta nell'album), ma \u00e8 stata contestata perch\u00e9 la parola \"bitch\" (puttana) era piuttosto offensiva.\nVideo musicale.\nIl videoclip del brano inizia con la vista di un biglietto per una serata ad Ibiza di David e di un viaggio in aereo della compagnia aerea Vueling. Una ragazza segue con lo sguardo l'aereo che le vola sopra la testa ed ecco Akon che si sveglia nel letto trovandosi intorno tantissime foto di ragazze, poi trova attaccata una foto allo specchio con vicino scritto l'invito ad una festa. Successivamente, viene mostrato David Guetta circondato da ragazze sul bordo di una piscina. Akon lo raggiunge ed insieme alle ragazze si tuffano varie volte. Poi arriva sera, entra in scena Cathy Guetta (la moglie di David) che segue Akon nel retroscena del Pacha, una discoteca dove David sta facendo musica. Akon lo raggiunge e canta il finale della canzone. Il video finisce con Akon che si risveglia ancora circondato dalle foto delle ragazze. Il video \u00e8 stato girato a Ibiza il 30 luglio 2009."}
{"id": "2565568", "revid": "2048388", "url": "https://it.wikipedia.org/wiki?curid=2565568", "title": "Episodi di Kung Fu (seconda stagione)", "text": " "}
{"id": "2565573", "revid": "2048388", "url": "https://it.wikipedia.org/wiki?curid=2565573", "title": "Episodi di Kung Fu (terza stagione)", "text": " "}
{"id": "2565576", "revid": "767487", "url": "https://it.wikipedia.org/wiki?curid=2565576", "title": "Murat (fiume)", "text": "Il fiume Murat (in lingua turca: Murat Nehri) \u00e8 la sorgente maggiore dell'Eufrate. Nell'antichit\u00e0 venne anche chiamato Arsanias (in armeno: \u0531\u0580\u0561\u056e\u0561\u0576\u056b). Il fiume nasce nei pressi del Monte Ararat a nord del lago di Van, nella Turchia orientale, e scorre verso ovest per 722\u00a0km attraverso le montagne, venendo poi a formare insieme al Karasu \u00c7ayi il corso superiore dell'Eufrate vicino Malatya. Nei suoi pressi sorgeva l'antica citt\u00e0 di Artaxata, secondo lo storico greco Plutarco.\nLa pi\u00f9 grande diga della Turchia, la diga di Keban, venne ultimata nel 1974, progettata per fornire energia idroelettrica."}
{"id": "2565580", "revid": "484362", "url": "https://it.wikipedia.org/wiki?curid=2565580", "title": "Arsanias", "text": ""}
{"id": "2565590", "revid": "1543377", "url": "https://it.wikipedia.org/wiki?curid=2565590", "title": "Santa Mar\u00eda de Pantasma", "text": "Santa Mar\u00eda de Pantasma \u00e8 un comune del Nicaragua facente parte del dipartimento di Jinotega."}
{"id": "2565591", "revid": "54253", "url": "https://it.wikipedia.org/wiki?curid=2565591", "title": "Attentato al World Trade Center del 1993", "text": "L'attentato al World Trade Center del 1993 \u00e8 stato un attacco terroristico avvenuto il 26 febbraio 1993, quando un furgone-bomba esplose nel parcheggio sotterraneo del World Trade Center a Manhattan. Venne impiegata una miscela di nitrourea e gas idrogeno dal peso di circa 680 kg con l'intenzione di causare l'implosione delle Torri Gemelle e la morte di migliaia di persone. Le strutture portanti principali non subirono danni, ma rimasero uccise 6 persone e ci furono 1.042 feriti. Per l'FBI si tratt\u00f2 del pi\u00f9 grosso ordigno artigianale mai costruito.\nCronologia dell'evento.\nIl terrorista pakistano Ramzi Yusuf, assieme al giordano Eyad Ismoil, noleggi\u00f2 un furgone giallo presso la Ryder in Lower Manhattan e lo lasci\u00f2 nel parcheggio sotterraneo B-2 del WTC intorno a mezzogiorno. Alle 12:17:37 locali la bomba esplose generando approssimativamente una pressione di 1034,1 MPa che provoc\u00f2 un cratere di circa 30\u00a0m, la rottura dell'impianto idrico ed energetico, determinando anche il black out di onde-radio nell'intera area di Manhattan, linee telefoniche comprese. Una colonna di fumo raggiunse il 93\u00ba piano di entrambe le torri, soprattutto attraverso le scale, tanto che rese molto difficile evacuare e molti occupanti rimasero intossicati a causa dell'inalazione. Centinaia di persone, tra cui 17 bambini, rimasero intrappolate negli ascensori bloccati per cinque ore. Durante l'attacco morirono sei persone e 1.042 persone furono ferite, la maggior parte durante l'evacuazione.\nCirca nove minuti dopo l'esplosione giunsero sul posto distaccamenti del New York Fire Department e pattuglie del New York Police Department e del pronto soccorso, incaricate di evacuare le aree interessate dall'esplosione e soccorrere eventuali feriti. Durante le operazioni di salvataggio, 28 persone con problemi medici vennero soccorse tramite elicotteri della polizia, 15 rimasero ferite a causa dell'esplosione e 20 persone ebbero problemi cardiaci; inoltre un pompiere venne ricoverato in ospedale, mentre altri 87 pompieri, 35 poliziotti e un operaio dell'EMS rimasero feriti negli incendi che seguirono.\nLe torri tuttavia non crollarono come voluto dall'attentato, ma se il furgone fosse stato parcheggiato accanto alle fondamenta in cemento del World Trade Center, l'obiettivo di Yusuf sarebbe potuto essere stato raggiunto in quanto la Torre Nord sarebbe potuta collassare verso la Torre Sud, distruggendole entrambe. L'esplosione danneggi\u00f2 in particolare il Marriott Hotel, che dopo un lavoro di ristrutturazione verr\u00e0 riaperto solo nel novembre dell' anno successivo.\nI responsabili.\nL'attacco fu pianificato da un commando di terroristi islamici, tra cui Ramzi Yusuf (capo del commando e ideatore dell'attentato), Mahmud Abouhalima, Mohammad Salameh, Nidal Ayyad, Abdul Rahman Yasin e Ahmad Ajaj. Mohammad Salameh si present\u00f2 il giorno dopo all'agenzia dove avevano noleggiato il furgone servito per l'attentato, per chiedere la restituzione della cauzione che gli sarebbe servita per poter fuggire in aereo .\nNel marzo del 1994 quattro uomini furono arrestati per il coinvolgimento nell'attentato: Abouhalima, Ajaj, Ayyad e Salameh, colpevoli di cospirazione, distruzione di propriet\u00e0 e trasporto di esplosivo. Nel novembre 1997 altri due uomini furono arrestati: Yusuf, l'ideatore dell'attentato, ed Eyad Ismoil, che guid\u00f2 il furgone con l'esplosivo. Pur non essendo direttamente coinvolto, fu condannato all'ergastolo per cospirazione sediziosa anche lo sceicco Omar Abd al-Rahman.\nMonumenti.\nUna fontana di granito in memoria delle vittime fu disegnata da Elyn Zimmerman e dedicata nel 1995 in Austin J.Tobin Plaza, sul luogo dell'esplosione. Conteneva i nomi delle vittime e la seguente scritta:\nDurante gli attentati dell'11 settembre 2001 la fontana venne distrutta insieme alle torri gemelle, ma fu ritrovato un frammento con il nome \"John\", che venne poi usato come nuova memoria in onore alle vittime dell'attacco del 2001."}
{"id": "2565593", "revid": "287204", "url": "https://it.wikipedia.org/wiki?curid=2565593", "title": "Villa Vettori", "text": "Villa Vettori \u00e8 una villa veneta di San Vendemiano, ubicata nella frazione di Zopp\u00e8.\nStoria.\nVilla Vettori fu edificata presumibilmente nella seconda met\u00e0 del XIX secolo, dimora di campagna della famiglia locale dei Vettori.\nNella seconda met\u00e0 del XX secolo il complesso ha iniziato un periodo di decadenza che lo vede coinvolto anche oggi. All'abbandono dell'edificio, \u00e8 subentrato lo smembramento del vasto parco che lo circondava, dovuto ad una serie di cambiamenti che hanno modificato pesantemente e in maniera irreversibile l'assetto dell'area: a sud-est della villa, nell'area costituita dal particolare paesaggio naturale dei pal\u00f9, si \u00e8 sviluppata una vasta zona industriale, adiacente al cortile della villa; ad ovest la piccola parte superstite del parco \u00e8 stata divisa dall'edificio dal nuovo tracciato di via Calmaor; a nord, sul fianco sinistro della villa, dal 2009 passa l'ultimo tratto dell'autostrada A28.\nDescrizione.\nLa villa consta di tre parti principali simmetriche e sviluppate in lunghezza lungo l'attuale via Calmaor: al centro l'edificio padronale di tre piani e, adiacenti ai lati, le tradizionali barchesse di due piani.\nLa forometria delle tre parti evidenzia i livelli di cui essi si compongono, per mezzo di tutte monofore di forma quadrangolare.\nL'edificio padronale, con le due facciate identiche, si distingue per essere coronato da timpano e per la presenza centralmente ai due piani nobili di un'apertura con parapetto metallico, con eleganti elementi scultorei.\nSul lato sinistro del cortile della villa sopravvivono un vecchio muro e un annesso minore, in stato di degrado; davanti alla barchessa di destra \u00e8 presente un edificio di moderna edilizia abitativa, che compromette la forma originaria della villa."}
{"id": "2565595", "revid": "1543377", "url": "https://it.wikipedia.org/wiki?curid=2565595", "title": "San Rafael del Norte", "text": "San Rafael del Norte \u00e8 un comune del Nicaragua facente parte del dipartimento di Jinotega."}
{"id": "2565599", "revid": "1305772", "url": "https://it.wikipedia.org/wiki?curid=2565599", "title": "Fortunale (torpediniera)", "text": " \nLa Fortunale \u00e8 stata una torpediniera di scorta della Regia Marina.\nStoria.\nModerna unit\u00e0 della classe Ciclone, progettata appositamente per la scorta dei convogli lungo le insidiate rotte per il Nordafrica, la torpediniera entr\u00f2 in servizio nell'agosto 1942. Divenuta operativa nell'autunno dello stesso anno, la nave ebbe un intenso impiego in missioni di scorta tra Italia, Grecia, Libia e Tunisia. \nIl 12 dicembre 1942 la \"Fortunale\" affond\u00f2 con le proprie cariche di profondit\u00e0, in posizione 40\u00b029' N e 14\u00b020' E (a sudest di Capri) il sommergibile britannico \"P 222\", che aveva attaccato il convoglio che la torpediniera stava scortando nel golfo di Napoli; non vi furono superstiti tra i 47 membri dell'equipaggio del sommergibile (ragion per cui non \u00e8 possibile avere l'assoluta certezza dell'affondamento).\nIl 17 febbraio 1943 la torpediniera stava scortando il piroscafo merci \"XXI Aprile\" da Palermo a Tunisi quando il trasporto, alle 18.53, tre miglia a nord di Capo San Vito Siculo, fu silurato dal sommergibile britannico \"Splendid\" e salt\u00f2 in aria; la \"Fortunale\" individu\u00f2 il sommergibile britannico permettendo cos\u00ec di contrattaccare, senza per\u00f2 riuscire ad affondare l'unit\u00e0 subacquea nemica.\nIl 24 febbraio 1943 la \"Fortunale\" salp\u00f2 da Biserta per scortare a Napoli, insieme alle gemelle \"Animoso\" e \"Monsone\", i piroscafi \"Alcamo\", \"Chieti\" e \"Stella\" di ritorno in Italia: tuttavia nella notte tra il 24 ed il 25 il convoglio fu attaccato dall'aria e l\u2019\"Alcamo\", immobilizzato da un primo siluro all'1.30 e colpito da una seconda arma e da bombe alle 3.15, s'inabiss\u00f2 nel punto 39\u00b014' N e 12\u00b030' E. Durante l'attacco un aerosilurante Bristol Beaufort del 39\u00b0 Squadron precipit\u00f2 in mare e tre membri del suo equipaggio furono tratti in salvo dalla \"Monsone\", che li trasport\u00f2 poi a Napoli.\nIn seguito alla proclamazione dell'armistizio la \"Fortunale\", il 9 settembre 1943, ripar\u00f2 a Portoferraio, dove erano confluite numerose torpediniere, corvette ed unit\u00e0 minori ed ausiliarie provenienti dai porti del Tirreno. Nel mattino dell'11 settembre la nave lasci\u00f2 Portoferraio insieme ad altre sei torpediniere (tra cui le gemelle \"Aliseo\", \"Indomito\", \"Animoso\" ed \"Ardimentoso\") e diresse per Palermo, porto controllato dagli Alleati, dove il gruppo arriv\u00f2 alle dieci del mattino del 12 settembre. Le navi rimasero in rada dal 12 al 18 settembre, giorno in cui entrarono in porto e ricevettero acqua e provviste da parte degli statunitensi. Il 20 settembre 1943 la nave lasci\u00f2 il porto siciliano insieme a svariate altre unit\u00e0 e si port\u00f2 a Malta, dove consegn\u00f2 parte dei viveri ricevuti alle altre navi italiane gi\u00e0 giunte nell'isola. Il 5 ottobre la \"Fortunale\", le sue gemelle ed altre tre torpediniere lasciarono Malta e rientrarono in Italia.\nLa nave ebbe largo impiego in missioni di scorta anche durante la cobelligeranza (1943-1945).\nDopo il termine del conflitto il trattato di pace assegn\u00f2 la \"Fortunale\", cos\u00ec come alcune altre unit\u00e0 della sua classe, all'Unione Sovietica: contrassegnata \"Z 17\", la torpediniera venne consegnata ai sovietici ad Odessa il 1\u00ba marzo 1949.\nSotto la nuova bandiera la nave prese il nome di \"Letnyj\" (in cirillico \"\u041b\u0451\u0442\u043d\u044b\u0439\"); impiegata principalmente a scopo addestrativo, fu posta alle dipendenze della 78\u00aa Brigata di addestramento. Successivamente, privata dell'armamento (30 dicembre 1954) e riclassificata come nave bersaglio, fu ridenominata \"CL 59\". \nIl 29 dicembre 1959 la \"CL 59\" fu colpita da un missile durante un'esercitazione ed affond\u00f2 nel Mar Nero.\nComandanti\nTenente di vascello Umberto Manacorda \"(nato a Roma il 26 ottobre 1913)\" (12 dicembre 1942 - gennaio 1943)\nCapitano di corvetta Domenico D'Elia \"(nato a Pisa il 19 giugno 1909)\" (1 aprile - settembre 1943)"}
{"id": "2565601", "revid": "1543377", "url": "https://it.wikipedia.org/wiki?curid=2565601", "title": "San Sebasti\u00e1n de Yal\u00ed", "text": "San Sebasti\u00e1n de Yal\u00ed \u00e8 un comune del Nicaragua facente parte del dipartimento di Jinotega."}
{"id": "2565606", "revid": "226458", "url": "https://it.wikipedia.org/wiki?curid=2565606", "title": "La Concordia (Nicaragua)", "text": "La Concordia \u00e8 un comune del Nicaragua facente parte del dipartimento di Jinotega."}
{"id": "2565608", "revid": "287204", "url": "https://it.wikipedia.org/wiki?curid=2565608", "title": "Pietra filosofale (Harry Potter)", "text": ""}
{"id": "2565618", "revid": "767487", "url": "https://it.wikipedia.org/wiki?curid=2565618", "title": "Somoto", "text": "Somoto (tradotto \"Valle di oche\" ) \u00e8 un comune del nord del Nicaragua, capoluogo del dipartimento di Madriz. \u00c8 una citt\u00e0 tranquilla e pacifica situata a 80\u00a0km da Ocotal e 216\u00a0km da Managua, la capitale del Nicaragua.\nStoria.\nPrima dell'invasione ispanica la zona corrispondente all'attuale Somoto era abitata da Olmechi ed Aztechi provenienti dal Messico.\nLa data di fondazione della citt\u00e0 risale al 1867; dal 1936 \u00e8 capoluogo del dipartimento di Madriz. \nCaratteristiche.\nEssendo una delle citt\u00e0 pi\u00f9 accoglienti della regione spesso viene anche chiamata Il fiore dell'henequen, in spagnolo La Flor del Henequ\u00e8n (nome fra l'altro dovuto alle numerose colture di questo nelle sue rigogliose colline). \nLa citt\u00e0 \u00e8 ricca di siti archeologici e turistici, quali: il Somoto Canyon, il museo precolombiano della citt\u00e0 e la parrocchia di Santiago de adobe, fatta costruire nel 1661 in periodo precoloniale con tegole di argilla e colonne di legno. \nFestivit\u00e0.\nLa maggior parte delle feste cittadine sono a sfondo religioso ricordiamo: la festa del \"Signore dei Miracoli\" (in spagnolo: \"Se\u00f1or de\" \"los Milagros\") a maggio; la festa del \"Sacro Cuore di Ges\u00f9\" (in spagnolo: \"Sagrado Coraz\u00f3n de Jes\u00fas\" ) a giugno e la celebrazione del patrono della citt\u00e0, \"Santiago Apostolo\", il 25 luglio. \nIl mese di novembre \u00e8 interessato da particolari festivit\u00e0 popolari: l'anniversario della creazione del dipartimento di Madriz (grazie agli sforzi del Dr. Juan Benito Brice\u00f1o e del Generale Luis Fiallos) ; e il carnevale, il pi\u00f9 grande e colorato della regione. \nSport.\nLa squadra Real Madrizfootball risiede a Somoto."}
{"id": "2565620", "revid": "1100311", "url": "https://it.wikipedia.org/wiki?curid=2565620", "title": "John Kennedy (calciatore 1983)", "text": "Carriera.\nKennedy \u00e8 il nipote di Jimmy Delaney, ex giocatore di Celtic e Manchester United.\nEsord\u00ec nel 1999 e nel 2004 venne messo sotto osservazione dagli scout del . Proprio in quell'anno sub\u00ec un gravissimo infortunio al ginocchio durante il suo esordio in nazionale. Fu l'inizio del calvario che lo port\u00f2 successivamente al ritiro. . Dopo il suo ritorno al calcio giocato, e un nuovo drammatico infortunio al ginocchio durante un match di Champions League , venne mandato in prestito al Norwich City dove sub\u00ec un ennesimo infortunio ai legamenti della caviglia.\nRientrato in Scozia, visto anche il perdurare dei problemi al ginocchio decise di smettere di giocare intraprendendo per il Celtic il ruolo di osservatore.\nDal 2010, inoltre, presiede il UK based charity Football Aid."}
{"id": "2565621", "revid": "120875339", "url": "https://it.wikipedia.org/wiki?curid=2565621", "title": "Locomotiva FS D.143", "text": "Le D.143 erano locomotive diesel-elettriche da manovra pesante e da tradotta, che hanno prestato servizio nelle Ferrovie dello Stato italiane, ottenute dalla ricostruzione meccanica ed elettrica delle vecchie Ne 120.\nStoria.\nLe locomotive D.143 sono il prodotto della ricostruzione delle cosiddette \"locomotive di guerra Ne 120\" giunte in Italia nel 1943 a seguito delle truppe alleate. A met\u00e0 degli anni sessanta le Ferrovie dello Stato, per risolvere alcuni problemi congeniti della motorizzazione delle 49 unit\u00e0 che rappresentavano ancora il punto di forza del proprio parco rotabili da manovra pesante, presero la decisione di ricostruirne interamente la parte meccanica e aggiornare la parte elettrica di potenza, nonch\u00e9 di risolvere almeno in parte il problema della forte rumorosit\u00e0 intrinseca prodotta dal mezzo stesso.\nPer la sostituzione dei motori diesel fu incaricata la societ\u00e0 OM che cambi\u00f2 i due originali costruiti dalla Buda su licenza Lanova con un unico motore, mentre la parte elettrica Westinghouse venne in parte sostituita e in parte revisionata dalla Tecnomasio Italiano-Brown-Boveri.\nNel 1965 inizi\u00f2 il loro ammodernamento e l'immissione in servizio con sostituzione dei motori e della dinamo generatrice per sedici unit\u00e0; nella stessa occasione vennero riclassificate nel gruppo D.143 assumendo la caratteristica colorazione verde vagone con strisce orizzontali gialle e parte frontale rosso. Le ulteriori trentatr\u00e9 unit\u00e0 vennero ammodernate nei primi anni settanta del ventesimo secolo.\nCaratteristiche.\nLe locomotive vennero ricostruite sul robusto telaio a due carrelli su cui erano montati i due avancorpi e la cabina di guida centrale delle Ne 120. Di quest'ultima venne curata l'insonorizzazione mediante l'installazione di pannelli interni fonoassorbenti. Venne rifatto anche il banco di guida e la strumentazione relativa. Sulla struttura, il praticabile fornito di corrimano che permetteva il passaggio lateralmente e intorno agli avancorpi direttamente dalla cabina di guida venne reso a norma antinfortunistica.\nI due carrelli rimasero quelli di tipo semplificato a sospensione con molle elicoidali.\nI due motori diesel a 6 cilindri costruiti dalla \"Buda\", azienda dell'Illinois, su licenza della \"Lanova\" vennero sostituiti da un unico motore a 12 cilindri, di cilindrata pressoch\u00e9 doppia, e di potenza superiore ai due precedenti, di costruzione OM tipo SEV a 4 tempi, su licenza della SAURER, ad alimentazione naturale e iniezione diretta. La dinamo generatrice di corrente continua che alimentava i motori elettrici posti sui carrelli, il tutto di produzione Westinghouse, venne modificata o sostituita; il potenziamento dell'isolamento dei motori, la sostituzione della dinamo generatrice e il rifacimento dei circuiti elettrici e di comando venne curato dal Tecnomasio Italiano-Brown-Boveri.\nEsercizio.\nServizi.\nQueste locomotive furono incaricate delle manovre pesanti sulle selle di lancio di Milano, Torino e Roma nonch\u00e9 tra i grandi scali di queste citt\u00e0. Tra i servizi merci di linea si ricordano quelli sulla linea Palazzolo-Paratico Sarnico mentre per il servizio viaggiatori,quelli tra Velletri, Sezze Romano e Terracina.\nDepositi.\nNel 1983 il gruppo era assegnato a Messina, Milano Smistamento, Bologna San Donato, Reggio Calabria, Catania, Palermo, Cassino, Roma Trastevere, Roma Smistamento e Torino Smistamento.\nUna consistente quantit\u00e0 di D.143, resesi disponibili dopo l'entrata in servizio di locomotive da manovra di nuova costruzione, fu assegnata\nall'inizio del 1989 al deposito locomotive di Mestre.A inizio XXI secolo le D.143 resistevano nell'impianto di Livorno Calambrone ancora in buon numero di esemplari(circa 10) effettuando le tirate di carri con un peso che, in alcuni casi, oltrepassava le 2000 tonnellate verso il porto di Livorno e raccordi adiacenti.\nRadiazione.\nLa demolizione delle D.143 inizi\u00f2 nel 2003 con le locomotive D.143.3010, assegnata al deposito locomotive di Roma, D.143.3012, assegnata a Reggio Calabria, e D.143.3029, assegnata a Palermo.\nFino al 2014 restavano operative le 3007 e 3009 stanziate a Livorno Calambrone in uso a Serfer.\nMezzi preservati.\nNel 2014 risultavano preservate le unit\u00e0 3002, 3019, 3021 (l'unica efficiente, in carico all'Associazione Treni Storici Liguria) e 3045, sottoposta a Palermo a vincolo dalla Soprintendenza per i Beni Culturali della Regione Siciliana).\nSoprannomi.\nLe D.143 erano note anche con il soprannome \"Truman\", in onore del presidente degli Stati Uniti in carica al tempo del loro arrivo in Italia durante la seconda guerra mondiale. Un altro soprannome era \"Il Buda\", dal nome del costruttore dei motori.\nCuriosit\u00e0.\nUna unit\u00e0 non meglio identificata appare nel film Cassandra Crossing, \u00e8 il locomotore che subentra a quello a trazione elettrica nella scena successiva a quella della blindatura e piombatura del treno. Nelle scene successive non ve n'\u00e8 traccia.\nModellismo.\nNel modellismo la D.143/Ne 120 \u00e8 stata presa in considerazione da poche ditte artigianali come, Sagi o Lineamodel con modelli in kit o gi\u00e0 assemblati in metallo e ultimamente da P.I.R.A.T.A Models (in scala N) e Timishoara (con motore tipo Tenshodo) e Acme con modelli di produzione industriale dalla qualit\u00e0 veramente eccellente."}
{"id": "2565623", "revid": "486946", "url": "https://it.wikipedia.org/wiki?curid=2565623", "title": "Locomotiva Ne120", "text": ""}
{"id": "2565625", "revid": "226458", "url": "https://it.wikipedia.org/wiki?curid=2565625", "title": "Totogalpa", "text": "Totogalpa \u00e8 un comune del Nicaragua facente parte del dipartimento di Madriz."}
{"id": "2565630", "revid": "1543377", "url": "https://it.wikipedia.org/wiki?curid=2565630", "title": "Telpaneca", "text": "Telpaneca \u00e8 un comune del Nicaragua facente parte del dipartimento di Madriz."}
{"id": "2565631", "revid": "287204", "url": "https://it.wikipedia.org/wiki?curid=2565631", "title": "Veroli Basket 2008-2009", "text": "Il Veroli Basket 2008-2009, sponsorizzato \"Prima\", ha preso parte al campionato professionistico italiano di Legadue.\nLa rosa viene notevolmente riassestata rispetto alla stagione precedente: vengono infatti confermati solamente il capitano Pietro Bianchi e il play Marco Rossi.\nUna frattura allo scafoide rimediata da Dawan Robinson costringe la societ\u00e0 giallorossa a tornare sul mercato firmando l'esperto Jerome Allen, che rimarr\u00e0 a Veroli tre mesi prima di chiudere la sua carriera da giocatore a Udine. Nel corso del campionato la squadra staziona pressoch\u00e9 sempre nella parte alta della classifica. Alla vigilia dell'ultima giornata \u00e8 addirittura sufficiente una vittoria per ottenere la promozione in serie A: l'ostacolo \u00e8 per\u00f2 rappresentato dalla blasonata capolista Pallacanestro Varese, che vincendo 71-60 il match in casa propria chiude al 1\u00ba posto.\nAi verolani non resta che disputare i playoff, finendo clamorosamente eliminati ai quarti di finale da Scafati con un 1-3 nella serie.\nRoster.\n\"Legaduebasket: Dettaglio statistico\""}
{"id": "2565634", "revid": "57671953", "url": "https://it.wikipedia.org/wiki?curid=2565634", "title": "Gelassenheit", "text": ""}
{"id": "2565639", "revid": "6923", "url": "https://it.wikipedia.org/wiki?curid=2565639", "title": "Fiat 616 N3", "text": ""}
{"id": "2565643", "revid": "640277", "url": "https://it.wikipedia.org/wiki?curid=2565643", "title": "Stadio di Chamart\u00edn", "text": "Lo stadio di Chamart\u00edn (in spagnola \"Estadio de Chamart\u00edn\"), ufficialmente \"Campo del Real Madrid Club de F\u00fatbol\", fu un impianto sportivo spagnolo situato nel distretto madrileno di Chamart\u00edn, di propriet\u00e0 del .\nInaugurato nel 1924 con un incontro amichevole tra il club proprietario e gli inglesi del , fino al 1948 ospit\u00f2 gli incontri della squadra di calcio e della sezione rugbistica del .\nAlla fine degli anni quaranta lo stadio fu dismesso per la contemporanea messa in servizio dell'adiacente \"Nuovo Stadio di Chamart\u00edn\" fatto costruire dall'allora proprietario e presidente del club Santiago Bernab\u00e9u, che dal 1955 si vide intitolato a suo nome tale nuovo impianto."}
{"id": "2565645", "revid": "106456", "url": "https://it.wikipedia.org/wiki?curid=2565645", "title": "Pedro Mart\u00ednez de Luna y P\u00e9rez de Gotor", "text": ""}
{"id": "2565647", "revid": "287204", "url": "https://it.wikipedia.org/wiki?curid=2565647", "title": "Stadio Chamartin", "text": ""}
{"id": "2565648", "revid": "339392", "url": "https://it.wikipedia.org/wiki?curid=2565648", "title": "Estadio Chamart\u00edn", "text": ""}
{"id": "2565649", "revid": "39884", "url": "https://it.wikipedia.org/wiki?curid=2565649", "title": "Episodi de La mia vita con Derek (seconda stagione)", "text": "Appuntamento con Derek.\nTrama.\nDerek inizia a frequentare Emily, ma Casey crede che la stia solo usando e decide di pedinarli al loro primo appuntamento.\nIntanto, Lizzie confessa a George di non saper ballare.\nI due allenatori.\nTrama.\nCasey e Derek si sfidano per vedere chi dei due \u00e8 pi\u00f9 bravo a dare consigli ai fratelli minori.\nCasey aiuta Edwin a parlare con Tanya, una sua compagna di scuola, mentre Derek d\u00e0 a Lizzie delle lezioni di hockey.\nL'intermediario.\nTrama.\nIl rapporto tra Casey e Sam sembra essere ormai agli sgoccioli perch\u00e9 i due si lasciano e si riprendono in continuazione.\nSiccome Sam gioca bene a hockey solo quando sta con Casey e c'\u00e8 in palio un viaggio in Svezia, Derek chiede aiuto a Emily per farli rimettere insieme.\nCompetizione elettorale.\nTrama.\nCasey si candida alle elezioni scolastiche.\nEssendo tuttavia poco popolare al liceo, Casey chiede a Derek di gareggiare al posto suo.\nDatemi una cantante.\nTrama.\nI D-ROCK si preparano alla competizione musicale della scuola, ma Derek si rende conto che alla band manca un cantante e ingaggia, pur se non lo vorrebbe, Casey.\nIl signore delle bugie.\nTrama.\nCasey si dimentica di fare un progetto scolastico e Derek le insegna a mentire all'insegnante per ottenere una proroga.\nLa bugia \u00e8 che Casey non ha fatto il compito per vegliare il suo cane morente Bob, cos\u00ec la professoressa si presenta a casa Venturi con un cane da regalare a Casey.\nSmascherare l'allenatore.\nTrama.\nCasey prende una cotta per Scott, l'attraente allenatore della squadra femminile di calcio di Lizzie.\nDerek scopre che Scott in realt\u00e0 fa il cascamorto con tutte le sorelle delle sue giocatrici.\nIl re degli scherzi.\nTrama.\nA causa di uno scherzo di Derek, Casey arriva tardi a scuola e desta una pessima impressione di fronte al nuovo preside Lassiter.\nCasey decide di vendicarsi, rubando la mobilia dell'ufficio di Lassiter, ma rischia di far espellere Derek perch\u00e9 ha perso il suo tesserino scolastico.\nRibellione.\nTrama.\nEdwin e Lizzie si ribellano ai loro fratelli maggiori perch\u00e9 si sentono sfruttati.\nI genitori pensano che sia colpa della pubert\u00e0.\nLa scommessa.\nTrama.\nCasey e Derek iniziano una stupida gara di scommesse.\nIn una di esse Casey deve invitare ad uscire Trevor, un ragazzo dark poco socievole.\nTopi e uomini.\nTrama.\nKendra, una delle ragazze pi\u00f9 popolari della scuola, vuole che Casey sia la sua compagna in un progetto scolastico.\nCasey, per vendicarsi con Derek per i suoi scherzi, mente al fratellastro, innamorato di Kendra, dicendogli che a Kendra non piacciono i ragazzi immaturi come lui.\nUna cena perfetta.\nTrama.\nCasey \u00e8 emozionata perch\u00e9 ha invitato suo padre Dennis a cena e vuole che tutto sia perfetto.\nIl pap\u00e0 di Casey fa amicizia con Derek.\nUn fidanzato per Casey.\nTrama.\nKendra e Derek organizzano una festa per trovare un fidanzato a Casey.\nTuttavia, nessuno dei candidati sembra piacerle."}
{"id": "2565655", "revid": "1776051", "url": "https://it.wikipedia.org/wiki?curid=2565655", "title": "The American Way (album)", "text": "The American Way \u00e8 il secondo full-length dei Sacred Reich, gruppo thrash metal proveniente dall'Arizona. \u00c8 uscito nel 1990, subito dopo l'EP \"Alive At The Dynamo\", uscito nel 1989.\nLa band tiene lo stesso co-produttore, Bill Metoyer, come nel loro album di debutto, \"Ignorance\", pubblicato tre anni prima.\nIl video di \"The American Way\" fu usato nel film \"Encino Man\", uscito nel 1992.\nOverview.\nSebbene la band ha mantenuto la scia di un disco all'anno dal loro debutto, \"Ignorance\", questo era il loro primo full-length per tre anni, e anche nei loro show musicali predominava sempre il loro primo materiale.\nPhil Rind, spiega il cambio musicale della band cos\u00ec:\n\" Musicalmente, abbiamo provato a espandere i nostri orizzonti senza dimenticare le nostre radici. Molta gente apprezzer\u00e0 il cambio stilistico. Gli altri, diciamo solo che, saranno soddisfatti con 'Ignorance II' \""}
{"id": "2565656", "revid": "117666334", "url": "https://it.wikipedia.org/wiki?curid=2565656", "title": "Piero Bianconi", "text": "Biografia.\nFiglio di Alessandro e di Margherita Rusconi, era fratello di Giovanni Bianconi. Si laure\u00f2 in letteratura italiana all'Universit\u00e0 di Friburgo e nel 1935 consegu\u00ec il dottorato. Fra il 1935 ed il 1936 fu lettore di italiano all'Universit\u00e0 di Berna."}
{"id": "2565661", "revid": "661655", "url": "https://it.wikipedia.org/wiki?curid=2565661", "title": "Bent\u014d", "text": "Il \u00e8 un vassoio contenitore con coperchio, di varie forme e materiali, adibito a servire un pasto, in singola porzione, preparato in casa o all'aperto. Si tratta di un oggetto comune nella cucina giapponese.\nComposizione.\nIl bent\u014d \u00e8 un pranzo preconfezionato, solitamente consumato nella pausa pranzo. La scatola da bent\u014d \u00e8 dotata di divisori interni atti a separare cibi differenti e viene avvolta in un pezzo di carta, di tessuto o in borse speciali insieme alle . Il bent\u014d viene sempre confezionato in modo da creare un pacchettino esteticamente gradevole, studiando le combinazioni di colore dei cibi e la maniera di porli, coordinando bent\u014d, bastoncini, cibo, tovaglietta e tutto il resto.\nLe scatole bent\u014d sono di vari materiali e dimensioni: possono essere di plastica usa e getta, di legno o metallo, semplici, stampate, decorate, oppure addirittura opere artistiche laccate e fatte a mano. Alcuni hanno uno scompartimento thermos, che contiene riso mantenuto caldo o miso, di solito utilizzato come bevanda per il pranzo al posto di acqua o t\u00e8. Il bento contiene riso e , ovvero diverse specialit\u00e0 di pesce, carne, verdure, onigiri, tempura, verdure cotte o marinate, t\u014dfu e altri cibi varianti a seconda della stagione.\nI bent\u014d possono essere personalizzati e molto elaborati. Nello stile , ad esempio, il cibo viene decorato per apparire come i cartoni animati (anime), i fumetti (manga) o videogiochi giapponesi pi\u00f9 popolari. Un altro stile per i bent\u014d \u00e8 l\"'oekakiben\" (\"bent\u014d-ritratto\"), decorato per ritrarre persone, animali, edifici, monumenti o cose come fiori e piante. Vengono organizzate addirittura gare per competere nella realizzazione esteticamente pi\u00f9 gradevole.\nIl bent\u014d viene dato ai bambini per portarlo a scuola ed agli adulti in ufficio, ma anche ai picnic ed alle feste, perci\u00f2 deve essere comodo e pratico da mangiare, ad esempio porzionando i cibi in piccole parti. In Giappone il bent\u014d assume anche valenze particolari e sentimentali. Spesso nei manga e negli anime le ragazze portano all'innamorato un bent\u014d preparato in casa, come anche la moglie al marito.\nDisponibilit\u00e0.\nSebbene sia possibile trovare i bent\u014d in moltissimi luoghi in tutto il Giappone (, discount e negozi di quartiere, \u00e8 ancora comune per le massaie giapponesi spendere molto tempo ed energie per prepararlo per i propri mariti e figli. \nI bent\u014d sono molto diffusi anche nelle stazioni ferroviarie e in questo caso chiamati . Essi variano da regione a regione e sono considerati un modo per promuovere le specialit\u00e0 e le tradizioni locali. Anche gli aeroporti offrono una versione analoga all'ekiben, chiamata ovvero bent\u014d preparati con ricette di cucina locale, che possono essere consumati durante l'attesa o in volo.\nIn altre culture.\nEsistono contenitori simili al bent\u014d nelle Filippine (detti Baon), Corea (Dosirak) Taiwan (Biadang) e India (Tiffin).\nEtimologia.\nLa parola \"bento\" deriva dal termine \u4fbf\u7576 (bi\u00e0nd\u0101ng, conveniente), dialetto del Song del sud (Cina), poi portato in Giappone scritto col sistema ateji \u4fbf\u9053, \u8fa8\u9053, e \u8fa8\u7576, mentre in shinjitai \u00e8 scritto \u5f01\u5f53.\nStoria.\nLe origini del bent\u014d risalgono al tardo periodo Kamakura (1185-1333), quando fu inventato il riso chiamato , che pu\u00f2 essere mangiato cos\u00ec oppure bollito in acqua e poi trasportato in piccole sacche. Nel periodo Azuchi-Momoyama (1568-1600) si cominciarono a realizzare scatole di legno laccato e il bent\u014d veniva mangiato durante un \"hanami\" o un t\u00e8.\nNel periodo Edo (1603-1867) la cultura del bento si diffuse raffinandosi. I viaggiatori ed i turisti si portavano dietro un semplice koshibent\u014d (\u8170\u5f01\u5f53, bento a cintura), che consisteva in molti onigiri avvolti con foglie di bamb\u00f9 o in scatole di bamb\u00f9 intrecciato. Uno degli stili di bent\u014d pi\u00f9 popolari \u00e8 chiamato \"makuno-uchi bent\u014d\" (\"bento tra gli atti\"), inventato proprio in questo periodo. Coloro che andavano a vedere le opere del genere N\u014d e Kabuki mangiavano soprattutto bento preparati nella pausa tra due atti. Molti libri di cucina furono pubblicati con spiegazioni su come cucinare, impacchettare e preparare bent\u014d per occasioni come hanami e hinamatsuri.\nNel periodo Meiji (1868-1912) venne venduto il primo \"ekibent\u014d\" o . Ci sono molte documenti che pretendono di identificare il luogo dove per la prima volta \u00e8 stato venduto un \"ekibent\u014d\", ma si ritiene comunemente che l'episodio sia avvenuto il 16 giugno 1885 alla stazione di Utsunomiya: il pasto conteneva due onigiri ed un piatto di yakuan avvolto in foglie di bamb\u00f9. Siccome molte scuole non provvedevano al pranzo, studenti ed insegnanti portavano il bento da casa, cos\u00ec come facevano molti lavoratori. In questo periodo si cominci\u00f2 a vendere un bento stile europeo, con panini.\nNel periodo Taish\u014d (1912-1926) fecero la loro comparsa i bent\u014d in alluminio, considerati un lusso visto il loro aspetto simile all'argento e la semplicit\u00e0 d'uso. Inoltre, poich\u00e9 le differenze sociali erano molto diffuse in questo periodo, a seguito del boom delle esportazioni durante la prima guerra mondiale e delle carestie di cereali nella regione T\u014dhoku, vi furono provvedimenti per abolire nelle scuole la pratica del bent\u014d, che spesso rifletteva la ricchezza dello studente. Dopo la seconda guerra mondiale la pratica di portare il bent\u014d a scuola declin\u00f2 gradualmente e fu rimpiazzata da cibo fornito dalle scuole stesse a studenti ed insegnanti.\nIl bent\u014d torn\u00f2 popolare negli anni ottanta, con l'aiuto dei forni a microonde e la diffusione dei \"convenience store\". Inoltre l'alto prezzo delle scatole di legno e metallo favorirono l'utilizzo di scatole in plastica. Dagli anni duemila c'\u00e8 stato un ritorno del bent\u014d fatto in casa, pratica ormai comune nelle scuole giapponesi e che inizia a diffondersi sporadicamente anche in altri Paesi. I bent\u014d fatti in casa sono talvolta avvolti in \"furoshiki\", che funge sia da borsa che da sottopiatto."}
{"id": "2565665", "revid": "287204", "url": "https://it.wikipedia.org/wiki?curid=2565665", "title": "Podocarpus neriifolius", "text": "Podocarpus neriifolius \u00e8 un albero della famiglia Podocarpaceae diffuso in Australasia.\nDistribuzione e habitat.\nLa specie ha un ampio areale che si estende da Nepal e Birmania, attraverso l'Indocina, la Cina meridionale, e l'arcipelago indo-malese, spingendosi ad est nel Pacifico meridionale sino alle isole Figi."}
{"id": "2565675", "revid": "1793900", "url": "https://it.wikipedia.org/wiki?curid=2565675", "title": "Texas Department of Transportation", "text": "Il Texas Department of Transportation (in italiano Dipartimento Texano dei Trasporti), abbreviato in TxDOT, \u00e8 un ente governativo statunitense responsabile dei trasporti nello Stato del Texas. Ha sede ad Austin."}
{"id": "2565682", "revid": "610351", "url": "https://it.wikipedia.org/wiki?curid=2565682", "title": "Dino Rora", "text": "Carriera.\nSpecialista del dorso (100 e 200\u00a0m) ma attivo anche nello stile libero. Nel 1961 ha vinto i suoi primi titoli italiani e ha esordito in nazionale maggiore nell'incontro Ungheria - Italia; nel 1962 si \u00e8 dimostrato il miglior dorsista italiano vincendo tutti i titoli nazionali e migliorando i primati italiani in entrambe le distanze; \u00e8 stato portato come riserva ai campionati europei di Lipsia.\nHa conquistato la medaglia di bronzo nei 200 dorso e la medaglia d'oro assieme a Cesare Caramelli, Giampiero Fossati e Massimo Borracci nella staffetta mista ai Giochi del Mediterraneo di Napoli del 1963. Nel 1964 si \u00e8 aggiudicato altri sei titoli nazionali e ha partecipato ai Giochi della XVIII Olimpiade a Tokyo, giungendo quinto nelle semifinali dei 200\u00a0m dorso e settimo in finale con la staffetta 4x100 mista con Gian Corrado Gross, Fossati e Pietro Boscaini. Anche nel 1965 ha avuto successo, vincendo otto titoli italiani tra individuali e staffette e contribuendo alla vittoria dell'Italia nel \"sei nazioni\" di Roma in cui la nazionale ha battuto le squadre di Gran Bretagna, Svezia, Paesi Bassi, Germania Ovest e Francia.\n\u00c8 deceduto a 20 anni ancora da compiere nella tragedia di Brema del 28 gennaio 1966 dove persero la vita tutti i componenti della nazionale italiana di nuoto che nella citt\u00e0 tedesca doveva partecipare ad un \"meeting\" internazionale, l'allenatore Paolo Costoli e il telecronista della RAI Nico Sapio.\nIn totale ha 15 presenze in nazionale tra il 1961 e il 1965. Ha vinto 8 titoli nazionali nei 100\u00a0m dorso (4 assoluti e 4 primaverili) e 7 nei 200\u00a0m (5 assoluti e 2 primaverili), ed \u00e8 stato pi\u00f9 volte detentore del record italiano dei 200\u00a0m, col miglior tempo di 2'18\"6 realizzato a Sanremo nel 1963. nei 100\u00a0m \u00e8 stato detentore del record europeo col tempo di 1'01\"9, realizzato a Spalato nel 1963.\nPorta il suo nome la piscina della Sisport FIAT a Torino, nonch\u00e9 la societ\u00e0 torinese di nuoto e pallanuoto Libertas Dino Rora.\n\u00c8 sepolto nel Cimitero monumentale di Torino.\nPalmar\u00e8s.\nCampionati italiani.\n15 titoli individuali e 14 in staffette, cos\u00ec ripartiti:\n\"nd= non disputati\""}
{"id": "2565690", "revid": "1226", "url": "https://it.wikipedia.org/wiki?curid=2565690", "title": "Cecchinaggio", "text": ""}
{"id": "2565691", "revid": "1543377", "url": "https://it.wikipedia.org/wiki?curid=2565691", "title": "Federazione calcistica del Bahrein", "text": "La Federazione calcistica del Bahrein (in arabo \u0627\u0644\u0627\u062a\u062d\u0627\u062f \u0627\u0644\u0628\u062d\u0631\u064a\u0646\u064a \u0644\u0643\u0631\u0629 \u0627\u0644\u0642\u062f\u0645, in inglese Bahrain Football Association, acronimo BFA) \u00e8 l'organismo che governa il calcio in Bahrain. Costituita nel 1957, \u00e8 affiliata alla FIFA dal 1966 ed \u00e8 membro dell'Asian Football Confederation (AFC) dal 1969. Organizza il campionato di calcio del Bahrein e controlla la nazionale di calcio locale."}
{"id": "2565699", "revid": "106456", "url": "https://it.wikipedia.org/wiki?curid=2565699", "title": "Roberto di Ginevra", "text": ""}
{"id": "2565703", "revid": "1543377", "url": "https://it.wikipedia.org/wiki?curid=2565703", "title": "Petr Z\u00e1hrobsk\u00fd", "text": "\u00c8 fratello di \u0160\u00e1rka, anche lei sciatrice alpina di alto livello.\nBiografia.\nStagioni 1996-2007.\nAttivo in gare FIS dal dicembre del 1995, Z\u00e1hrobsk\u00fd esord\u00ec in Coppa Europa il 9 febbraio 2000 a Sella Nevea in slalom gigante e in Coppa del Mondo il 29 ottobre successivo a S\u00f6lden nella medesima specialit\u00e0, in entrambi i casi senza qualificarsi per la seconda manche. Debutt\u00f2 ai Campionati mondiali a Sankt Anton am Arlberg 2001, dove non complet\u00f2 lo slalom gigante, e ai Giochi olimpici invernali a , dove si piazz\u00f2 24\u00ba nel supergigante e 31\u00ba nello slalom gigante.\nAi Mondiali di Sankt Moritz 2003 si classific\u00f2 33\u00ba nel supergigante, 31\u00ba nello slalom gigante e 21\u00ba nella combinata, mentre nella successiva rassegna iridata di Bormio/Santa Caterina Valfurva 2005 fu 35\u00ba nel supergigante e 31\u00ba nello slalom gigante. L'anno dopo ai XX Giochi olimpici invernali di si piazz\u00f2 30\u00ba nella discesa libera, 32\u00ba nel supergigante e non complet\u00f2 lo slalom gigante. Ai Mondiali di \u00c5re 2007 si classific\u00f2 37\u00ba nella discesa libera, 32\u00ba nello slalom gigante, 26\u00ba nella supercombinata e non complet\u00f2 il supergigante.\nStagioni 2008-2012.\nIl 1\u00ba febbraio 2008 ottenne a Chamonix in discesa libera il primo podio in Coppa Europa (2\u00ba) e il 4 dicembre dello stesso anno ottenne a Reiteralm in supergigante la prima vittoria in Coppa Europa; in quella stagione 2008-2009 vinse tutti i cinque supergiganti previsti nel trofeo continentale, risultati che gli permisero di vincere la classifica di specialit\u00e0 e di arrivare 3\u00ba in quella generale. A livello di Coppa del Mondo conquist\u00f2 i primi punti sempre nel 2008-2009 quando, il 19 dicembre, arriv\u00f2 30\u00ba nel supergigante della Val Gardena.\nAi Mondiali di Val-d'Is\u00e8re 2009 si classific\u00f2 24\u00ba nella discesa libera, 27\u00ba nel supergigante e non complet\u00f2 la supercombinata e il 19 dicembre dello stesso anno conquist\u00f2 in Val Gardena in discesa libera il suo miglior piazzamento in Coppa del Mondo (21\u00ba). Ai XXI Giochi olimpici invernali di , suo congedo olimpico, si piazz\u00f2 36\u00ba nella discesa libera e 34\u00ba nel supergigante. Ai Mondiali di Garmisch-Partenkirchen 2011, sua ultima presenza iridata, non complet\u00f2 il supergigante e il 18 marzo dello stesso anno ottenne a Formigal in discesa libera l'ultima vittoria, nonch\u00e9 ultimo podio, in Coppa Europa. Prese per l'ultima volta il via in Coppa del Mondo il 5 febbraio 2011 a Hinterstoder in supergigante, senza completare la gara e si ritir\u00f2 al termine della stagione 2011-2012; la sua ultima gara fu la supercombinata dei Campionati cechi 2012, il 22 marzo a \u0160pindler\u016fv Ml\u00fdn, chiusa da Z\u00e1hrobsk\u00fd al 21\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera\nSG = supergigante"}
{"id": "2565706", "revid": "767487", "url": "https://it.wikipedia.org/wiki?curid=2565706", "title": "Frank Soo", "text": "Carriera.\nCalciatore.\nFiglio di un marinaio cinese e di una inglese, Soo inizia la sua carriera con il Prescot Cables passando nel gennaio 1933 allo Stoke City. Durante la guerra, gioc\u00f2 per l'Everton, Chelsea, Reading, Millwall e Brentford. Ha giocato nove volte per la nazionale inglese di calcio tra il 1942 e il 1945 ed \u00e8 l'unica persona di origine orientale fino ad oggi ad averci giocato. Ha giocato inoltre per diverse squadre rappresentative della FA non considerabili come nazionale inglese.\nNel settembre del 1945, dopo aver giocato 173 partite di campionato per lo Stoke City, Soo si trasfer\u00ec a Leicester City, ricongiungendosi con il manager che l'aveva portato allo Stoke City, Tom Mather. Si trasfer\u00ec poi al Luton Town nel mese di luglio del 1946 dove gioca 71 partite di campionato prima di passare al Chelmsford City nella stagione 1948-1949 dove gioc\u00f2 82 partite segnando 10 gol, in gran parte direttamente da calci di punizione.\nAllenatore.\nDivenne allenatore del Padova nel 1951 mantenendo l'incarico fino al 1952, concludendo la stagione 1951-1952 con la retrocessione in Serie B.\nNel 1953 divenne allenatore della squadra svedese dell' passando nel 1954 al Djurg\u00e5rdens IF e nel 1956 all'AIK. Dal 1959 al 1960 \u00e8 stato l'allenatore del St Albans City."}
{"id": "2565712", "revid": "767487", "url": "https://it.wikipedia.org/wiki?curid=2565712", "title": "Wodaabe - I pastori del sole", "text": "Wodaabe - I pastori del sole (\"Wodaabe - Die Hirten der Sonne. Nomaden am S\u00fcdrand der Sahara\") \u00e8 un film documentario del 1989 diretto da Werner Herzog.\nTrama.\nIl film \u00e8 un ritratto della trib\u00f9 sub-sahariana dei Wodaabe dell'etnia Fulani, che si autoconsidera come \"la gente pi\u00f9 bella del mondo\". Le trib\u00f9 a loro vicine per\u00f2 li disprezzano chiamandoli \"Bororo\", che significa \"pastori in cenci\".\nQuesto popolo nomade di allevatori di bestiame vive nel Sahel occidentale e si muove principalmente tra il Niger meridionale e la Nigeria settentrionale alla ricerca di nuovi pascoli. In base a quello che racconta un anziano durante il documentario, il suo gruppo sarebbe originario del Kajauri e migrato in seguito a Tahoua e ad Asbin.\nDopo la stagione delle piogge, a settembre, si radunano per una festa chiamata Gerewol. I ragazzi si truccano, mettendo in evidenza il bianco dei denti e del bulbo oculare, si vestono con abiti dai colori vivaci e cercano di attrarre l'attenzione delle ragazze presenti. Queste ultime devono infatti scegliere fra di loro i pi\u00f9 belli con cui avere un'esperienza amorosa.\nDistribuzione.\nIn Italia \u00e8 stato distribuito all'interno del DVD di \"Fata Morgana\" della Ripley's Home Video."}
{"id": "2565713", "revid": "729019", "url": "https://it.wikipedia.org/wiki?curid=2565713", "title": "Stazione di Vigevano", "text": "La stazione di Vigevano \u00e8 una stazione ferroviaria posta sulla linea Milano-Mortara, a servizio della citt\u00e0 lombarda.\nStoria.\nLa stazione fu aperta il 24 agosto 1854 assieme alla linea proveniente da Mortara. Funse da scalo di testa per la breve linea fino al 17 gennaio 1870, quando la Societ\u00e0 per le Ferrovie dell'Alta Italia complet\u00f2 la sezione verso la stazione di Milano Centrale.\nIl fabbricato viaggiatori fu distrutto durante la seconda guerra mondiale e successivamente ricostruito.\nNel 1965 venne attivato l'esercizio a trazione elettrica, a corrente continua alla tensione di 3 kV.\nNel 2016-2017 vengono attuati i lavori di costruzione del sottopassaggio pedonale e l'innalzamento delle banchine a cinquantacinque centimetri sul piano del ferro.\nStrutture e impianti.\nLa stazione presenta un sottopasso pedonale attivato il 2 ottobre 2017; prima di tale data erano presenti attraversamenti a raso dei binari. I binari passanti sono tre.\nMovimento.\nLa stazione \u00e8 servita dai treni regionali di Trenord in servizio sulla tratta Milano-Mortara, con frequenza oraria. Nelle ore di punta vi sono due treni ogni ora e alcuni treni sono prolungati da Mortara ad Alessandria. Non esistono, invece, treni da e per Pavia, capoluogo della provincia di cui Vigevano fa parte, costituendo quindi un curioso caso: i due comuni pi\u00f9 popolosi di una provincia non dispongono di collegamenti ferroviari diretti."}
{"id": "2565714", "revid": "767487", "url": "https://it.wikipedia.org/wiki?curid=2565714", "title": "Geronimo Meynier", "text": "Biografia.\nNel 1955 a Roma partecip\u00f2, quattordicenne, a un provino con il regista Franco Rossi, che lo scelse per la parte del protagonista nella pellicola \"Amici per la pelle\", nell'unica sua interpretazione da attore bambino.\nDal 1957 al 1964 fu scritturato da molte produzioni, affermandosi come uno dei pi\u00f9 promettenti giovani attori del cinema italiano. Su di lui puntarono alcuni dei migliori registi del tempo, da Alessandro Blasetti a Mario Monicelli, da Mario Camerini a Mario Mattoli. Meynier fu protagonista nel film \"Romeo e Giulietta\" (regia di Riccardo Freda, 1964), dopodich\u00e9 si ritir\u00f2, ancora giovanissimo, dal mondo del cinema.\nMuore il 23 gennaio 2021 a 79 anni, colpito dal Covid-19."}
{"id": "2565720", "revid": "287204", "url": "https://it.wikipedia.org/wiki?curid=2565720", "title": "Petr Zahrobsky", "text": ""}
{"id": "2565724", "revid": "729019", "url": "https://it.wikipedia.org/wiki?curid=2565724", "title": "Carlo, Cokxxx, Nutten II (Sonny Black &amp; Frank White)", "text": "Carlo, Cokxxx, Nutten II \u00e8 un album in studio dei rapper tedeschi Sonny Black e Frank White, pubblicato l'11 settembre 2009."}
{"id": "2565726", "revid": "746117", "url": "https://it.wikipedia.org/wiki?curid=2565726", "title": "Moschia", "text": "La Moschia (Meskheti, Mushki) \u00e8 una regione montana della Georgia situata tra l'Iberia, l'Armenia e la Colchide.\nI Monti Moschiani formavano la catena tra il Caucaso e l'Anti Tauro. Strabone menziona i monti Moschiani unitamente al Caucaso (\"Geografia\", 11.2.1); egli dice che la regione dei moschi si trova oltre i fiumi Fasi, Glauco e Ippo (\"Geografia\", 11.2.17), dove si trova\n (\"ibid\")\nLe genti di quell'area erano note come Moschi. Wilhelm Gesenius sugger\u00ec che i Moschi fossero discesi dalla biblica trib\u00f9 dei mMshech, mentre secondo il rinomato esperto di studi caucasici Cyril Toumanoff, i Moschi furono le prime trib\u00f9 proto-georgiane che vennero integrate nel primo antico stato georgiano della Colchide. I Moschi vengono menzionati nelle tavolette d'argilla, in scrittura cuneifome, di Tiglath-Pileser I di Assiria, risalenti al 1115-1100 a.C.; questi condusse una campagna militare contro di loro nel Nord della Commagene e nelle montagne d'Armenia."}
{"id": "2565728", "revid": "62004", "url": "https://it.wikipedia.org/wiki?curid=2565728", "title": "Viktor Vladimirovi\u010d Ponedel'nik", "text": ""}
{"id": "2565730", "revid": "767487", "url": "https://it.wikipedia.org/wiki?curid=2565730", "title": "Controllo civile dei militari", "text": "Il controllo civile dei militari \u00e8 una dottrina delle scienze politiche e militari che pone come ultimo responsabile del processo decisionale strategico di una nazione la \"leadership\" della popolazione civile, piuttosto che ufficiali delle forze armate.&lt;br&gt;\nIl controllo civile \u00e8 spesso visto come un prerequisito di una societ\u00e0 stabile e democratica.&lt;br&gt;\nL'uso del termine in analisi accademiche tende ad essere inserito nel contesto di democrazie occidentali governate da statisti eletti democraticamente sebbene il concetto di subordinazione dei militari al controllo politico non \u00e8 ristretto a queste societ\u00e0.&lt;br&gt;"}
{"id": "2565731", "revid": "209263", "url": "https://it.wikipedia.org/wiki?curid=2565731", "title": "San Francisco de Tilcara", "text": ""}
{"id": "2565736", "revid": "729019", "url": "https://it.wikipedia.org/wiki?curid=2565736", "title": "De Havilland DH.94 Moth Minor", "text": "Il de Havilland DH.94 Moth Minor fu un aereo ad ala bassa biposto e monomotore, realizzato in Inghilterra negli anni trenta dalla de Havilland, con compiti di addestratore e turismo. Diversi esemplari furono realizzati anche in Australia dalla de Havilland Australia.\nStoria.\nSviluppo.\nIl Moth Minor nacque espressamente per sostituire i vecchi biplani della serie Moth, ma doveva fornire comunque le stesse prestazioni dei vecchi velivoli, pur con una potenza inferiore. Suo diretto predecessore fu il DH.81 Swallow Moth, il quale per\u00f2 non raggiunse mai la produzione in serie, ma fu alla base della realizzazione del nuovo Moth Minor. Il prototipo realizzato in legno vol\u00f2 la prima volta il 22 giugno 1937 e fu pilotato personalmente da Geoffrey de Havilland. Successivamente fu avviata la produzione in serie e fino allo scoppio della Seconda guerra mondiale furono realizzati circa cento esemplari. Grazie al suo prezzo di vendita di 575 \u00a3, l'aereo divenne presto molto popolare tra numerosi club di volo. Nove esemplari furono realizzati con la cabina di guida totalmente chiusa.\nPer sostenere lo sforzo bellico britannico, numerosi DH. 94 smontati, assieme ai disegni progettuali e componenti furono spediti in Australia e consegnati alla fabbrica de Havilland a Bankstown, Sydney dove venivano finalmente completati. In questo modo furono prodotti in Australia circa quaranta velivoli.\nImpiego operativo.\nI Moth Minor civili presenti in Inghilterra furono acquisiti ad uso bellico dalla Royal Air Force e dalla Fleet Air Arm, mentre un solo esemplare oper\u00f2 sotto United States Army Air Corps. Molti DH.94 furono spediti dalla Gran Bretagna in Australia dove servirono, assieme ai Moth Minor prodotti in loco, sotto la Royal Australian Air Force.\nNel dopoguerra, diversi DH.94 continuarono ad essere utilizzati da privati in tutto il Regno Unito."}
{"id": "2565738", "revid": "767487", "url": "https://it.wikipedia.org/wiki?curid=2565738", "title": "Gravest Hits", "text": "Gravest Hits \u00e8 il primo EP di Cramps, pubblicato nel luglio del 1979 da I.R.S. Records in 12\".\nIl disco.\nIl disco \u00e8 stato prodotto da Alex Chilton. Sebbene il disco sia uscito nel 1979, le registrazioni risalgono al 1977. La foto sul retro della copertina del vinile, fu scatatta durante un concerto al teatro \"Palladium\" di New York."}
{"id": "2565743", "revid": "62004", "url": "https://it.wikipedia.org/wiki?curid=2565743", "title": "German Nikolaevi\u010d Apuchtin", "text": ""}
{"id": "2565745", "revid": "709565", "url": "https://it.wikipedia.org/wiki?curid=2565745", "title": "Reto", "text": "Reto (lat. \"Rhoetus\") \u00e8 un personaggio dell\"Eneide\" di \"Virgilio\", poema incentrato sulla guerra tra gli italici e i troiani di Enea sbarcati nel Lazio. Non va confuso con l'omonimo re della trib\u00f9 marsa dei Marruvi, nominato nel libro X del poema.\nIl mito.\nReto \u00e8 uno dei 1.400 guerrieri rutuli assedianti la cittadella troiana nel nono libro del poema. A notte fonda per\u00f2 due giovani guerrieri troiani, Eurialo e Niso, armati di spada, riescono a penetrare nel campo dei nemici addormentati, e decidono di farne strage. In quel momento si sveglia appunto Reto, che nascostosi terrorizzato dietro un cratere vede la carneficina compiuta dalla spada di Niso: tra le immagini di morte che scorrono sotto i suoi occhi, il re Ramnete colpito mentre russa a piena gola, la decapitazione del condottiero Remo nel suo letto, l'auriga di questo sgozzato sotto i cavalli, la testa recisa al giovanissimo Serrano, di grande bellezza. Quando anche Eurialo comincia a mietere vittime - la sua furia omicida si abbatte su Fado, Erbeso, Abari e altri guerrieri di cui il poeta non dice il nome - Reto tenta di uscire dal luogo in cui si trova: ma viene assalito da Eurialo che gli caccia l'intera spada nel petto. Il guerriero italico esala l'anima dalla bocca, vomitando nel contempo il sangue e il vino bevuto.\n&lt;poem&gt; \" \"Sic memorat uocemque premit, simul ense superbum\"\n\"Rhamnetem adgreditur, qui forte tapetibus altis\"\n\"exstructus toto proflabat pectore somnum,\"\n\"rex idem et regi Turno gratissimus augur,\"\n\"sed non augurio potuit depellere pestem.\"\n\"Tris iuxta famulos temere inter tela iacentis\"\n\"armigerumque Remi premit aurigamque sub ipsis\"\n\"nactus equis ferroque secat pendentia colla.\"\n\"Tum caput ipsi aufert domino truncumque relinquit\"\n\"sanguine singultantem; atro tepefacta cruore\"\n\"terra torique madent. Nec non Lamyrumque Lamumque\"\n\"et iuuenem Serranum, illa qui plurima nocte\"\n\"luserat, insignis facie, multoque iacebat\"\n\"membra deo uictus; felix, si protinus illum\"\n\"aequasset nocti ludum in lucemque tulisset\"\n\"Nec minor Euryali caedes; incensus et ipse\"\n\"perfurit ac multam in medio sine nomine plebem,\"\n\"Fadumque Herbesumque subit Rhoetumque Abarimque\"\n\"ignaros; Rhoetum uigilantem et cuncta uidentem,\"\n\"sed magnum metuens se post cratera tegebat.\"\n\"Pectore in aduerso totum cui comminus ensem\"\n\"condidit adsurgenti et multa morte recepit.\"\n\"purpuream uomit ille animam et cum sanguine mixta\"\n\"uina refert moriens\" \" &lt;/poem&gt;\n&lt;poem&gt;\" \"Cos\u00ec dice\"\n\" a bassa voce, e intanto con la spada\"\n\"sgozza il tronfio Ramnete che spirava\"\n\"dal profondo del petto un quieto sonno,\"\n\"disteso sopra un mucchio di tappeti.\"\n\"Anch'egli re, era fra tutti gli auguri\"\n\"il pi\u00f9 gradito a Turno; ma purtroppo\"\n\"la sua arte profetica non valse\"\n\"a salvargli la vita. Uccide pure\"\n\"tre servi suoi sdraiati accanto a lui\"\n\"alla rinfusa in mezzo alle armature, \"\n\"lo scudiero di Remo, ed all'auriga\"\n\"che stava steso sotto i suoi cavalli,\"\n\"squarcia col ferro il collo ciondolante,\"\n\"poi spicca il capo al suo stesso padrone\"\n\"abbandondando il tronco in un convulso\"\n\"palpitare di sangue: il caldo e nero\"\n\"fiotto inzuppa il terreno ed i giacigli\".\n\"\u00c8 poi la volta di Lamiro e Lamo,\"\n\"e di Serrano, baldo giovinetto\"\n\"ch'essendo stato sino a notte tarda\"\n\"occupato nel gioco, ora dormiva\"\n\"vinto dal molto vino: fortunato\"\n\"se avesse proseguito, pareggiando\"\n\"la notte a quel divertimento, sino\"\n\"alla luce del giorno!\"\n\"Non \u00e8 minore la strage di Eurialo:\"\n\"anche lui, furibondo, incrudelisce,\"\n\"e fra i tanti - plebaglia senza nome - \"\n\"uccide a bruciapelo Erb\u00e8so, Fado,\"\n\"Abari e Reto; questi, in verit\u00e0,\"\n\"era ben sveglio e vedeva ogni cosa,\"\n\"ma, in preda allo spavento, se ne stava\"\n\"rincattuciato dietro un grande vaso\".\n\"Com'egli s'alza, Eurialo, da vicino,\"\n\"gli conficca la spada in pieno petto\"\n\"e la ritrae tutta rossa di strage\".\n\"Quello esala la vita, vomitando\"\n\"sangue con vino\" \"&lt;/poem&gt;\nFortuna dell'episodio.\nNel diciottesimo canto dell\"Orlando Furioso\", Ludovico Ariosto fa perire nel sonno, ad opera del saraceno Cloridano, il soldato cristiano ubriaco Grillo. Come Reto, Grillo \u00e8 caratterizzato da tratti bestiali: la morte per decapitazione rinvia per\u00f2 a Remo, Lamiro, Lamo e soprattutto Serrano, per via dello stato di ebbrezza, che in questo caso fa piuttosto emergere un che di infantile.\n&lt;poem&gt; \" \"Poi se ne vien dove col capo giace\"\n\"appoggiato al barile il miser Grillo:\"\n\"avealo voto, e avea creduto in pace\"\n\"godersi un sonno placido e tranquillo.\"\n\"Tronc\u00f2gli il capo il Saracino audace:\"\n\"esce col sangue il vin per uno spillo,\"\n\"di che n'ha in corpo pi\u00f9 d'una bigoncia;\"\n\"e di ber sogna, e Cloridan lo sconcia.\" \" &lt;/poem&gt;"}
{"id": "2565751", "revid": "62004", "url": "https://it.wikipedia.org/wiki?curid=2565751", "title": "Vsevolod Mikhailovi\u010d Bobrov", "text": ""}
{"id": "2565753", "revid": "123827764", "url": "https://it.wikipedia.org/wiki?curid=2565753", "title": "Cabo Fisterra", "text": "Cabo Fisterra () \u00e8 un promontorio della Spagna amministrativamente facente capo al comune di Finisterre, in provincia della Coru\u00f1a.\nSorge nella Costa da Morte in Galizia nordoccidentale e affaccia sull'Oceano Atlantico.\nGeografia.\nCabo Fisterra separa convenzionalmente le R\u00edas Altas dalle R\u00edas Baixas (\"R\u00edas Bajas\" in castigliano) e rappresenta il punto d'arrivo del Cammino di Santiago di Compostela, segnatamente, presso la Chiesa di Nosa Se\u00f1ora das Areas). \n\u00c8 spesso ritenuto\u00a0\u2013 anche in virt\u00f9 del nome (derivato dal latino \"finis terrae\", cio\u00e8 \"fine della terra\") \u2013 idealmente, ma erroneamente, il lembo di terra pi\u00f9 a ovest della Spagna continentale (ma Cabo da Nave si trova a 5\u00a0km pi\u00f9 a ovest), se non addirittura della penisola iberica (dimenticando Cabo da Roca, in Portogallo, il punto pi\u00f9 a ovest dell'Europa continentale).\nIl promontorio \u00e8 formato da rocce in granito e si erge per 600\u00a0m sul livello del mare. Lungo il promontorio si trovano le spiagge di O Rostro, Arnela, Mar de Fora, Langosteira, Riveira, e Corbeiro.\nRuolo nella storia bellica.\nNel corso della guerra di successione austriaca, al largo del capo si svolsero nel 1747 ben due battaglie tra le flotte britanniche e francesi: la prima battaglia di Capo Fisterra, il 14 maggio, e la seconda, il 25 ottobre 1747. Durante le guerre napoleoniche, nei pressi di Capo Fisterra, il 22 luglio 1805 vi fu ancora uno scontro navale tra la flotta della Marina britannica da una parte e quella francese dall'altra.\nDurante la Seconda guerra mondiale a circa 300 miglia a ovest di Capo Fisterra il 23 maggio 1943 il sommergibile italiano \"Leonardo da Vinci\", comandato dal capitano di corvetta Gianfranco Gazzana Priaroggia, venne affondato dall'azione combinata del cacciatorpediniere \"Active\" e della fregata \"Ness\" della Marina britannica.\nCultura.\nNumerose rocce del promontorio sono associate a leggende religiose. Vi si trova inoltre la tomba della divinit\u00e0 celtica Orcabella."}
{"id": "2565760", "revid": "615138", "url": "https://it.wikipedia.org/wiki?curid=2565760", "title": "Paolo Peluffo", "text": "\u00c8 stato portavoce del Presidente della Repubblica Carlo Azeglio Ciampi dal maggio 1999 al giugno 2006 . Dal novembre 2011 al maggio 2013, Sottosegretario alla Presidenza del Consiglio dei Ministri per la Comunicazione e l'Editoria nel Governo Monti.\nBiografia.\nFormazione.\n\u00c8 nato a Savona il 26 maggio 1963. Consegue la maturit\u00e0 presso il Liceo Classico Gabriello Chiabrera di Savona nel 1982 e nello stesso anno vince il concorso nazionale di ammissione per il corso ordinario della Scuola Normale Superiore di Pisa nella classe di lettere (corso di laurea in Filosofia).\nAllievo di Eugenio Garin, Paolo Cristofolini, Claudio Cesa e Nicola Badaloni si laurea nel 1986 con una tesi su Spinoza e Malebranche sui rapporti tra leggi fisiche e concezione della materia nella filosofia del Seicento.\nGiornalismo.\nDopo uno stage Montedison presso \"Il Messaggero\" nel 1986, viene assunto nel 1988 (direttore Mario Pendinelli) come redattore e assegnato al servizio economia e finanza. Giornalista professionista dal 1990, viene promosso capo servizio nel 1994 e nel 1995 vice-caporedattore dal direttore Giulio Anselmi. Nel periodo in cui fa parte della redazione economica segue tutto il negoziato per la nascita della moneta unica europea, da inviato speciale nei pi\u00f9 importanti vertici monetari internazionali (G7, G8, Consigli europei, Fondo Monetario Internazionale, Banca dei Regolamenti Internazionali). \u00c8 presente a Maastricht nel dicembre 1991. Svolge il compito di inviato speciale per la riunificazione tra le due Germanie nel 1990.\nIncarichi istituzionali.\nNell'aprile 1993, \u00e8 designato dal Presidente del Consiglio, Carlo Azeglio Ciampi all'incarico di Capo dell'Ufficio Stampa di Palazzo Chigi e portavoce del Premier. Partecipa al G7 di Tokyo e alla preparazione del G7 di Napoli.\nNel maggio del 1996 segue Ciampi come portavoce del Ministro del Tesoro, capo dello segreteria del Ministro del Bilancio, dedicandosi alla comunicazione per l\u2019ingresso dell\u2019Italia nella moneta unica. Nel Comitato strategico per l\u2019introduzione dell\u2019euro, presieduto da Roberto Pinza e Tommaso Padoa Schioppa, \u00e8 il responsabile della comunicazione e redige il piano strategico della campagna che verr\u00e0 premiata al Prix Italia del 1999. Realizza il televoto per la scelta delle immagini sulle monete-euro italiane nel febbraio 1998 (Domenica In con Fabrizio Frizzi, Rai Uno). Partecipa, come componente della delegazione italiana, a tutti i consigli Ecofin e Consigli europei del periodo 1996-1999.\nNel dicembre 1998 viene nominato, con DPR, dirigente generale nei ruoli del Ministero del Tesoro e del Bilancio.\nNel maggio del 1999 diventa Consigliere per la Stampa e l'Informazione del Presidente della Repubblica e direttore dell\u2019Ufficio Stampa del Quirinale, incarico che mantiene fino al giugno 2006. In tale veste elabora per il Presidente Ciampi il progetto strategico di patriottismo repubblicano e di rilancio dell\u2019identit\u00e0 nazionale con la ricostruzione delle ritualit\u00e0 civili, della festa del 2 giugno, del sistema simbolico e rappresentativo dei valori repubblicani; collabora con Arrigo Levi nel progetto del percorso nella memoria storica (Cefalonia, El Alamein, Tambov etc.).\nNell\u2019aprile 2006 viene nominato consigliere della Corte dei Conti. Viene assegnato alla Sezione Regionale di Controllo per la Toscana a Firenze, dove svolge anche il compito di consigliere delegato per il controllo di legittimit\u00e0 degli atti delle amministrazioni centrali dello Stato presenti in regione. \u00c8 relatore del giudizio di parifica del rendiconto generale della Regione Toscana dal 2015 al 2018.\nEletto nel 2004 vicepresidente della Societ\u00e0 Dante Alighieri (incarico che ricopre fino al novembre 2019), si dedica alla realizzazione del nuovo logo; \u00e8 responsabile editoriale della Societ\u00e0; progetta un generale rilancio della promozione della cultura italiana nel mondo, tra l\u2019altro, con il congresso internazionale di Malta (settembre 2005), e con l\u2019ideazione dell\u2019edizione cinematografica integrale della Divina Commedia, \u201cIn Viaggio con Dante\u201d (regia di Lamberto Lambertini), opera di 21 ore di film.\nDal luglio 2006 al maggio 2008 ricopre l\u2019incarico di Capo del Dipartimento per l'Informazione e l'Editoria della Presidenza del Consiglio. In questa veste firma il primo protocollo d\u2019intesa tra il Dipartimento e la Guardia di Finanza per rafforzare i controlli sui contributi pubblici all\u2019editoria.\nDal novembre 2009 al luglio 2011, su indicazione del Presidente della Repubblica Giorgio Napolitano, viene incaricato dal Presidente del Consiglio Silvio Berlusconi di coordinare il programma del 150\u00ba Anniversario dell\u2019Unit\u00e0 d\u2019Italia, nell\u2019ambito del Comitato per le celebrazioni presieduto da Carlo Azeglio Ciampi e successivamente da Giuliano Amato. \u00c8 l\u2019autore del progetto dei \u201cLuoghi della Memoria\u201d, tra cui il progetto di allestimento del Memoriale Garibaldi nell\u2019Isola di Caprera, il riallestimento della Domus Mazziniana di Pisa, il Museo della Memoria garibaldina di Porta San Pancrazio a Roma, la stele con i nomi dei Mille a Genova Quarto, il muro con il testo integrale della Costituzione della Repubblica Romana (1849) al Gianicolo, e altri.\nNel novembre 2011 viene nominato Sottosegretario di Stato alla Presidenza del Consiglio dei ministri del Governo Monti, con delega all'Informazione e alla Comunicazione. Nel gennaio 2012 riceve dal Consiglio dei Ministri la delega all'Editoria e al coordinamento amministrativo. \u00c8 proponente della legge 103 del 16 luglio 2012 (conversione del decreto legge 18 maggio 2012 n. 63) di riforma dei contributi pubblici all\u2019editoria. \u00c8 inoltre proponente della istituzione della solennit\u00e0 civile del 17 marzo (legge 222 del 23 novembre 2012) di cui firma la circolare attuativa tutt\u2019ora in vigore. Visita i cimiteri-sacrari della Grande Guerra (Redipuglia, Oslavia, Montello, Asiago, Pasubio, Castel Dante - Rovereto, etc.) in vista del 100\u00ba anniversario della Vittoria nel 1918.\nDal gennaio 2018 all'ottobre 2021 \u00e8 stato Segretario Generale del CNEL, il Consiglio Nazionale dell'Economia e del Lavoro, e in tale incarico si \u00e8 dedicato alla ricostruzione dei regolamenti e delle procedure di emanazione degli atti tipici dell\u2019Organo costituzionale previsto dall\u2019articolo 99 della Costituzione, in attuazione della legge 936/1996. Ha avviato la ricerca storica sull\u2019organo e la riorganizzazione dell\u2019archivio storico e della biblioteca.\nRicerche di Storia economica.\nCome autore di saggi di storia economica, ha raccolto le memorie di Guido Carli nel 1993, poco prima della sua scomparsa, in un volume che resta un punto di riferimento per la ricerca storiografica in particolare per la elaborazione della teoria del \u201cvincolo esterno\u201d. Si \u00e8 poi dedicato alla raccolta delle memorie politiche e teoriche del premio Nobel per l\u2019Economia, Franco Modigliani. Infine, ha redatto una ampia biografia del Presidente Carlo Azeglio Ciampi che raccoglie nel dettaglio, con materiali inediti, il negoziato per l\u2019ingresso nella moneta unica degli anni 1996-1999. \nDal 1999 al 2019 \u00e8 stato componente della giuria del Premio letterario Procida, Elsa Morante, Isola di Arturo.\nCollabora stabilmente con la rivista italiana di geopolitica Limes.\n\u00c8 sposato, con tre figlie."}
{"id": "2565764", "revid": "729019", "url": "https://it.wikipedia.org/wiki?curid=2565764", "title": "Stazione di Casale Monferrato", "text": "La stazione di Casale Monferrato si trova sulle linee Mortara-Asti, Chivasso-Alessandria e Vercelli-Casale.\nStoria.\nLo scalo fu aperto nel 1857 con il nome di \"Casale\" al momento dell'inaugurazione della ferrovia Vercelli-Casale-Valenza.\nA partire dal 14 giugno 2013 il servizio sulla ferrovia Vercelli-Casale Monferrato risulta sospeso.\nStrutture e impianti.\nL'impianto \u00e8 gestito da Rete Ferroviaria Italiana (RFI).\nLa stazione dispone di un fabbricato viaggiatori monumentale in stile neo-rinascimentale.\nIl corpo di fabbrica (cio\u00e8 il corpo centrale dell'edificio) si sviluppa su due livelli: il piano terra si compone di cinque porte a centina con la chiave di volta ben in evidenza, rivestite da una vetrata che permette l'ingresso della luce all'interno della struttura; ai lati delle aperture sono presenti sei lesene. Tra il piano inferiore e quello superiore c'\u00e8 una cornice marcapiano dove sono montati due lucernari in ferro battuto anch'essi in stile liberty. La facciata del primo piano presenta cinque finestre bifore, ogni foro \u00e8 separato da una colonna alla cui base \u00e8 possibile trovare una elegante balaustra; anche su questo livello ci sono sei lesene a capitello ionico che \"sorreggono\" una cornice marcapiano. Sopra la cornice marcapiano \u00e8 presente un fregio a dentelli che circonda tutto il perimetro del corpo di fabbrica. Il tetto della struttura ospita un piccolo corpo al cui interno c'\u00e8 l'orologio analogico della stazione.\nLe ali laterali del fabbricato viaggiatori, si sviluppano in modo simmetrico e constano di un colonnato composto da quattro archi a centina uguali a quelli del corpo di fabbrica; il colonnato termina con la presenza di un edificio minore posto in posizione trasversa rispetto al colonnato stesso; questo corpo minore presenta tre archi a centina cechi e privi di elementi decorativi ed una facciata a timpano.\nLa stazione inoltre dispone di un magazzino merci che discosta dall'architettura tipica dei magazzini merci delle stazioni ferroviarie italiane: questo magazzino si compone su due livelli e presenta alcuni elementi decorati quali due lesene, una cornice marcapiano ed alcuni cornicioni che decorano le finestre monofore a centina.\nTutte le strutture sono in muratura, a pianta rettangolare e tinteggiate di giallo ad eccezione degli elementi decorativi che sono realizzati in pietra bianca cos\u00ec da risaltare rispetto al resto della struttura.\nLa stazione disponeva di uno scalo merci con annesso magazzino ancora operativo.\nLa pianta dei fabbricati \u00e8 rettangolare.\nIl piazzale \u00e8 composto da cinque binari dedicati al servizio viaggiatori e quattro dedicati alla sosta dei carri merci.\nI binari destinati al servizio viaggiatori sono dotati di banchina, riparati da una pensilina e collegati fra loro da un sottopassaggio.\nIn passato la stazione disponeva di uno scalo, il quale era il centro delle attivit\u00e0 logistiche dell'area casalese. Le principali attivit\u00e0 riguardavano la manipolazione e il trasporto di container (Gruppo Messina), trasporto di prodotti chimici (Societ\u00e0 Mazzetti) e merci varie quali: legname, profilati di ferro, cisterne in vetroresina, frigoriferi, concimi per l'agricoltura. Nell'anno 2006 il Comune pubblicava una relazione in cui veniva proposto (insieme ad altri progetti da realizzare) uno spostamento dello scalo, situato all'interno della citt\u00e0, in una nuova area destinata allo scalo ed allo smistamento delle merci.\nMovimento.\nIl servizio passeggeri \u00e8 costituito da treni regionali svolti da Trenitalia nell'ambito del contratto di servizio stipulato con la Regione Piemonte.\nServizi.\nLa stazione, che RFI classifica nella categoria \"silver\", offre i seguenti servizi:\nInterscambi.\nNel piazzale antistante il fabbricato viaggiatori sono presenti una capolinea taxi e una fermata delle autolinee Gruppo Torinese Trasporti (GTT).\nAltri progetti.\nIn riapertura la linea Casale M. - Mortara"}
{"id": "2565768", "revid": "62004", "url": "https://it.wikipedia.org/wiki?curid=2565768", "title": "Valentin Borisovi\u010d Bubukin", "text": ""}
{"id": "2565769", "revid": "287204", "url": "https://it.wikipedia.org/wiki?curid=2565769", "title": "Telescopio gregoriano", "text": "Il telescopio gregoriano \u00e8 un tipo di telescopio riflettore ideato da James Gregory nel XVII secolo, costruito per la prima volta da Robert Hooke nel 1673.\nIl suo progetto \u00e8 antecedente al primo telescopio newtoniano, costruito da Isaac Newton nel 1669. Progetti similari si trovano negli scritti di Bonaventura Cavalieri (\"Lo specchio ustorio\", 1632) e di Marin Mersenne (\"Harmonie universelle\", 1636).\nCaratteristiche.\nIl telescopio gregoriano \u00e8 costituito da due specchi concavi: lo specchio primario, un paraboloide concavo, raccoglie la luce e la fa convergere verso un fuoco posto davanti allo specchio secondario, un ellissoide concavo; quest'ultimo riporta il fascio di luce verso lo specchio primario, al centro del quale \u00e8 posto un foro che contiene l'oculare.\nIl vantaggio di questa configurazione \u00e8 di permettere all'osservatore di posizionarsi sul retro dello strumento, direttamente dietro allo specchio principale. Inoltre forma immagini diritte, mentre il telescopio newtoniano le forma capovolte. Ci\u00f2 lo rende adatto anche per osservazioni terrestri. In seguito per l'uso astronomico fu largamente sostituito dal telescopio Cassegrain.\nOggigiorno questa configurazione \u00e8 ancora usata, oltre che per telescopi amatoriali, da diversi telescopi e radiotelescopi di grandi dimensioni:"}
{"id": "2565770", "revid": "709565", "url": "https://it.wikipedia.org/wiki?curid=2565770", "title": "Discografia dei Dark Moor", "text": "Questa voce contiene l'intera discografia della band spagnola Dark Moor."}
{"id": "2565772", "revid": "226458", "url": "https://it.wikipedia.org/wiki?curid=2565772", "title": "Concept store", "text": "Il concept store \u00e8 un punto vendita caratterizzato dalla sua completa eterogeneit\u00e0 rispetto all'esperienza tradizionale del negozio. Le sue qualit\u00e0 distintive sono infatti quelle della eterogeneit\u00e0 di gestione, superficie e merceologia. L'obiettivo di un concept store infatti \u00e8 quello di allestire un'esperienza di esplorazione e di scoperta da parte del cliente attraverso una pluralit\u00e0 di suggestioni, provenienti sia dalla variet\u00e0 di prodotti esposti, sia dall'architettura stessa dell'ambiente.\nStrategia di marketing.\n\u00c8 possibile ricondurre la nascita dei concept store all'evoluzione del marketing contemporaneo: il punto vendita deve trasformarsi in un vissuto personale dei clienti carico di fascino, tanto da indurli a diffondere presso i loro conoscenti il desiderio di sperimentare la stessa immersione in un'avventura di shopping carica di glamour. L'allestimento del concept store produce di conseguenza una riduzione dei costi in pubblicit\u00e0, dal momento che la conoscenza del marchio e dei prodotti viene diffusa spontaneamente dal pubblico. La tecnica marketing \u00e8 prossima quindi alle tattiche contemporanee di guerrilla o di word of mouth, diffuse dal mercato americano a quelli di tutto il mondo. L'atmosfera culturale sulla quale fa leva la proposta dei concept store \u00e8 quella del benessere totale, dell'edonismo individuale che brama armonie micro- e macro-cosmiche. Al contempo, questa formula di shopping esperienziale rappresenta un'intensificazione ulteriore della dimensione di \u201cspettacolo della merce\u201d di cui parlava Debord gi\u00e0 durante gli anni Sessanta.\nIl concept.\nIl primo concept store \u00e8 stato aperto a New York nel 1986 da Ralph Lauren: l'idea che guidava la struttura architettonica dell'ambiente era quella del lusso patriottico, in cui l'America doveva essere vissuta come un fantasmagorico set hollywoodiano. Con questo gesto si annunciavano i parametri essenziali della formula: occorre un'idea forte per progettare un ambiente capace di trasformarsi in un mondo compiuto, in un viaggio di esplorazione, in un'avventura di atmosfere affascinanti. Le proposte del concept store sono iper-specializzate: l'idea deve essere in grado di fondere prodotti e servizi di qualit\u00e0 apicale nei diversi settori secondo un progetto di esperienza coerente e armoniosa. L'architettura dell'ambiente deve estremizzare la percezione dei prodotti: la scelta delle luci, delle musiche, degli aromi, deve avvolgere tutti i sensi dei clienti come l'approdo in una citt\u00e0 sconosciuta.\nObiettivi e mezzi del concept store.\nLa capacit\u00e0 di accoglienza e il comfort stabiliscono i punti cardine della strategia del concept store: l'obiettivo infatti \u00e8 quello di incrementare il numero dei visitatori e aumentare la loro permanenza all'interno del negozio. Quanto pi\u00f9 si prolunga la durata della visita, tanto maggiore appare la probabilit\u00e0 di acquisto. \nAl contempo, la variet\u00e0 dell'offerta permette anche di differenziare i target cui sono rivolte le proposte di esperienza. Lo stesso luogo che durante la giornata pu\u00f2 proporre articoli di design per la casa, profumi, moda \u2013 la sera pu\u00f2 trasformarsi in un luogo di attrazione per l'aperitivo, o in una libreria con sala da t\u00e8. Lo scopo \u00e8 sempre quello di creare un universo completo di attese e di bisogni intorno ad un argomento, capace di connettere la molteplicit\u00e0 di oggetti e di servizi articolati nello spazio del concept store."}
{"id": "2565773", "revid": "390153", "url": "https://it.wikipedia.org/wiki?curid=2565773", "title": "Cavallino Treporti", "text": ""}
{"id": "2565779", "revid": "365417", "url": "https://it.wikipedia.org/wiki?curid=2565779", "title": "Po Box 52", "text": "PO BOX 52 \u00e8 una compilation composta da 6 cd, comprendenti musiche cantate e suonate da 24 band differenti, per una durata totale di 360 minuti.\nHanno partecipato i seguenti artisti:"}
{"id": "2565794", "revid": "92723", "url": "https://it.wikipedia.org/wiki?curid=2565794", "title": "Epifanio di Costantinopoli", "text": "Fu nominato patriarca dall'imperatore Giustiniano I. Conferm\u00f2 il processo di conciliazione con la Chiesa di Roma iniziato dal suo predecessore Giovanni II di Cappadocia: adott\u00f2 il simbolo niceno, i decreti dei sinodi di Efeso, Costantinopoli e Calcedonia, oltre alle lettere di papa Leone I.\nAccolse papa Giovanni I in visita a Costantinopoli nel 525."}
{"id": "2565795", "revid": "76963", "url": "https://it.wikipedia.org/wiki?curid=2565795", "title": "John Linnell (pittore)", "text": " Dipingeva soprattutto quadri di pittura paesaggistica ed era amico del pittore Edward Thomas Daniell.\nLinnell fu naturalista e rivale di John Constable. Aveva gusto per l'arte nordeuropea del Rinascimento, in particolare Albrecht D\u00fcrer. Viene anche associato a William Blake e Samuel Palmer."}
{"id": "2565805", "revid": "716642", "url": "https://it.wikipedia.org/wiki?curid=2565805", "title": "Yaracuyanos F\u00fatbol Club", "text": "Il Yaracuyanos F\u00fatbol Club \u00e8 una societ\u00e0 calcistica di San Felipe (Yaracuy), Venezuela. Milita nella Primera Divisi\u00f3n Venezolana, la massima divisione del campionato nazionale.\nRosa 2009/2010.\nAggiornato al torneo apertura 2009"}
{"id": "2565808", "revid": "599013", "url": "https://it.wikipedia.org/wiki?curid=2565808", "title": "Thomas Augustinussen", "text": "Carriera.\nCresciuto nelle giovanili dell'Aalborg, \u00e8 stato promosso in prima squadra nella stagione 1999-2000. \u00c8 stato anche il capitano nella stagione 2008-2009.\nCon il club danese ha collezionato: 219 partite condite da 29 gol in campionato; in totale invece pu\u00f2 vantare 283 gettoni e 36 reti.\nIl 27 aprile 2009 ha firmato un triennale con il Red Bull Salisburgo."}
{"id": "2565809", "revid": "363629", "url": "https://it.wikipedia.org/wiki?curid=2565809", "title": "Influenza A H1N1", "text": ""}
{"id": "2565813", "revid": "26641380", "url": "https://it.wikipedia.org/wiki?curid=2565813", "title": "Caduta dell'Impero Romano d'Occidente", "text": ""}
{"id": "2565821", "revid": "547992", "url": "https://it.wikipedia.org/wiki?curid=2565821", "title": "Bruno Bianchi (nuotatore)", "text": "Carriera.\nSpecialista delle distanze brevi dello stile libero, ha debuttato in nazionale nel 1959 e in quell'anno ha conquistato la medaglia d'oro nella staffetta 4 \u00d7 200\u00a0m stile libero ai Giochi del Mediterraneo di Beirut del 1959. Ai Giochi olimpici del 1960 a Roma \u00e8 giunto sesto nella staffetta 4 \u00d7 100\u00a0m mista con Giuseppe Avellone, Roberto Lazzari e Federico Dennerlein.\nNel 1963 ha avuto un buon successo, vincendo cinque titoli italiani tra primaverili ed estivi e partecipando alle universiadi di Porto Alegre in Brasile, dove ha vinto il bronzo nella staffetta 4 \u00d7 100\u00a0m stile libero e l'argento in quella mista. Ai Giochi olimpici del 1964 a Tokyo \u00e8 entrato ancora in una finale, ottavo con la staffetta 4 \u00d7 200 stile libero. Ha gareggiato anche nella gara individuale dei 100\u00a0m stile libero, venendo eliminato in batteria. Ha continuato ad avere successo in Italia vincendo ancora cinque campionati nazionali sia nel 1964 che nel 1965.\n\u00c8 stato anche detentore del record italiano dei 100 e 200 stile libero, rispettivamente coi tempi di 56\"1 e 2'04\"0; inoltre tra il 1960 e il 1965 ha fatto parte delle due staffette a stile libero e con esse ha migliorato i primati nazionali sino al 3'41\"8 nella 4 \u00d7 100\u00a0m e all'8'16\"8 nella 4 \u00d7 200\u00a0m. \u00c8 deceduto a 23 anni ancora da compiere nella tragedia aerea di Brema del 28 gennaio 1966, nella quale persero la vita, con l'allenatore Paolo Costoli e il telecronista della Rai Nico Sapio, alcuni componenti della nazionale italiana di nuoto della quale era capitano, che nella citt\u00e0 tedesca doveva partecipare ad un \"meeting\" internazionale.\nPorta il suo nome il polo natatorio del Centro federale di Trieste che ha ospitato i Campionati europei di nuoto in vasca corta 2005\nPalmar\u00e8s.\nCampionati italiani.\n7 titoli individuali e 10 in staffette, cos\u00ec ripartiti:\n\"nd = non disputata\""}
{"id": "2565822", "revid": "6923", "url": "https://it.wikipedia.org/wiki?curid=2565822", "title": "Bosone II di Challant", "text": "Biografia.\nFiglio di Aimone I, come il padre e prima di lui il nonno Bosone I fu visconte di Aosta, titolo che significava l'amministrazione per conto dei Conti di Savoia della contea di Aosta. Ricopr\u00ec quella carica per 40 anni, dal 1147 al 1187, servendo cos\u00ec sotto i conti Amedeo III, Umberto III.\nIncaricato da Umberto III di proteggere il monastero di Sant'Orso, in pi\u00f9 occasioni nel 1164, 1168, 1172 e 1174 fece delle donazioni a favore della chiesa. Nel 1165 \u00e8 documentata una sua donazione in favore del prevosto dell'ospizio del Gran San Bernardo per la fondazione dell'ospedale di San Teodulo a Ch\u00e2tillon.\nEbbe almeno due figli: Aimone, che intraprese la vita ecclesiastica divenendo parroco di Saint-Laurent de Chambave, e Bosone III, che fu suo successore come visconte di Aosta dopo la sua morte nel 1181."}
{"id": "2565823", "revid": "484362", "url": "https://it.wikipedia.org/wiki?curid=2565823", "title": "Citt\u00e0 Di Casoria", "text": "L'Associazione Sportiva Dilettantistica Citt\u00e0 Di Casoria \u00e8 la societ\u00e0 calcistica rappresentativa della citt\u00e0 di Casoria, nella Citt\u00e0 metropolitana di Napoli. Attualmente milita in Promozione Campania. La societ\u00e0, fondata nel 1979, vide interrotte le sue attivit\u00e0 nel 1993, riprese poi a seguito della rifondazione avutasi nel 2014. Scioltasi nuovamente nel 2021, \u00e8 stata ricostituita nella stessa estate con la nuova denominazione.\nStoria.\nLa societ\u00e0 venne fondata dall'imprenditore toscano, Bruno Tintori, dalla fusione della Polisportiva Casoria con la Juve Arpino, squadra di calcio dell'omonima frazione del comune di Casoria. I colori societari erano il viola ed il bianco; la sede sportiva si trovava a Casoria, in via Matteo Ferrara, n\u00ba 8; successivamente in via Antonio Labriola, n\u00ba 20. Il campo di gioco era lo stadio comunale \"San Mauro\", sito in via Tenente Vincenzo Formicola, 51-52, all'epoca accreditato di una capienza totale di circa 3.000 posti. L'impianto \u00e8 dotato di una grande tribuna centrale, ad uso della tifoseria locale, e, sul lato opposto, di gradinate pi\u00f9 piccole riservate alle tifoserie ospiti. Il prato \u00e8 in erba naturale, misura metri 105 x 65 ed \u00e8 presente la pista di atletica. \nGrazie al nuovo sodalizio, il Casoria, nella stagione 1979-80, si classific\u00f2 al primo posto nel girone A di Promozione Campania-Molise accedendo agli spareggi regionali con le vincenti degli altri due gironi, Arzanese e Sangiuseppese, e riusc\u00ec a ottenere la promozione in serie D. Nella stagione successiva, 1980-81, guidato da Francisco Lojacono, il Casoria concluse il campionato al secondo posto nel girone E di Serie D (miglior attacco con 52 reti e solo 4 sconfitte, di cui nessuna in casa), ottenendo la promozione in Serie C2, dove milit\u00f2 per due stagioni. Nella stagione 1981-82, nel girone C, sotto la guida di Lojacono, poi di Antonio Marzocca, poi ancora di Lojacono, il Casoria si piazz\u00f2 nono con 32 punti, a pari merito con Cerretese e Civitavecchia, frutto di 9 vittorie (sei delle quali nelle prime dieci giornate), 14 pareggi e 11 sconfitte: da segnalare che il \"San Mauro\" rimase inespugnato per 16 partite su 17; soltanto la Rondinella Marzocco riusc\u00ec ad imporsi, vincendo col risultato di 1-2 alla dodicesima giornata, mentre le prime quattro vittorie casalinghe si conclusero tutte con il risultato di 3-0 (contro Montecatini, Sant'Elena Quartu, Torres e Montevarchi). Da annoverare anche la vittoria in trasferta nel derby con la Palmese (0-2). \nNella stagione successiva il Casoria diede l'addio definitivo al calcio professionistico: sotto la guida tecnica di Carmine Tascone, poi di Dino Panzanato, poi ancora di Tascone, i Viola arrivarono ultimi nel girone D con 25 punti (8 vittorie, 9 pareggi, 17 sconfitte); da segnalare le vittorie nei derby contro Ercolanese (1-0), Grumese (2-0), Sorrento (2-0) e Turris (2-1) ed il 4-0 inflitto al Potenza (vittoria pi\u00f9 larga), mentre il Banco di Roma (0-2), il Messina (0-1) e la Palmese (1-2) furono le formazioni del torneo che riuscirono a conquistare la vittoria al \"San Mauro\".\nRetrocesso nel campionato Interregionale, nella stagione 1983-84, la compagine casoriana fu protagonista di un'annata incolore, riuscendo a salvarsi soltanto per il rotto della cuffia. Tuttavia difficolt\u00e0 di carattere finanziario e societario determinarono la mancata iscrizione al torneo nella stagione 1984-85. \nLa seconda met\u00e0 degli anni '80 vide il Casoria militare nel girone B del campionato di Promozione Campania-Molise ove altern\u00f2 qualche stagione positiva ad altre deludenti. La miglior annata si ebbe nella stagione 1985-86, allorquando la squadra viola ottenne il primato nel girone B (45 punti) a pari merito con il Portici. Lo spareggio per decretare la squadra vincente del raggruppamento si tenne a Salerno e, dopo aver concluso l'incontro sul risultato di 1-1 ai tempi supplementari, vide prevalere ai calci di rigore la squadra viola, la quale conquist\u00f2 cos\u00ec il diritto alla partecipazione agli spareggi promozione. Questi si disputarono a Nola con le prime classificate degli altri due gironi, Sanciprianese e Angri, dai quali per\u00f2 il Casoria ne usc\u00ec sconfitto mancando, dunque, la possibilit\u00e0 di conquistare la promozione al campionato Interregionale 1986/87.\nNella breve esistenza del Casoria negli anni '90 il sodalizio viola ottenne, come piazzamento migliore, il primo posto nel raggruppamento B del campionato di Promozione Campania-Molise, stagione 1990-91, ancora sotto la guida tecnica di Lojacono. La vittoria nel proprio girone di pertinenza fu per\u00f2 vanificata, anche in questo caso, dalla sconfitta agli spareggi per la promozione alla categoria superiore i quali furono disputati allo Stadio Santa Colomba di Benevento con le vincenti degli altri due gironi, l'A.S. Casale Bonito (girone A) e la Polisportiva Calitri (girone C), che imped\u00ec di fatto alla societ\u00e0 casoriana di ottenere la promozione al Campionato Nazionale Dilettanti.\nLe ultime due stagioni del Casoria, 1991-92 e 1992-93, disputate nel girone A del campionato di Eccellenza Campania, si conclusero con un 10\u00ba posto, a pari merito con l'Ariano Valle Ufita, ed un 14\u00ba posto. Quest'ultimo piazzamento ne decret\u00f2 la retrocessione al campionato di Promozione Campania. Tuttavia la societ\u00e0 Viola ottenne il ripescaggio nel campionato di Eccellenza a completamento degli organici, ma non prese parte alla stagione 1993/94 a causa della cessione del titolo sportivo al Comprensorio Puteolano. \nDal 1993 al 2014 nessuna societ\u00e0 calcistica, rappresentativa del territorio della Citt\u00e0 di Casoria, ha mai pi\u00f9 preso parte ad alcun campionato federale, sia di categoria dilettantistica che professionistica.\nLa rinascita.\nNel luglio del 2014, a pi\u00f9 di un ventennio dalla scomparsa, la societ\u00e0 viene rifondata col nome di S.C. Casoria Calcio 1979, poi successivamente mutato in A.C. Casoria Calcio 1979, dall'imprenditore locale Giovanni Palmentieri, che assume anche la carica di presidente, dal dott. commercialista e ricercatore universitario Raffaele Nocera, che assume la carica di vice presidente e dall'avvocato Fabio Cristarelli nel ruolo di segretario; mentre il giornalista sportivo Carlo Cristarelli \u00e8 il responsabile della comunicazione. Quest'ultimo, dalla stagione 2015-16, assume anche la carica di direttore generale. La societ\u00e0 rileva il titolo sportivo del Calcio Campano Giovani iscrivendosi al campionato di Prima Categoria Campania 2014-15. La nuova sede sociale \u00e8 sita in Napoli, alla via Riviera di Chiaia, 105. Dalla stagione sportiva 2015-16 la denominazione ufficiale muta in A.S.D. Casoria Calcio 1979. A seguito delle dimissioni del vice presidente Raffaele Nocera, la carica sar\u00e0 ricoperta da Luigi Migliore.\nNel giugno del 2016 l'A.S.D. Casoria Calcio conquista il primo traguardo della nuova gestione: la promozione al campionato di Promozione Campania 2016-17, arrivata 25 anni dopo l'ultimo campionato di Promozione disputato. Dopo una brillante stagione regolare, conclusasi al secondo posto in classifica, la compagine \"Viola\" si qualifica direttamente alla finale play-off di girone in virt\u00f9 degli oltre dieci punti accumulati sulla quinta classificata. La finale di girone, disputata contro l'Acerrana sul campo neutro di Cardito, viene vinta dai \"Viola\" col risultato di 3-0. Per merito di tale vittoria il Casoria acquisisce il diritto a giocare lo spareggio intergirone, il quale viene giocato al \"San Mauro\" contro il Lacedonia e vinto dai padroni di casa ancora col risultato di 3-0. Giunge cos\u00ec la promozione in una categoria superiore, a 35 anni di distanza dall'ultima promozione conquistata sul campo dalla \"Viola del Sud\".\nLa stagione 2016-17 porta in dote ancora un successo di rilievo per i colori viola: dopo aver disputato una brillante stagione, in larga parte condotta al 1\u00ba posto in classifica, il Casoria vince in scioltezza il suo girone di competenza, conquistando la promozione diretta al campionato di Eccellenza Campania 26 anni dopo l'ultimo campionato di Promozione vinto. La categoria ritorna a Casoria a 24 anni dall'ultimo campionato di Eccellenza disputato.\nNell'estate del 2021, a 7 anni dalla ricostituzione della societ\u00e0, la propriet\u00e0 del presidente Giovanni Palmentieri decide di interrompere l'attivit\u00e0 e di cedere il titolo sportivo alla societ\u00e0 A.S.D. Sant'Antonio Abate 1971. L'attivit\u00e0 sportiva in quel di Casoria prosegue grazie alla nuova societ\u00e0 costituita dal presidente Lucio Eboli, mediante il trasferimento a Casoria del titolo sportivo della societ\u00e0 Virtus Afragola Soccer, che assume la nuova denominazione di A.S.D. Citt\u00e0 Di Casoria. La categoria di pertinenza \u00e8 la Promozione Campania. \nStrutture.\nIl campo di gioco.\nA 23 anni dall'ultimo campionato disputato nell'impianto cittadino, il Casoria, nel novembre del 2015, torna a disputare le partite casalinghe allo stadio comunale \"San Mauro\", la cui prima inaugurazione risale al 1959, ristrutturato dopo 15 anni di inagibilit\u00e0. I lavori di ammodernamento hanno interessato la tribuna centrale, dotata di 984 posti a sedere; i servizi ad essa pertinenti, gli ingressi, gli spogliatoi, il terreno di gioco, l'impianto d'illuminazione. Solo parzialmente recuperata la pista di atletica, che non \u00e8 pavimentata. Nel settembre 2016 il settore centrale ospiti \u00e8 tornato agibile a seguito della ristrutturazione che ha riguardato anche i servizi annessi, i varchi d'ingresso e le recinzioni. La capienza di tale settore \u00e8 di 324 posti a sedere. Grazie alle Universiadi tenutesi in Campania nel luglio 2019, il San Mauro \u00e8 stato oggetto di un nuovo restyling che ha riguardato l'abbattimento e la ricostruzione delle tribune laterali lato ospiti (capienza totale dell'impianto attualmente intorno ai 2000 posti), con nuovi servizi annessi; il rifacimento del terreno di gioco in erba naturale (dimensioni: m 105 x 65); la sostituzione dell'impianto d'illuminazione con nuove torri faro; la ristrutturazione dei vani spogliatoio, dei servizi e dei locali ad essi pertinenti. Resta incompiuta la curva laterale sud, la cui edificazione non fu mai portata a termine. Fanno parte dell'impianto sportivo anche un campo di pallacanestro/pallavolo all'aperto, con relativi locali bagno/spogliatoio.\nTifoseria.\nStoria.\nEsistono due gruppi organizzati che costituiscono la tifoseria casoriana. Il primo \u00e8 quello degli \"Ultra Boys Casoria\", sorto nel 2010 nel tentativo di far risorgere la societ\u00e0, obiettivo concretizzatosi poi nel 2014; il secondo \u00e8 la \"Brigata Cirillo\", nata durante la stagione 2014-2015. Gli ultr\u00e0 viola sono vicini a posizioni politiche di sinistra, in virt\u00f9 delle quali sono stati intrapresi rapporti di amicizia con le tifoserie di Afro Napoli United, squadra antirazzista del capoluogo, e Quartograd, societ\u00e0 di Quarto che aderisce all'ideale di \"calcio popolare\", oltre che antifascista."}
{"id": "2565827", "revid": "28592", "url": "https://it.wikipedia.org/wiki?curid=2565827", "title": "Monastero benedettino del Sacro Speco", "text": ""}
{"id": "2565832", "revid": "287204", "url": "https://it.wikipedia.org/wiki?curid=2565832", "title": "Monte Roncalla", "text": "Il Monte Roncalla \u00e8 una vetta dell'Appennino Ligure alta 1685\u00a0m s.l.m.. Posta tra le valli del Nure e dell'Aveto, lungo la sua dorsale sommitale decorre il confine amministrativo tra le province di Piacenza e di Genova. Assieme al Monte Maggiorasca, al Monte Bue, al Monte Nero costituisce una delle vette principali del Gruppo del Maggiorasca, il comprensorio pi\u00f9 elevato dell'Appennino Ligure."}
{"id": "2565833", "revid": "729019", "url": "https://it.wikipedia.org/wiki?curid=2565833", "title": "Interstate 45", "text": "L'Interstate 45 (I-45) \u00e8 un'autostrada statunitense della Interstate Highway che si estende per 458,52 chilometri e collega Galveston con Dallas passando per Houston."}
{"id": "2565834", "revid": "1880867", "url": "https://it.wikipedia.org/wiki?curid=2565834", "title": "Vespula germanica", "text": "Vespula germanica () \u00e8 una specie di imenottero Apocrita della famiglia delle Vespidae.\n\u00c8 una vespa dalla tipica colorazione a bande nere e gialle, che pu\u00f2 essere facilmente confusa, al primo sguardo, con la \"Polistes dominula\".\n\u00c8 una vespa dalle abitudini alimentari prettamente carnivore. Alimenta le proprie larve con insetti che cattura e rinchiude nel favo con le proprie uova, affinch\u00e9 le larve che usciranno possano in seguito nutrirsene.\n\u00c8 considerato, spesso erroneamente, un insetto dall'impatto negativo, soprattutto nell'ambito della frutticoltura, perch\u00e9 non disdegna di nutrirsi di frutta matura e dolce, ma deve anche essere considerato un insetto utile nella lotta biologica contro alcuni parassiti. Ha un ruolo anche nell'impollinazione di specie floreali selvatiche quali Ombrellifere, Euforbiacee, Edera ed altre.\nLa \"Vespula germanica\" \u00e8 originaria dell'Europa sebbene sia riuscita ormai ad acclimatarsi bene anche nel continente americano. \u00c8 presente anche in Nuova Zelanda\nCome la maggior parte delle \"Vespula\", la \"V. germanica\" \u00e8 una specie poliginica, in cui cio\u00e8 possono regnare pi\u00f9 regine in una stessa colonia denominata \"supercolonia\" e che pu\u00f2 essere anche perenne.\nCiclo vitale.\nIn primavera la regina svernante comincia a costruire un primo mucchietto di cellette; queste sono prodotte con schegge di legno secco o frammenti di cartone impastati con la saliva della vespa che vanno a formare una pasta modellabile. Il materiale appena modellato si indurisce e prende una consistenza cartacea. Le prime cellette sono coperte da un involucro delle dimensioni di una noce, sempre cartaceo ma questa volta impermeabile, che ripara il primo gruppo di celle nelle quali si sviluppano le prime operaie della nuova colonia. La regina, finch\u00e9 non nascono le operaie, si occuper\u00e0 di ampliare il nido, difenderlo e ripararlo se rovinato, nonch\u00e9 di procurare il nutrimento per le larve: tutti compiti che spetteranno alle vespe operaie una volta nate; a quel punto alla regina non rester\u00e0 che deporre le uova e assicurarsi che tutte le larve e le operaie siano esclusivamente sue figlie, uccidendo o cacciando eventuali intruse. Il nido quindi viene ampliato dalle operaie nascenti, aggiungendo sempre pi\u00f9 strati attorno alla copertura iniziale che viene quindi demolita, per far aumentare il numero di cellette.\nPresto un solo piano di cellette non basta pi\u00f9 e subito ne vengono costruiti altri paralleli al piano iniziale, collegati fra loro con appositi pilastri cartacei.\nIn poco tempo il nido raggiunge le dimensioni di un panettone. In altre specie di vespule, come quelle americane, il nido si ferma a due o tre strati medio-piccoli di cellette con pochi strati attorno.\nNelle \"Dolichovespula\" il nido raramente \u00e8 composto da pi\u00f9 di uno strato di cellette.\nMentre il nido aumenta di dimensione, la regina ha sempre pi\u00f9 cellette a disposizione per deporre le uova; per tutta la durata dell'estate il nido continua ad ampliarsi e le operaie continuano ad aumentare di numero.\nLe ultime covate di operaie, essendo pi\u00f9 nutrite, producono operaie grandi quanto regine e difficili nella distinzione da queste ultime.\nUna volta nate le ultime operaie \u00e8 ormai autunno inoltrato e ci sono gi\u00e0 migliaia di esemplari: allora la regina cessa provvisoriamente di deporre le uova per lasciare sufficiente spazio alla covata successiva.\nL'ultima covata, prima della morte della regina, generer\u00e0 nuove regine ed esemplari maschi: \u00e8 quasi inverno. Le operaie stanno ormai morendo e ne restano sempre meno dopo la morte della regina ormai troppo anziana. Le poche operaie rimaste si dedicano esclusivamente al nutrimento e alla difesa delle nuove femmine fertili e dei maschi per prepararli al volo nuziale che solitamente si svolge quando le temperature sono ormai basse.\nLe giovani regine ed i maschi, quindi, volano via dal nido di appartenenza e si disperdono assieme ad altri sessuati di altri nidi.\nQuando una femmina fertile incontra un maschio, non necessariamente proveniente da un diverso nido, ha luogo l'accoppiamento, dopo il quale il maschio muore e la femmina fecondata va a svernare nel legno marcio o sotto terra, in attesa della bella stagione per riavviare il ciclo vitale.\nSpecie simili.\n\"V. germanica\" si distingue dalle altre vespe per via del clipeo che solitamente \u00e8 giallo con uno o pi\u00f9 puntini neri verso il centro o un disegno a forma di bastoncino, sempre sul clipeo, che va dalla parte superiore del clipeo al centro dello stesso. Le macchie addominali negli esemplari pi\u00f9 vecchi sono unite alle bande nere, mentre gli esemplari nati da met\u00e0 estate in poi presentano maggiori dimensioni, colore giallo pi\u00f9 marcato e macchie nere distaccate dalle bande nere. Al centro delle bande nere vi \u00e8 una macchia a forma di freccia con la base attaccata alla banda nera. La \"Vespula vulgaris\", specie simile alla \"V. germanica\", ha macchie a forma di piramide e non di freccia mentre il clipeo presenta una macchia nera a forma di ancora."}
{"id": "2565835", "revid": "373458", "url": "https://it.wikipedia.org/wiki?curid=2565835", "title": "Gulf Freeway", "text": ""}
{"id": "2565840", "revid": "26641587", "url": "https://it.wikipedia.org/wiki?curid=2565840", "title": "Provisini", "text": ""}
{"id": "2565845", "revid": "287204", "url": "https://it.wikipedia.org/wiki?curid=2565845", "title": "Osservatorio di Las Campanas", "text": "L'osservatorio di Las Campanas \u00e8 un osservatorio astronomico situato in Cile e gestito dalla Carnegie Institution for Science. Si trova sul \"Cerro Las Campanas\", ad un'altitudine di 2.500\u00a0m s.l.m., circa 100\u00a0km a sud-est di La Serena, localit\u00e0 dove sono posti gli uffici dell'osservatorio.\nDivent\u00f2 operativo nel 1971."}
{"id": "2565848", "revid": "287204", "url": "https://it.wikipedia.org/wiki?curid=2565848", "title": "Balazs Nemeth", "text": ""}
{"id": "2565849", "revid": "203463", "url": "https://it.wikipedia.org/wiki?curid=2565849", "title": "Osservatorio astronomico di Las Campanas", "text": ""}
{"id": "2565852", "revid": "599013", "url": "https://it.wikipedia.org/wiki?curid=2565852", "title": "Balazs Nem\u00e9th", "text": ""}
{"id": "2565853", "revid": "330019", "url": "https://it.wikipedia.org/wiki?curid=2565853", "title": "Collegiata di San Candido", "text": "La Collegiata di San Candido (in tedesco Stiftskirche Innichen) \u00e8 una chiesa dell'omonimo comune di San Candido, in provincia di Bolzano, alla quale \u00e8 annesso un complesso monastico. Fondata nell'VIII secolo e completamente ricostruita fra il XII secolo e il XIII secolo, \u00e8 considerata il pi\u00f9 importante monumento romanico del Tirolo e delle Alpi Orientali. A parte la fondamentale rilevanza della sua architettura, la chiesa conserva notevoli opere d'arte come una statua lignea del Duecento e un ciclo di affreschi della stessa epoca nella cupola centrale.\nStoria.\nIl nucleo originale della collegiata viene fondato nel 769: in quell'anno, il Duca di Baviera Tassilone III concede all'abate Atto di Scharnitz un tratto di terra che andava dall'attuale Monguelfo (\"Welsberg\"), ad ovest, fino all'attuale Abfaltersbach a est, a condizione che vi venisse fondato un monastero secondo l'allora regola mista di San Colombano e di San Benedetto per favorire la cristianizzazione dei pagani slavi allora insediati nella zona. Di questa costruzione originale, per\u00f2, non restano tracce architettoniche certe.\nLa chiesa viene interamente ricostruita a partire dal 1140: di tale fase costruttiva rimangono oggi le mura esterne, i pilastri, le absidi e la cripta. Una seconda riedificazione si ha a partire dal 1240, quando vengono realizzate le volte della cripta e della navata, il transetto e la cupola della crociera, compresi gli affreschi raffiguranti la Storia della Creazione. Al termine di questa fase la chiesa viene consacrata a San Candido, patrono della collegiata, e a San Corbiniano, patrono dell'Arcidiocesi di Monaco e Frisinga, nel cui territorio era allora compresa la regione di San Candido. La grande torre campanaria viene invece eretta pi\u00f9 tardi, tra il 1323 e il 1326.\nL'edificio da questo momento in poi non subir\u00e0 pi\u00f9 alcun intervento o rifacimento rilevante, sia negli interni sia negli esterni, il che costituir\u00e0 la sua fortuna, perch\u00e9 pot\u00e9 mantenere del tutto intatta la veste romanica assunta fra il XII secolo e il Duecento. Nel 1969 viene praticato un meticoloso restauro, che ripulisce la chiesa da tutte le sovrastrutture comunque aggiunte nel corso dei secoli, soprattutto in epoca barocca, restituisce la cripta al suo aspetto originario e riscopre gli affreschi della cupola, occultati nel tempo da uno strato di intonaco.\nDescrizione.\nLa chiesa stupisce notevolmente per il gusto romanico di pregevolissima fattura che, assolutamente intatto, la caratterizza completamente, sia all'interno, sia all'esterno. Per questo motivo, come detto in apertura, la collegiata di San Candido \u00e8 considerata il pi\u00f9 importante monumento romanico del Tirolo e delle Alpi Orientali.\nEsterno.\nLa facciata a capanna, molto semplice, \u00e8 in blocchi di pietra a vista, cos\u00ec come tutto il resto dell'edificio, ed \u00e8 molto semplice. Sopra il portale centrale, alle due estremit\u00e0 laterali del prospetto, sono poste due piccole monofore, seguite da una spoglia cornicetta che divide in due la facciata. Al di sopra di questa \u00e8 posto il rosone che illumina l'interno. A sinistra si eleva il massiccio campanile in pietra, di pianta quadrata, i cui lati sono segnati solamente da sottilissime monofore, una per piano, che diventano invece una finestra pi\u00f9 larga al penultimo. L'ultimo piano, la cella campanaria, \u00e8 invece aperto da due monofore per lato. La torre \u00e8 infine coperta da un tetto a forma piramidale.\nDi notevole impatto visivo \u00e8 invece il retro della chiesa: qui, la ritmata gerarchizzazione degli spazi tipica dell'architettura romanica segue i canoni pi\u00f9 tradizionali. L'alto corpo della crociera, cio\u00e8 l'intersezione fra navata e transetto, fa da sfondo agli ambienti di sempre minore altezza che chiudono il prospetto posteriore della collegiata: prima il corpo, gi\u00e0 pi\u00f9 ribassato rispetto alla crociera, del presbiterio, quindi l'abside della navata centrale, dopodich\u00e9 le coperture delle navate laterali e infine le absidi di queste ultime. L'ambiente coperto a sinistra, che pare essere un'ulteriore navata laterale, \u00e8 invece il corpo della sagrestia. La linea di gronda delle tre absidi \u00e8 decorata da un motivo ad archetti. La centrale \u00e8 aperta da tre monofore, le due laterali possiedono una sola monofora al centro. Sul retro della chiesa, inoltre, si sviluppa un piccolo cimitero.\nAll'esterno della collegiata, sul lato nord, \u00e8 posto un tabernacolo a pilastro, affrescato nel Quattrocento, mentre a pochi metri, si trova il \"Granaio del Capitolo\", attuale sede del Museo della collegiata di San Candido.\nInterno.\nL'interno della collegiata di San Candido \u00e8 impostato su una pianta a tre navate, una centrale pi\u00f9 alta e due minori laterali, con transetto, presbiterio e absidi per ognuna delle navate. Planimetricamente, pertanto, la chiesa segue i pi\u00f9 tradizionali canoni dell'architettura romanica. In corrispondenza della crociera, inoltre, \u00e8 posizionata una cripta, all'interno della quale \u00e8 conservata una scultura lignea del Duecento raffigurante uno dei due santi patroni, anche se non \u00e8 ben chiaro quale. La cupola della crociera, come gi\u00e0 detto, \u00e8 affrescata con scene della Storia della Creazione risalenti alla met\u00e0 del Duecento.\nIl grande crocifisso ligneo posto sopra l'altare \u00e8 accompagnato da due figure, La tradizione le ha identificate con i due patroni (San Candido e San Corbiniano), ma ora prevale l'interpretazione che si tratti di Maria e Giovanni."}
{"id": "2565856", "revid": "486946", "url": "https://it.wikipedia.org/wiki?curid=2565856", "title": "Treviso Foot-Ball Club 1993", "text": ""}
{"id": "2565859", "revid": "47112", "url": "https://it.wikipedia.org/wiki?curid=2565859", "title": "Val del Boite", "text": ""}
{"id": "2565863", "revid": "339392", "url": "https://it.wikipedia.org/wiki?curid=2565863", "title": "Stark (Bleach)", "text": ""}
{"id": "2565865", "revid": "47112", "url": "https://it.wikipedia.org/wiki?curid=2565865", "title": "Conti K\u00fcnigl", "text": ""}
{"id": "2565868", "revid": "79640381", "url": "https://it.wikipedia.org/wiki?curid=2565868", "title": "Episodi di Weeds (quinta stagione)", "text": "La quinta stagione della serie televisiva Weeds \u00e8 stata trasmessa in prima visione negli Stati Uniti dall'8 giugno al 31 agosto 2009. \nIn Italia la stagione \u00e8 stata trasmessa dal due maggio all'undici luglio 2013 su Rai 4, senza l'indicazione del titolo italiano degli episodi. I titoli italiani sono stati inseriti nel 2016 per lo streaming della serie su Netflix."}
{"id": "2565873", "revid": "1573940", "url": "https://it.wikipedia.org/wiki?curid=2565873", "title": "Vespula vulgaris", "text": "La vespa comune (Vespula vulgaris \u00e8 una specie di vespa tipica dell'Emisfero boreale, sebbene diffusa ed acclimatata anche in Australia e Nuova Zelanda dove \u00e8 considerata una specie invasiva: in Nuova Zelanda infatti il 10% delle colonie riesce a superare l'inverno ed i nidi possono accrescersi in maniera esponenziale. \u00c8 inserita nell'elenco delle 100 tra le specie esotiche invasive pi\u00f9 dannose al mondo.\nHabitat e dieta.\nVive in zone di bosco rado. Caccia altri insetti che porta al proprio nido, si nutre di frutta e rifiuti.\nComportamento.\n\u00c8 una vespa eusociale che costruisce i propri nidi cartacei di colore grigio, fatti di polpa di legno mescolata con la sua saliva, in diverse cavit\u00e0 naturali, anche in tane abbandonate scavate da mammiferi. I nidi possono ospitare oltre 10.000 esemplari.\nEsiste una vespa regina, che \u00e8 la fondatrice della colonia, \u00e8 l'unica che depone le uova (che sono migliaia) di cui si occupano le operaie ed \u00e8 l'individuo che sceglie il luogo dove dovr\u00e0 sorgere la futura colonia. La regina vive per un anno, le operaie fino a un mese.\nDescrizione.\nGli insetti adulti misurano circa 17 mm, mentre la regina ha una taglia superiore e pu\u00f2 superare i 20 mm, arrivando fino a 35 mm. Hanno un torace ampio e circolare, ali resistenti e un apparato boccale possente. Posseggono anche un addome provvisto di un pungiglione, che usano per difendersi senza esitazione iniettando un veleno il quale contiene un ferormone che, spargendosi nell'aria, incita le altre vespe a pungere anch'esse.\nLa colorazione aposematica a bande gialle e nere la rende simile alla \"Vespula germanica\", dalla quale si differenzia per i seguenti caratteri: macchia a forma di ancora sul clipeo (carattere poco sicuro, visto che i maschi spesso presentano disegni diversi sul clipeo); macchie toraciche laterali a forma di bastoncino (nelle femmine fondatrici questo carattere \u00e8 estremamente incostante); strisce nere dei tergiti addominali di forma triangolare con la punta orientata posteriormente (questo \u00e8 il carattere pi\u00f9 sicuro).\nBibliografia.\nDavid Alderton, \"Animali, \"Rusconi Libri, 2012"}
{"id": "2565876", "revid": "1305772", "url": "https://it.wikipedia.org/wiki?curid=2565876", "title": "Selettivit\u00e0 (chimica)", "text": "In ambito chimico, con il termine selettivit\u00e0 si definisce il rapporto tra la quantit\u00e0 (in genere espressa in moli) di reagente convertito nel prodotto desiderato rispetto alla quantit\u00e0 di quello stesso reagente che ha preso parte a reazione chimica trasformandosi in prodotti. In maniera analoga, pu\u00f2 essere definita come il rapporto fra le quantit\u00e0 ottenibili/ottenute di prodotto di interesse rispetto alla quantit\u00e0 di sottoprodotti ottenibili/ottenute in una determinata reazione chimica. Si noti che tale grandezza \u00e8 di particolare interesse qualora il reagente (o i reagenti) possano prender parte a pi\u00f9 reazioni (si parler\u00e0 dunque di \"network\" reattivo) dando luogo a pi\u00f9 di un unico prodotto.\nLa selettivit\u00e0 \"S\" pu\u00f2 essere dunque definita come:\nformula_1\noppure\nformula_2\ndove \"mol(P)\" indica il numero di moli del prodotto desiderato, \"mol(Rreag)\" quelle di reagente che hanno preso parte alla reazione, mentre \"mol(SPi)\" le moli di sottoprodotto \"i\"-esimo. \u00c8 importante sottolineare in quale modo la selettivit\u00e0 \u00e8 stata definita, in quanto tali grandezze possono dipendere dalla stechiometria dei processi reattivi.\nIn sintesi chimica, cos\u00ec come in processi industriali su larga scala, la selettivit\u00e0 del processo chimico pu\u00f2 rivestire un ruolo fondamentale in quanto l'utilit\u00e0 dello stesso pu\u00f2 esser determinata dall'ottenimento di uno specifico prodotto piuttosto che i restanti (chiamati dunque \"sottoprodotti\") i quali potrebbero avere minore interesse commerciale o propriet\u00e0 chimico-fisiche indesiderate (es.: caratteristiche tecnologiche inferiori, tossicit\u00e0 nei confronti dell'uomo e/o dell'ambiente).\nTipi di selettivit\u00e0.\nUn determinato processo reattivo pu\u00f2 dar luogo a differenti tipi di selettivit\u00e0:\nInoltre in passato sono stati utilizzati anche i termini chemospecificit\u00e0 e regiospecificit\u00e0 per indicare la caratteristica di reazioni aventi rispettivamente chemoselettivit\u00e0 e regioselettivit\u00e0 unitaria.\nReazioni in parallelo.\nDue reazioni si dicono \"in parallelo\" (o \"competitive\") se coinvolgono nello stesso istante gli stessi reagenti.\nNel caso di due reazioni in parallelo, la selettivit\u00e0 del processo \u00e8 pari al rapporto tra la velocit\u00e0 della reazione che produce il prodotto desiderato rispetto alla somma delle velocit\u00e0 delle reazioni che avvengono in parallelo.\nEsempio.\nConsideriamo le due reazioni competitive:\nLa selettivit\u00e0 \"S\" del processo sar\u00e0 data da:\nessendo \"v1\" la velocit\u00e0 di reazione della prima reazione e \"v2\" la velocit\u00e0 di reazione della seconda reazione.\nReazioni in serie.\nDue reazioni si dicono \"in serie\" (o \"successive\") se avvengono una in successione all'altra, per cui i prodotti di una reazione costituiscono i reagenti della reazione successiva.\nNel caso di due reazioni in serie, per calcolare la selettivit\u00e0 del processo bisogna riferirsi alla reazione globale, che \u00e8 la somma delle singole reazioni.\nEsempio.\nConsideriamo le due reazioni successive:\nLa loro reazione globale \u00e8:\n\u00c8 quindi a questa che dobbiamo riferirci per il calcolo della selettivit\u00e0.\nAttivit\u00e0 catalitica e selettivit\u00e0.\nNell'ambito della catalisi \u00e8 fondamentale scegliere un catalizzatore in base alla sua attivit\u00e0 catalitica (cio\u00e8 a quanto velocizza la reazione) ma anche in base alla sua selettivit\u00e0 (ovvero la sua capacit\u00e0 di rallentare le reazioni indesiderate).\nPrendendo come esempio un catalizzatore metallico omogeneo (ovvero non supportato), all'aumentare del raggio atomico del metallo aumenta l'attivit\u00e0 del catalizzatore, in quanto \u00e8 favorito l'attacco del reagente al catalizzatore.\nAllo stesso tempo, l'aumento del raggio atomico comporta una diminuzione della selettivit\u00e0 del catalizzatore, per motivazioni di tipo sterico.\nPer questo motivo, nella pratica si ricorre spesso a dei \"leganti\", ovvero dei gruppi ad elevato ingombro sterico, che legandosi al metallo ne aumentano la selettivit\u00e0 diminuendo al tempo stesso l'attivit\u00e0."}
{"id": "2565878", "revid": "76261", "url": "https://it.wikipedia.org/wiki?curid=2565878", "title": "Tour dei Rond\u00f2 Veneziano", "text": "Questa pagina ha tutte le tourn\u00e9e del gruppo italiano Rond\u00f2 Veneziano."}
{"id": "2565887", "revid": "123978800", "url": "https://it.wikipedia.org/wiki?curid=2565887", "title": "Mike Carabello", "text": "\u00c8 stato il primo percussionista dei Santana inizialmente tra il 1966 e il 1967, e poi, insieme a Jos\u00e9 Chepito Areas, dal 1969 al 1971 durante l'incisione dei loro primi tre album, Santana, Abraxas e Santana III.\nNel 1998, Michael Carabello venne introdotto nella Rock and Roll Hall of Fame come membro dei Santana."}
{"id": "2565889", "revid": "1776051", "url": "https://it.wikipedia.org/wiki?curid=2565889", "title": "Emsdetten", "text": "Emsdetten \u00e8 una citt\u00e0 di 35.766 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di M\u00fcnster ed al circondario (\"Kreis\") di Steinfurt (targa ST).\nEmsdetten si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2565892", "revid": "426017", "url": "https://it.wikipedia.org/wiki?curid=2565892", "title": "Teatro inglese", "text": "Con la locuzione teatro inglese si intendono tutte le forme di spettacolo drammatico provenienti da uno specifico Stato del continente europeo, l'Inghilterra. In senso allargato vi si includono alcune forme drammatiche britanniche della met\u00e0 dello scorso millennio, in virt\u00f9 del fatto che la storia del teatro degli stati britannici ha avuto il suo fulcro proprio a Londra.\nForme arcaiche drammatiche.\nNell'intera Gran Bretagna \u00e8 possibile rinvenire tracce di drammi arcaici denominati \"agon\" (generalmente, \"conflitto\") di genesi popolare e campestre, agiti nel periodo invernale delle feste sia nelle case dei cittadini che nelle sale di ritrovo degli stessi. Privi di testo scritto e dunque basati sul mito pagano della comunit\u00e0 alla quale appartenevano, erano strutturati sulla forma dialogica tra pi\u00f9 attori mascherati, che prendevano nomi differenti a seconda del luogo della rappresentazione: in Inghilterra venivano definiti \"Mummers\" (termine usato anche in Irlanda), \"Tipteers\" o \"Soul-cakers\", in Cornovaglia \"Geese-dancers\", \"Goloshans\" o \"Guisers\" in Scozia.\nDei ludi popolari arcaici ben poco \u00e8 rimasto e raramente vengono rappresentati. La struttura drammatica che li costituiva era comunque abbastanza definita e presenter\u00e0 alcune similitudini col teatro medievale successivo: di norma un protagonista, il quale incarnava un esempio non di virt\u00f9 (caratteristica che sar\u00e0 poi del teatro religioso a partire da quello medievale) ma di caratteristiche positive, si trovava di fronte ad una sfida che poteva culminare con la sua morte e successiva resurrezione per mezzo delle arti magiche di un altro personaggio e alla quale succedeva un festeggiamento collettivo.\nTeatro medievale.\nDopo la caduta dell'Impero romano d'Occidente ed il successivo imporsi della cultura e civilt\u00e0 cattolica in Europa, le forme teatrali pagane furono aspramente combattute dalla Chiesa, che le considerava sinonimo di pericolosit\u00e0 per la moralit\u00e0 sociale. Sopravvissero, nell'alto Medioevo, giullarate e spettacoli di intrattenimento di menestrelli e buffoni, ma il materiale al loro riguardo \u00e8 piuttosto scarso e, in genere, si tratta di fonti storiche di seconda mano.\nIl teatro risorse come fenomeno religioso grazie all'interpretazione delle Sacre scritture in forma drammatica, impersonate da laici all'interno delle chiese e via via spostatesi all'esterno di esse, su sagrati e piazze pubbliche. Grazie ai pageants, carri mobili sui quali avveniva una rappresentazione, lo spettacolo divenne itinerante e nacquero vere e proprie compagnie teatrali, senza alcun riconoscimento professionale o sociale, che portarono i propri repertori di matrice religiosa in giro per le citt\u00e0. Il fenomeno delle rappresentazioni di carattere religioso ebbe vasta diffusione in tutta l'isola britannica tra il XIII ed il XV secolo, per poi essere abolite da Enrico VIII nel 1548 e riprese da Maria Tudor, che le vide di nuovo proibite da Elisabetta I a causa del differente, seppur non fervente, orientamento religioso.\nLe Sacre rappresentazioni ebbero in Inghilterra il loro apice con i mystery plays (anche detti miracle plays) e i morality plays: mentre i primi erano la drammatizzazione delle vite dei santi e delle vicende bibliche pi\u00f9 celebri, i secondi portavano in scena la lotta dell'uomo contro le passioni e la lotta contro di esse delle virt\u00f9, rappresentate entrambe in scena da attori reali con l'ausilio di una sempre pi\u00f9 precisa e spettacolare scenografia. Mentre in Inghilterra prevaleva l'uso di stazioni tra loro separate, ognuna rappresentante un differente luogo scenico, in Scozia si utilizzava il palcoscenico alla francese, costituito da un solo lungo praticabile sullo sfondo del quale erano dipinti o costruiti i vari ambienti in successione. Si calcola che nel periodo di massima diffusione si tennero nell'intera Gran Bretagna rappresentazioni in oltre 125 citt\u00e0: ci sono pervenuti molti testi scritti di esse, alcuni dei quali organizzati in cicli che presero il nome delle citt\u00e0 di allestimento: tra i pi\u00f9 celebri miracle plays si ricordano il Ciclo di Chester (della met\u00e0 del Trecento), il Ciclo di York (successivo al 1350), il Ciclo di Wakefield (1425 circa) ed il Ciclo di N-Town (1468). Dal lato delle \"moralities\", il pi\u00f9 celebre rimane l'\"Everyman\" del tardo XV secolo mentre il pi\u00f9 antico e lungo \u00e8 il \"The Castle of Perseverance\", sempre dello stesso secolo.\nProprio grazie alla sempre maggiore diffusione di queste forme di sacra rappresentazione le compagnie laicali che le allestivano iniziarono a costituirsi come vere e proprie compagnie professioniste, sebbene il loro repertorio fosse limitato ed il loro riconoscimento sociale nullo. Certo \u00e8 che la scenotecnica ebbe invece notevoli sviluppi.\nIl teatro pagano e popolare, demonizzato dalla Chiesa, sopravvisse in minima parte nei \"Mummer's plays\" di origine arcaica, e negli spettacoli dei giullari e trovatori, il cui luogo d'esibizione deputato erano le corti dei signori inglesi, dalla cui struttura deriver\u00e0 poi la forma architettonica particolare del teatro elisabettiano.\nRinascimento.\nNel periodo che va dalla fine del XV secolo alla met\u00e0 di quello successivo, coincidente con lo sviluppo del Rinascimento inglese, ebbero vasta risonanza gli interludi, forme drammatiche di intrattenimento rappresentate nelle corti dei nobili e derivanti dalle moralities, ma di argomento non religioso: al contrario delle moralit\u00e0 classiche, il ruolo del protagonista era del signore che ospitava lo spettacolo e che lo vedeva non alla ricerca della salvezza eterna dell'anima, bens\u00ec della felicit\u00e0 terrena, discostandosi cos\u00ec enormemente dalle finalit\u00e0 del teatro religioso. Non di rado negli interludi era contenuta una propaganda politica: poich\u00e9 prendevano spunto dalla contemporaneit\u00e0, accadeva che l'autore prendesse posizione nei confronti di un accadimento come nel \"King John\" di John Bale, nel quale l'autore dichiarava la tesi dell'omicidio di Giovanni Senzaterra da parte dell'arcivescovo di Canterbury. Nella drammaturgia degli interludi vi \u00e8 inoltre la possibilit\u00e0 di scorgervi elementi di derivazione classica, soprattutto degli autori latini e della novellistica italiana, che rimarr\u00e0 un punto di riferimento anche per la produzione drammatica successiva.\nLa presentazione scenica degli interludi era caratterizzata dal dialogo di pi\u00f9 attori con un accompagnamento musicale composto sovente da piffero e tamburino. Degli interludi possediamo circa 80 frammenti di copioni che coprono un arco temporale che va dal 1466 al 1576. Tra i maggiori autori del genere vanno ricordati innanzitutto John Heywood, John Rastell, Henry Medwall, John Redford, Nicholas Udall. Proprio Udall viene ricordato come l'autore della prima commedia in lingua inglese: si trattava del \"Ralph Roister Doister\" del 1535, una versione modificata del \"Miles Gloriosus\" di Plauto. Il primo interludio pervenutoci completo viene invece genericamente identificato nel \"Fulgens and Lucrece\" di Henry Medwall, composto negli ultimi anni del Quattrocento.\nGli interludi, per il loro carattere politicizzato e colto, erano indirizzati ad un pubblico ben preciso: sullo stesso stile, ma di argomento comico e leggero, si inserivano le farse, rappresentate nelle piazze per il popolo.\nDi derivazione medievale fu il masque, genere teatrale nato in principio da un carnascialesco corteo di maschere che, accompagnate da musica, allietavano le serate dei nobili e trasformato poi in una vera e propria opera teatrale anni dopo da Ben Jonson, che vi costru\u00ec impianti drammaturgici tali da renderlo celebre autore di tali spettacoli.\nIl teatro elisabettiano.\nIl teatro elisabettiano fu uno dei momenti di maggiore intensit\u00e0 del teatro inglese. Sotto questo nome si suole identificare la produzione teatrale collocata tradizionalmente fra il 1558 e il 1625, durante i regni dei sovrani britannici Elisabetta I d'Inghilterra e Giacomo I d'Inghilterra. Il termine, nella sua accezione di teatro rinascimentale inglese, si estende ai fenomeni teatrali fioriti nel periodo che va dalla riforma anglicana alla chiusura dei teatri nel 1642, a causa del sopraggiungere della Guerra Civile, comprendendo quindi anche buona parte del regno di Carlo I.\nLa produzione del periodo successivo al 1603 (anno della morte della regina) \u00e8 talvolta definita in modo distinto come il teatro dell'et\u00e0 giacobita (\"jacobean\") e presenta caratteri differenti dal precedente, di cui \u00e8 l'evoluzione.\nIl teatro di tutto il periodo viene tradizionalmente associato a due grandi figure: la regina Elisabetta, da cui trae il nome, e il drammaturgo William Shakespeare, massimo esponente di questo periodo e considerato tuttora uno dei maggiori autori teatrali a livello mondiale.\nSotto il regno di Elisabetta l'Inghilterra vide, nonostante gli attacchi dei puritani che non gradivano l'arte teatrale poich\u00e9 vi scorgevano i tratti di attivit\u00e0 ludiche che potessero allontanare i fedeli dal credo, una fioritura impressionante delle attivit\u00e0 connesse allo spettacolo: l'associazionismo port\u00f2 alla nascita di numerose compagnie configurate come un organismo moderno con tanto di autore, attore e scenografi, che prendevano sovente il nome del nobile finanziatore ricevendone quindi una protezione pi\u00f9 o meno ufficiale. Nacque la figura dell'impresario teatrale, quando il teatro si configur\u00f2 come una vera e propria attivit\u00e0 commerciale: sorsero, nonostante le difficolt\u00e0 del caso, strutture teatrali debitrici nella forma e logistica delle vecchie sale dei nobili dove si svolgevano spettacoli di puro intrattenimento.\nL'architettura teatrale.\nQuesti luoghi, chiamati \"playhouses\", erano aperti al pubblico ed erano distanti, per rozzezza, dai raffinati teatri europei che stavano sorgendo nel resto del continente, il cui momento di massimo splendore fu rappresentato dalla concezione dello spazio del teatro all'italiana. Tra le numerose strutture teatrali vi erano il celebre Globe Theatre, il The Curtain, il The Rose ed altri ancora.\nLe strutture lignee sorgevano fuori dal territorio comunale londinese dove il potere puritano, avverso all'arte teatrale, era meno forte. Di forma circolare, erano sprovviste di tetto e l'illuminazione era garantita dalla luce diurna nell'orario delle rappresentazioni, che avvenivano dal primo pomeriggio, per poi passare a quella delle candele e delle torce. Il palcoscenico, provvisto di sgabelli laterali dove sedevano alcuni spettatori e privo di sipario e di arco scenico, aveva un proscenio aggettante rialzato che dava nella platea dov'era il popolo, che assisteva in piedi alle messinscene. Alle spalle del palco vi era la continuazione delle gallerie del pubblico che si divideva in due parti: una al livello del palco e praticabile detta \"inner stage \", l'altra al secondo livello detta \"upper stage\": entrambe erano utilizzate come luoghi dell'azione scenica, e alle spalle dell'upper stage, nascosta, si celava l'orchestra musicale, che suonava non a vista.\nLa drammaturgia.\nLa produzione teatrale scritta destinata ad un pubblico d'\u00e9lite prese il nome di \"University wits\" (tradotto, ingegni universitari), intendendo con questa una schiera di drammaturghi che alzarono il livello medio della drammaturgia d'epoca, inserendovi riferimenti colti e attingendo alla propria cultura universitaria. Tra questi vanno ricordati John Lyly, Thomas Lodge, Christopher Marlowe, Robert Greene, Thomas Nashe, George Peele.\nSe Lyly riprese nelle commedie la mitologia classica e le leggende per celebrare i fasti del regno elisabettiano come una ripresa dell'et\u00e0 dell'oro, George Peele incentr\u00f2 la sua produzione sui drammi patriottici e storici, mentre Robert Greene si riserv\u00f2 di attingere ampiamente alla letteratura fantastica derivante dalla novellistica.\nChristopher Marlowe, spirito inquieto e ribelle, rivendica fortemente l'autorialit\u00e0 del singolo a scapito della produzione plurale frutto di collaborazioni: la tensione dialettica delle sue opere miste ad una dose di volont\u00e0 di stupire e di stravolgere l'ordine costituito sono riscontrabili in opere come \"Tamerlano il grande\" del 1587-1588, dove il personaggio principale diviene stereotipo del protagonista marlowiano, ossia l'uomo venuto dal nulla che raggiunge il potere imponendo il suo pensiero al di sopra delle ipocrisie sociali con una dose di sarcasmo e sfacciataggine che lo pongono in atteggiamento di sfida. Ancor pi\u00f9 celebre \u00e8 il suo \"Doctor Faustus\" del 1588-1593, dove trasforma un libello in dramma dalle tinte fosche e luciferine, in una celebrazione del dramma dell'interiorit\u00e0 che lo render\u00e0 celebre ai posteri per l'innovativo messaggio contenuto.\nLontano dalla formazione universitaria fu invece Thomas Kyd, di cui ci rimane il testo \"La tragedia spagnola\" (1582-1592) che si configura come la prima tragedia di vendetta (\"revenge tragedy\") ed \u00e8 articolato su pi\u00f9 livelli metateatrali grazie all'utilizzo del discorso drammatico diviso tra i personaggi che agiscono le scene e il coro di fantasmi che le commenta.\nWilliam Shakespeare.\nWilliam Shakespeare (1564-1616) \u00e8 considerato all'unanimit\u00e0 uno dei maggiori drammaturghi a livello mondiale, per la ricchezza delle sue opere e l'universalit\u00e0 dei messaggi dalle forti tinte contenuti in esse.\nDei suoi lavori ci sono giunte tragedie, commedie e drammi storici, per un totale di 40 opere, la maggior parte delle quali di certa attribuzione:\nTragedie: \"Romeo e Giulietta\", \"Macbeth\", \"Re Lear\", \"Amleto\", \"Otello\", \"Tito Andronico\", \"Giulio Cesare\", \"Antonio e Cleopatra\", \"Coriolano\", \"Troilo e Cressida\", \"Timone di Atene\".\nCommedie: \"Le allegre comari di Windsor\", \"La bisbetica domata\", \"Cimbelino\", \"Come vi piace\", \"La commedia degli errori\", \"La dodicesima notte\", \"I due gentiluomini di Verona\", \"I due nobili congiunti\", \"Il mercante di Venezia\", \"Misura per misura\", \"Molto rumore per nulla\", \"Pene d'amor perdute\", \"Pericle- principe di Tiro\", \"Il racconto d'inverno\", \"Sogno di una notte di mezza estate\", \"La tempesta\", \"Timone d'Atene\", \"Tutto \u00e8 bene quel che finisce bene\".\nDrammi storici: \"Riccardo III\", \"Riccardo II\", \"Enrico VI-parte I\", \"Enrico V,-parte II\", \"Enrico VI- parte III\", \"Enrico V\", \"Enrico IV- parte I\", \"Enrico IV- parte II\", \"Enrico VIII\", \"Re Giovanni\", \"Edoardo III\".\nLe opere di Shakespeare, pi\u00f9 volte rimaneggiate e riadattate alla contemporaneit\u00e0, furono in periodi diversi riprese con successo dalla maggior parte degli attori e delle compagnie inglesi. Ad oggi il suo lavoro \u00e8 considerato tra i punti pi\u00f9 alti della drammaturgia di tutti i tempi.\nAltri protagonisti.\nDal punto di vista della produzione drammatica, oltre a Shakespeare agirono per le scene numerosi autori, alcuni dei quali di stampo profondamente classicheggiante quali Samuel Daniel, William Alexander, Fulke Greville, Lord Brooke e William Alabaster, che si rifacevano ai moduli tragici senechiani e le cui opere, di rado rappresentate, erano destinate ad una cerchia elitaria distante dalle rumorose playhouses. Il gusto degli spettatori si spost\u00f2 pian piano sulla tragicommedia, sebbene tragedie e commedie furono ancora rappresentate fino alla chiusura dei teatri nel 1660 per volere dei puritani. \nDi altro stampo erano gli autori di mestiere i quali, ad eccezione di Thomas Dekker, possedevano una buona cultura di base pur senza farne puro esercizio di stile: la loro produzione era quindi finalizzata essenzialmente alla rappresentazione. Francis Beaumont e John Fletcher lavorarono in alcuni drammi in coppia e Fletcher in particolare collabor\u00f2 con Shakespeare nella stesura de \"I due nobili congiunti\". Sebbene Beaumont fosse pi\u00f9 dotato di Fletcher fu quest'ultimo ad assicurarsi larga fama presso i contemporanei.\nDall'apice del teatro elisabettiano si giunse poi ad un sostanziale inaridimento della drammaturgia, sebbene vi siano autori che si siano ampiamente distinti nel loro lavoro. La ricerca di precise fonti sul loro lavoro \u00e8 per\u00f2 difficile, anche a causa della distruzione di numerose fonti storiche nell'incendio di Londra del 1666.\nGeorge Chapman fu autore di varie commedie e tragedie di stampo ampolloso e stereotipato mentre John Marston lo fu di tragedie ideate per gruppi di fanciulli. Della produzione di Thomas Heywood ci sono giunti 24 lavori di cui uno, \"A Woman Killed wirh Kindness\", si configura come dramma domestico, mentre autore principalmente di \"city comedies\" fu Thomas Middleton, la cui produzione \u00e8 di difficile attribuzione per la elevata quantit\u00e0 di collaboratori di cui si serv\u00ec per completare le proprie opere.\nBen Jonson fu contemporaneo di Shakespeare, ma profondamente differente per la produzione drammaturgica. Erudito e raffinato quanto mondano socialmente ma schivo personalmente, lasci\u00f2 ai posteri una copiosa produzione di masque e di drammi. Tra i pi\u00f9 celebri vi sono \"Every Man in His Humour\" del 1598 o il \"Volpone\" del 1606. In qualche modo Jonson fu portavoce di un'aspra critica nei confronti della mancanza di cultura del teatro del suo tempo, inneggiando questo a pi\u00f9 alti valori di dignit\u00e0 e sapienza, senza essere per\u00f2 in alcun modo un ammonitore del genere.\nAltri autori minori furono Nathanael Field che fu autore di \"city comedies\", Richard Browne, Robert Davenport, John Ford e James Shirley. Se Ford prefer\u00ec il sensazionalismo scabroso, Shirley fu pi\u00f9 pacato nei toni con le sue tragicommedie e commedie brillanti nelle quali si ravvisa una capacit\u00e0 letteraria notevole, adatta pi\u00f9 alla lettura che alla messinscena.\nIl sistema teatrale.\nNel periodo di maggior fioritura del teatro elisabettiano Londra fu l'epicentro della vita dello spettacolo dal vivo inglese. Costruiti su terreni non assoggettati completamente all'autorit\u00e0 comunale, i teatri sorsero di grande capienza e prevalentemente in legno, a partire dalla seconda met\u00e0 del sedicesimo secolo.\nGli attori si costituivano in associazioni che si spartivano i dividendi degli introiti (costituiti dal pagamento del biglietto di ingresso da parte degli spettatori) in quote stabilite dal contratto iniziale sottoscritto, alla stregua di moderni azionisti di una societ\u00e0. I drammaturghi scrivevano per specifiche compagnie che detenevano i diritti delle rappresentazioni, sebbene talvolta essi venissero violati, nella fattispecie di fronte ai successi di un lavoro. Ci sono giunti 24 nomi di compagnie operanti nel periodo elisabettiano, e tutte possedevano un \"protettore\" che dava il nome al gruppo: oltre ad agire nel teatro dove avevano sede, alla stregua delle moderne compagnie di produzione, che conteneva anche i costumi e la poca scenografia oltre che le suppellettili di scena, esse agivano anche in tourn\u00e9e sia nazionali che internazionali. Sovente, poi, venivano introdotte a corte per spettacoli privati da allestire in saloni che possedevano una struttura differente rispetto al teatro classico elisabettiano.\nIn particolar modo nell'et\u00e0 elisabettiana si ebbe la fioritura di numerose compagnie teatrali, come i The Admiral's Men o i Lord Chamberlain's Men, nella quale lavorava Shakespeare, oltre che di figure di spicco come gli impresari James Burbage e Philip Henslowe. Compagnie di giro, che si produssero in tourn\u00e9e europee furono quella di Robert Browne, allievo del celebre attore Edward Alleyn, altro protagonista dell'epoca particolarmente apprezzato dalla regina Elisabetta. Se Alleyn era per\u00f2 interprete del modo garbato di recitare, dalla parte del fool, il comico danzatore grottesco \u00e8 da ricordare William Kempe, erede di Richard Tarlton. Altra compagnia fu quella di George Webster, mentre pare che un certo John Kempe fu celebre in Italia agli inizi del Seicento.\nNumerosi sono i tentativi di ricostruzione della recitazione dell'epoca, sebbene essa non sia possibile da delineare se non sommariamente e per deduzione, vista la mancanza di fonti dirette. Quasi sicuramente non esistevano veri e propri copioni, in quanto la stampa era una pratica costosa e non di certo possibile per ogni spettacolo in allestimento: stampare copie per tutti gli attori era dunque poco probabile. Di certo, era necessaria un'indubbia capacit\u00e0 vocale, visto che i teatri erano all'aperto e non vi era un sistema di diffusione del suono. La scarsa scenografia di scena lasciava al testo il compito di illustrare l'ambiente nel quale agivano i personaggi.\nDa ci\u00f2 \u00e8 possibile dedurre che all'elemento verbale fosse attribuita notevole importanza, proprio perch\u00e9 fungeva da elemento descrittivo della scena. Bisogna poi tener presente che alle donne era vietato intraprendere la carriera di attrice, per cui i ruoli femminili erano designati a giovinetti che, di certo, agivano molto diversamente da come agirebbe una donna.\nGiunto il genere del masque al momento del suo massimo splendore, acquis\u00ec fama e importanza nel campo teatrale il nome dello scenografo ed architetto Inigo Jones, al quale di accreditano importanti innovazioni in campo scenico quali l'inserimento dell'arco di proscenio, fino ad allora non utilizzato in Inghilterra, o lo studio e l'applicazione delle quinte prospettiche sul palcoscenico.\nL'imprenditoria teatrale era ormai una professione a tutti gli effetti sebbene non regolamentata, come molte altre, da nessuna specifica norma legale. Tra gli imprenditori celebri si ricordano James Burbage, che fu alla guida degli stabili The Theatre e The Curtain, poi passati al figlio James Burbage; Philip Henslowe, sotto la cui direzione passarono il Globe Theatre, il Fortune Theatre in societ\u00e0 con l'attore Edward Alleyn, The Rose e The Hope; Francis Langley, che diede vita al The Swan.\nLa fine.\nIl 1642 si configur\u00f2 come un anno negativo per i teatri londinesi: convocato il Parlamento da Carlo I, alla vigilia della successiva guerra civile, i puritani imposero la chiusura dei teatri con il conseguente abbandono di ogni attivit\u00e0 di intrattenimento. Tale situazione perdur\u00f2 per diciotto anni, fino alla restaurazione della monarchia e all'ascesa al trono di Carlo II.\nSebbene la chiusura dei teatri valesse per l'intera nazione, alcuni spettacoli continuarono ad essere allestiti in clandestinit\u00e0 all'esterno della capitale. Sappiamo per certo che la \"Red Bull\" di Clerkenwell, un salone popolare dove si allestivano in gighe e farse alcune compagnie (tra cui, in seguito, quella della Regina Anna) lavor\u00f2 clandestinamente, come dimostra l'arresto del comico Andrew Cane nel 1649. Nei grandi palazzi privati, inoltre, era d'uso dare rappresentazioni private, come dimostra la grande attivit\u00e0 culturale della Holland House a Kensington sia dopo l'immediata chiusura delle playhouses sia nel corso della dittatura di Oliver Cromwell. Anche il poeta laureato William Davenant, protagonista del successivo periodo della restaurazione, mise in scena alcuni suoi lavori, come \"L'assedio di Rodi\" (\"The Siege of Rhodes\") nel 1698 e arriv\u00f2 a creare in Rutland House, una mansione affittata nella citt\u00e0 di Londra, un vero e proprio teatro semi-clandestino nel 1656.\nSoprattutto gli attori, privati del loro lavoro, si videro costretti o a ripiegare su altri mestieri o ad arruolarsi negli eserciti reali, mentre una minoranza prefer\u00ec continuare la professione trasferendosi in altri paesi europei.\nLa Restaurazione.\nLa Restaurazione fu il periodo successivo alla caduta del protettorato repubblicano di Richard Cromwell, figlio di Oliver e a lui succeduto, con la conseguente ascesa al potere di Carlo II, proclamato re, che ripristin\u00f2 il potere monarchico della corona d'Inghilterra. Era il 1660: Carlo II, amante delle arti in genere, aveva vissuto un lungo periodo in Francia presso la corte del cugino Luigi XIV, dove aveva sviluppato una sensibilit\u00e0 verso un certo tipo di spettacoli di diversa fattura rispetto alla produzione teatrale precedente.\nGi\u00e0 nel 1662 il sovrano deleg\u00f2 due cortigiani di fiducia, Thomas Killigrew e Sir William Davenant, di ricomporre due compagnie: mentre il primo rifond\u00f2 la Compagnia del Re (la King's Company) il secondo fu il direttore della Compagnia del Duca di York (la Duke's Company), in onore del pi\u00f9 giovane fratello del monarca e futuro sovrano Giacomo II d'Inghilterra. Il teatro della Restaurazione si bas\u00f2 fondamentalmente su questo duopolio che dur\u00f2 per quasi due secoli, ma cambiarono sia gli spazi della rappresentazione che le sue forme: da quest'ultimo punto di vista se da una parte si mantenne viva la tradizione del dramma elisabettiano, dall'altra nuovi lavori di gusto spiccatamente francese, debitrici del periodo che Carlo II pass\u00f2 alla corte del cugino, fecero il loro ingresso sulle scene inglesi.\nCarlo II eredit\u00f2 dal re francese anche la volont\u00e0 di creare un forte potere accentratore in nome di un assolutismo monarchico, senza per\u00f2 poi riuscirci. Nonostante l'apertura di nuove sale teatrali, infatti, le attivit\u00e0 connesse a questa arte rimasero per lo pi\u00f9 nella stretta cerchia delle corti, rendendo il teatro della Restaurazione strettamente elitario rispetto al periodo d'oro precedente.\nL'architettura e la scenografia.\nLe playhouses elisabettiane dalla loro tipica forma erano state ormai smantellate. Le nuove architetture teatrali rispecchiavano maggiormente le forme dei teatri europei, con riferimento al teatro all'italiana che acquisiva maggiore importanza sulla scena architettonica internazionale. Il pi\u00f9 celebre architetto inglese del periodo, Christopher Wren, ricostru\u00ec il Drury Lane dotandolo di una sala rettangolare e disponendo in platea file di panche per far sedere il pubblico, che nei teatri elisabettiani rimaneva in piedi. Le gallerie divennero file di palchi mentre il palcoscenico acquis\u00ec profondit\u00e0 e uno spazio per i fondali che fungevano da scenografia per l'ambientazione. Veniva cos\u00ec modificato anche lo spazio per la recitazione rispetto a prima: si recitava davanti alla scenografia, in linea con la tradizione del continente, senza alcun praticabile. Lo studio dell'illuminotecnica non era ancora sviluppato: il lampadario centrale delle sale impediva la creazione del buio, costringendo cos\u00ec gli inservienti di scena ai cambi della stessa a vista. Per dare maggiore risalto agli avvenimenti sul palcoscenico si utilizzavano delle lastre rifrangenti con cui direzionare la luce sugli attori senza per\u00f2 riuscire a creare l'effetto occhio di bue, che sar\u00e0 raggiunto solo nel XIX secolo con il limelight. Di contro, mut\u00f2 profondamente la scenotecnica, per la quale ora c'era bisogno di valletti che facessero scorrere i fondali - che si aprivano nel mezzo come serrande - e che muovessero le suppellettili in scena. Poich\u00e9 il sipario, altro nuovo elemento del teatro inglese, non si abbassava se non alla fine della rappresentazione, i cambi erano a vista e preceduti dal suono di un fischietto o di un campanello, caratteristica che rimarr\u00e0 nel teatro nazionale fino a met\u00e0 del XIX secolo.\nAttori e attrici.\nUna vera innovazione dal punto di vista sociologico fu l'ingresso delle donne in scena, pratica severamente proibita fino a pochi decenni prima. Vi era stato un precedente, nel quale una compagnia francese aveva presentato al Blackfriars Theatre delle attrici nel 1629, ma la novit\u00e0 non era stata ben accolta dal pubblico. Tra le prime donne a calcare le scene vi furono Ann e Rebecca Marshall, poi entrate stabilmente nella compagnia di Killigrew; la pi\u00f9 celebre tra tutte rimase per\u00f2 Nell Gwyn, ex venditrice di arance, che pass\u00f2 alla storia per essere diventata l'amante del re Carlo II dal quale ebbe due figli.\nServ\u00ec comunque del tempo per educare le prime donne all'esibizione scenica. Lo stesso valse per gli attori uomini, che modificarono lo stile recitativo stilizzandolo verso forme pi\u00f9 raffinate, visto il pubblico di ceto pi\u00f9 elevato che assisteva alle rappresentazioni.\nTra i pi\u00f9 celebri nomi dell'epoca \u00e8 da ricordare Thomas Betterton, attore e poi capocomico delle compagnie di Killigrew e Davenant nel periodo in cui esse si fusero sotto la sua guida. Specializzato in ruoli shakespeariani, venne ben pagato per le sue rappresentazioni e la sua fama crebbe a tal punto da essere sepolto nella Westminster Abbey. Tra le prime attrici del periodo fu anche Mary Saunderson, moglie di Betterton, anch'essa celebre per le interpretazioni dei personaggi del vecchio repertorio. Di un ventennio pi\u00f9 giovane era Elizabeth Barry, che recit\u00f2 assieme a Betterton e che era specializzata in ruoli tragici: il pathos che ispirava \u00e8 riportato in diverse cronache d'epoca.\nUn dato importante da sottolineare \u00e8 che proprio in questi anni va nascendo il fenomeno che sar\u00e0 detto poi del divismo, che trover\u00e0 con l'avvento del cinema il suo apice: gli attori iniziano ad essere celebri e ammirati. Non di rado vengono ammessi a corte (come nel caso di Nell Gwyn) e diventano vere e proprie icone di riferimento per il pubblico, che ne copia mode e comportamenti.\nIl sistema teatrale.\nAd esclusione delle grandi sale destinate alle messinscene per i nobili, una serie di compagnie pi\u00f9 o meno girovaghe si form\u00f2 nel resto d'Inghilterra, lasciando poche tracce dietro di s\u00e9 che possano permettere una ricostruzione storica precisa e attendibile del fenomeno.\nSe il duopolio delle compagnie maggiori trovava sostentamento nei finanziamenti dei protettori e nel pagamento del biglietto d'ingresso a teatro, quelle minori potevano configurarsi in due modi: stabili o itineranti. Mentre le prime si affidavano, come nel caso di Killigrew e Davenant, alla protezione di signori locali, le seconde vagavano per le province dividendosi gli introiti ricavati dalle rappresentazioni date non sempre nei luoghi deputati. Tra le compagnie stabili sappiamo essere esistite e aver operato quella del duca di Norfolk a Norwich, quella del duca di Grafton a Bath e Bristol, quella del duca di Southampton a Richmond pi\u00f9, successivamente, altre a Canterbury e a Newcastle. Il repertorio era sempre quello di Londra, dando cos\u00ec origine a una scarsa produzione teatrale regionale.\nLe compagnie itineranti, che contavano ormai una dozzina di individui di sesso misto e che vivevano della suddivisione dei beni, erano spesso costrette ad allestire serate di beneficenza nelle quali un attore o un'attrice si recava nelle citt\u00e0 pi\u00f9 grandi tentando di allettare il pubblico ad assistere ai lavori della propria compagnia. La pratica, spesso umiliante e a scopo promozionale, permetteva all'artista di incamerare il denaro che gli astanti lasciavano come mancia simbolica oltre ad aver pagato il prezzo del biglietto, che di norma intascava l'impresario del teatro ospitante.\nGli spettacoli iniziavano verso le 16 del pomeriggio e nacque la moda del cartellone, con il quale si pubblicizzava l'evento in corso: il pi\u00f9 antico cartellone sembra essere un annuncio di un burattinaio italiano che esercitava a Charing Cross nel 1672. Il colore tipico dei teatri sembrava essere il verde, che padroneggiava nei rivestimenti delle poltrone e nei toni del sipario: forse \u00e8 da qui che deriva il termine \"green room\", con il quale si indica la sala nei teatri - il camerino - in cui si raccolgono tuttora gli attori in procinto di entrare in scena o dove accolgono i loro ospiti.\nLa drammaturgia.\nNel quarantennio che corre tra il 1660 e il 1700 vennero prodotti all'incirca 560 drammi, di cui 120 appartenenti al vecchio repertorio e 440 di nuova fattura. Gli autori del passato che trovarono maggiore rappresentazione furono Francis Beaumont, John Fletcher, William Shakespeare e Ben Jonson, sebbene molte opere furono rivisitate e adattate al gusto moderno, soprattutto tramite l'eliminazione del finale tragico. Carlo II, pi\u00f9 del successore del fratello Giacomo II Guglielmo III, am\u00f2 circondarsi di letterati, il che spiega la provenienza aristocratica della nuova leva di drammaturghi.\nLa nuova produzione spazi\u00f2 in diversi generi, dei quali due in particolari divennero caratteristici dell'epoca, sebbene fossero mutuati da alcuni esempi del passato: la tragedia eroica (\"heroic tragedy\") e la commedia di maniere o di maniera (\"comedy of manners\"). \nLa \"tragedia eroica\" si configurava con elementi esotici e lontani, rappresentanti un mondo di sentimenti altri che sfociavano a volte in un'eccessiva pomposit\u00e0 dialettica e retorica. Il blank verse della drammaturgia elisabettiana venne rimpiazzato dall'\"heroic couplet\" o distico eroico, composto da coppie di decasillabi a rima baciata: di probabile derivazione dal verso alessandrino delle tragedie francesi, permise al linguaggio un naturale distacco dalla lingua del quotidiano. Contrariamente alle tragedie antiche, il finale non era obbligatoriamente triste, in quanto la \"giustizia poetica\" permetteva il finale lieto. Lo scopo che si prefiggeva la tragedia eroica, infatti, non era tanto di ispirare piet\u00e0 quanto quello di suscitare ammirazione per il comportamento e i sentimenti dei protagonisti. Il creatore di tale genere tragico fu un irlandese, Lord Orrery al secolo Roger Boyle, autore di sei tragedie delle quali la pi\u00f9 celebre \u00e8 la \"Mustapha\" del 1665 su richiesta di Carlo II che voleva che gli spettatori fossero ispirati dalle alte gesta e dal comportamento nobile dei protagonisti. La figura di maggior rilievo del secolo fu per\u00f2 il poeta laureato John Dryden che, dopo le prime tragedie di gusto altamente retorico e magniloquente seppe individuare i mutamenti di gusto del pubblico per indirizzarsi verso una pi\u00f9 moderata ricerca formale tramite una revisione dei contenuti e il ripristino del blank verse. Tra gli altri autori vanno ricordati l'avversario di Dryden, Elkanah Settle, e John Crowne oltre John Banks e Thomas Southerne. Di estrazione non aristocratica furono invece Nathanael Lee e Thomas Otway, entrambi ex attori morti in miseria. Lee in particolare, con la sua dozzina di tragedie, si allontan\u00f2 anch'egli dalla tragedia eroica regolare e, a causa di un'esistenza abbastanza travagliata che lo vide trascorrere diversi anni in manicomio, si avvicin\u00f2 al sentimentalismo scenico dei secoli successivi, affidando al logorroico ed esasperato pianto delle protagoniste femminili lo sfogo di un'infelice esistenza; ci\u00f2 gli permise di trovare una fortuna scenica anche negli anni successivi.\nLa \"commedia di maniere\" rappresentava un contraltare degli alti ideali della tragedia eroica. Come nella storia dei generi teatrali, mentre il genere tragico dava voce alle aspirazioni umane, la commedia rivelava una contemporaneit\u00e0 svelando alcuni tratti della coeva societ\u00e0. Ambientate nella Londra contemporanea erano costituite da un esile intreccio in cui spiccava la figura del \"wit\", colto aristocratico nullafacente che era solito parlare per aforismi mettendo in ridicolo i repubblicani e i borghesi. I personaggi femminili, liberi e licenziosi, acquisirono importanza e sostanza, mentre frequenti erano i riferimenti spregiudicati al sesso e al libertinismo; quest'ultima caratteristica non permise il perpetrarsi delle rappresentazioni negli anni successivi se non a costo di una pesante edulcorazione dei contenuti licenziosi. La produzione delle commedie di maniere fu esigua, e vi si esercit\u00f2 Dryden in prima persona, con esiti dubbi. Sir George Etherege produsse solo tre opere, delle quali va ricordata \"The Man of Mode\" del 1676; pi\u00f9 moralista fu William Wycherley, autore di quattro pi\u00e8ces tra le quali vanno menzionate \"The Country Wife\" del 1675 e \" The Plain Dealer\" del 1676. Altri autori furono Sir Charles Sedley, Thomas Shadwell, Tom D'Urfey e Thomas Southerne, irlandese di nascita ma che si produsse sempre nella capitale inglese.\nUn discorso a parte va fatto per Aphra Behn, prima donna a scrivere per denaro senza servirsi di uno pseudonimo maschile tanto da attirarsi le critiche dei contemporanei. Nelle sue opere teatrali, che spaziano dagli intrecci cavallereschi dell'unica tragedia della quale fu autrice - l'\"Abdelazar\" del 1676 - ai pi\u00f9 frequenti e complessi intrighi comici della produzione di maniera, spicca una critica feroce contro la condizione sottomessa della donna all'uomo, soprattutto al riguardo di matrimoni forzati.\nLa fine.\nIl periodo della Restaurazione fu caratterizzato da una maggiore licenziosit\u00e0 dei costumi teatrali, che si riversarono in opere di pi\u00f9 ampia \"modernit\u00e0\" rispetto ai periodi precedenti. Tuttavia il passaggio alla successiva et\u00e0 dei lumi si caratterizz\u00f2 per una virata restrittiva della morale comune, istigata nel campo teatrale dal vescovo e critico Jeremy Collier che, col suo trattato \"Short View of the Immorality and Profaneness of the English Stage\" condann\u00f2 il teatro quale luogo di pubblica dimostrazione della corruzione umana tramite l'instillarsi del vizio nella societ\u00e0.\nGi\u00e0 William Congreve, irlandese di nascita, autore di quattro commedie e una tragedia, sebbene figuri tra le personalit\u00e0 sottoposte al severo giudizio di Collier si distinse per uno stile meno colorito e sboccato dei suoi predecessori.\nSono da ricordare poi Sir John Vanbrugh e John Farquhar. Il primo, architetto di fama e amico di Congreve, chiuse l'epoca della commedia di maniere mentre il secondo inserisce dei personaggi distanti dallo humour \"wit\" e meno licenziosi dei precedenti, ambientando le scene nella provincia inglese.\nTra gli ultimi autori della commedy of manners vi furono il poeta laureato Colley Cibber, gi\u00e0 direttore del Drury Lane ed ex attore comico, che si produsse in numerose commedie di una certa licenziosit\u00e0 dalle quali per\u00f2 traspare gi\u00e0 una maggiore attenzione alla morale del tempo come per i suoi predecessori, e Susanna Carroll Centlivre, altra donna scrittrice e autrice di commedie sia mutuate da esempi stranieri che originali.\nSir Richard Steele, personaggio poliedrico apertamente favorevole alle idee di Collier, segna un periodo di transizione piuttosto evidente: le sue commedie, nelle quali agiscono personaggi dignitosi e dal comportamento sobrio, tendono non pi\u00f9 al riso ma alla commozione, inaugurando la commistione dei generi tragico e comico caratteristica dell'et\u00e0 successiva. Inoltre non di rado ogni suo lavoro trattava un tema specifico dal quale si impartiva un insegnamento etico alla societ\u00e0.\nIl Settecento.\nA seguito della gloriosa rivoluzione e dell'istituzione della monarchia costituzionale sotto Guglielmo III d'Orange, la classe borghese acquis\u00ec maggiori poteri. Tra le trasformazioni sociali vi fu una conseguente maggiore richiesta da parte di questa classe sociale rampante di sempre pi\u00f9 numerose forme di spettacolo: incrementarono i locali adibiti a questo scopo, con il conseguente assottigliarsi del duopolio delle due compagnie teatrali maggiori, la King's Company e la Duke's Company, per un periodo guidate all'unisono da Thomas Betterton. L'ordine fu ristabilito da un'ordinanza dell'allora Primo Ministro Robert Walpole, che nel 1737 impose la chiusura dei locali clandestini ripristinando la primaria supremazia delle due formazioni con il famoso \"Licensing Act\".\nL'architettura e la scenografia.\nIl gusto aristocratico era andato via via spostandosi verso il melodramma o opera lirica, che richiedeva spazi teatrali sempre maggiori e complessi a causa della sempre pi\u00f9 sofisticata macchineria teatrale. Il proscenio tipico dei palchi britannici and\u00f2 progressivamente scomparendo, inghiottito dall'arco scenico che incorniciava ora una scena molto pi\u00f9 profonda nella quale agivano quinte prospettiche che garantivano uno spazio recitativo differente: non si recitava pi\u00f9 di fronte alla scena, ma all'interno di essa. Sul finire del secolo le novit\u00e0 introdotte in Italia da Ferdinando Galli da Bibbiena sul versante scenografico raggiunsero l'Inghilterra: la scenografia a punto di fuga prospettico unico venne presto soppiantata da quella a doppia prospettiva. La platea, con l'eliminazione del proscenio aggettante, acquist\u00f2 spazio tanto che le panche per il pubblico vennero spostate pi\u00f9 avanti per una maggiore capienza della sala.\nSul finire del secolo vennero introdotte le lampade Argand al posto delle candele di sego dei lampadari, che permettevano sebbene con maggior costo, l'utilizzo dell'olio e una potenza di illuminazione decuplicata. Dal punto di vista del trucco, valse l'uso di dipingersi la faccia di bianco grazie all'ossido di piombo o al gesso: oltre a rispecchiare la moda dei visi incipriati, la tecnica era usata poich\u00e9 i visi pallidi erano maggiormente visibili negli ambienti di solito scarsamente illuminati dei teatri.\nAttori.\nL'innovatore del secolo fu considerato David Garrick, passato alla storia come uno dei pi\u00f9 celebri attori dell'epoca, che fu da spunto per il celebre saggio di Denis Diderot sull'arte drammatica intitolato \"Paradosso sull'attore\". Divenuto famoso per la sua interpretazione dello shakespeariano \"Riccardo III\", fu anche drammaturgo e impresario teatrale; sul versante attoriale, Garrick sradic\u00f2 l'artificiosit\u00e0 della recitazione pomposa di stampo francese per indirizzarsi verso toni pi\u00f9 naturali e meno enfatici ma non fu amante della ricercatezza storica dei costumi, ai quali prefer\u00ec abiti di foggia contemporanea. Garrick fu per\u00f2 anche riformatore delle convenzioni sociali use a teatro fino ad allora: estremamente preciso e puntuale tanto da pretendere lo stesso dai suoi attori, tent\u00f2 di eliminare l'usanza di far pagare il biglietto a coloro che entravano solo per assistere alla fine delle rappresentazioni. Anche gli spettatori che erano usi assistere agli spettacoli sedendosi direttamente su appositi sgabelli sul palcoscenico, usanza mutuata dal teatro elisabettiano, videro tale privilegio eliminato grazie all'opera di Garrick, sebbene vi fossero stati dei precedenti. Dal punto di vista del \"d\u00e9cor\" teatrale Garrick si mosse pagando 500\u00a0\u00a3 per aggiudicarsi come supervisore della scenografia l'artista di origine francese Philip James de Loutherbourg, mentre per l'illuminotecnica utilizz\u00f2 lampade a olio per illuminare dai lati e dal basso la scena. Il repertorio che promosse fu sempre raffinato, in linea con la scelta di rendere i teatri dei luoghi signorili e di buon gusto.\nTra le attrici si ricordano la celebre Sarah Siddons, definita la regina del teatro tragico inglese e Elizabeth O'Neill conosciuta come Lady Becher, nella quale i critici vedevano un'emula della grandezza della Siddons.\nIl sistema teatrale.\nCol duopolio delle compagnie autorizzate a rappresentare si era creata una strana situazione: poich\u00e9 vi era la possibilit\u00e0 - combattuta aspramente da Garrick che non riusc\u00ec ad eliminarla - di assistere al finale delle rappresentazioni teatrali, la maggior parte del popolo si riuniva nelle sale a fine spettacolo con la voglia di garantirsi momenti di evasione ludica. Fu cos\u00ec che le platee vennero ampliate ed i teatri si riempirono di gente che volentieri assisteva chiassosamente alle rappresentazioni, allontanandosi dalla raffinatezza tanto ricercata del maggior attore dell'epoca.\nTale virata di gusto, che impose spettacoli a volte dozzinali con numerose attrazioni come animali e persino leoni, coincise anche con altre cause che crearono un generale decadimento dell'arte teatrale.\nLa drammaturgia.\nIl Settecento teatrale inglese non impose grandi nomi alla storia letteraria mondiale per una serie di molteplici ragioni. Non ultima fu la fortuna del romanzo, che ben presto soppiant\u00f2 l'opera teatrale in quanto maggiormente redditizio e sempre pi\u00f9 diffuso.\nIspirati alla moralit\u00e0 e all'austerit\u00e0, i drammaturghi settecenteschi compirono una fusione tra i generi: mentre la commedia si ven\u00f2 di sentimentalismo, la tragedia accenn\u00f2 toni patetici divenendo cronaca delle sventure quotidiane. L'accesso di una pi\u00f9 ampia classe sociale alle rappresentazioni, la borghesia nella fattispecie, permise la nascita del minidramma satirico mentre fecero il loro ingresso in scena la ballad opera e la pantomima. Quest'ultima, di derivazione dal masque elisabettiano, fu molto in voga all'inizio del secolo, comprendeva l'utilizzo di musica, effetti speciali e molti macchinari di scena. Il plot, di genere basato su un singolo avvenimento, comprendeva personaggi mutuati dalla Commedia dell'arte italiana come Arlecchino o Pantalone, trasfigurati e trasformati in prodotti nuovi. Il pi\u00f9 celebre interprete del genere fu John Rich, al quale si deve l'introduzione della maschera di Arlecchino in Inghilterra.\nLa ballad opera si configurava come una storia con personaggi di bassa estrazione sociale, di carattere satirico ed inframezzata da brevi canzoni. La pi\u00f9 celebre fu \"The Beggar's Opera\" di John Gay del 1727, che fu un successo strepitoso per l'epoca e che sarebbe stata ripresa due secoli dopo dal tedesco Bertolt Brecht. Tra gli autori di teatro leggero vi fu poi Henry Fielding, autore di city comedies che vir\u00f2 poi verso farse brevi e burleschi. George Colman, gestore del Covent Garden e dunque avversario di David Garrick con il quale pure collabor\u00f2 per la stesura della commedia \"The Clandestine Marriage\" del 1766, basata su un'opera di Domenico Cimarosa, si produsse in commedie e \"afterpieces\".\nSamule Foote, che ebbe il permesso di fare rappresentazioni nel periodo estivo al di fuori del duopolio delle compagnie del Covent Garden e del Drury Lane, fu autore di pungenti satire che avevano tra i protagonisti personaggi dell'alata societ\u00e0 inglese: non di rado alcuni gentiluomini facevano ritirare il testo riconoscendosi tra loro, come accadde con la commedia \"The Author\" del 1757.\nLe commedie sentimentali dette \"weeping comedies\", cugine della com\u00e9die larmoyante francese, ebbero i loro massimi esponenti in Hugh Kelly, Richard Cumberland e Elizabeth Inchbald. Irlandesi di nascita furono invece Oliver Goldsmith e Richard Brinsley Sheridan, le cui opere trovarono fortuna anche nel periodo successivo.\nSul versante drammatico, la tragedia non registr\u00f2 molto seguito nonostante i fallimentari tentativi di Joseph Addison di ristabilire l'austerit\u00e0 del modello classico di canone tragico, senza per\u00f2 avere seguito. Nicholas Rowe interpret\u00f2 bene lo spirito del tempo venando di sentimentalismo il teatro tragico: Rowe riscosse un certo successo per essere stato autore delle \"she-tragedies\", o tragedie al femminile, nelle quali le protagoniste assumevano un'importanza maggiore rispetto alle opere dei predecessori: inevitabilmente, per\u00f2, queste opere risentivano di eccessivo sentimentalismo che era ben lontano dal canone classico della tragedia propriamente detta, avvicinando quindi questi lavori pi\u00f9 al dramma borghese. A Rowe si deve anche la divisione dei lavori di Shakespeare in atti e scene, divisione tuttora in uso. Maggiormente affine al \"domestic drama\" (antesignano del dramma borghese) fu il lavoro di George Lillo, rappresentato dalle opere pi\u00f9 celebri \"The London Merchant\" del 1731 e \"Fatal Curiosity\" del 1736, mentre minor successo riscossero James Thomson e Edward Moore.\nL'Ottocento.\nIl sempre maggiore successo della letteratura e del romanzo allontanarono i maggiori letterati inglesi dell'epoca dal teatro, che per un buon lasso di tempo non registr\u00f2 notevoli sviluppi dal punto di vista della letteratura teatrale. Fu per questo che i lavori teatrali di Shelley, John Keats, Byron e altri furono destinati alla sola lettura anzich\u00e9 alla rappresentazione.\nLa prima parte del XIX secolo fu un misto di esperienze teatrali diverse, ancora debitrici dell'Illuminismo in piccola parte e aperte ai nuovi ideali neoclassici dall'altra. Fu solo dalla met\u00e0 del secolo che, aprendosi alla nuova corrente romantica ma soprattutto grazie ai cambiamenti socio-politici europei, il teatro inglese trov\u00f2 rinnovato vigore e annover\u00f2 nuovi drammaturghi come Oscar Wilde, nel periodo definito dell'et\u00e0 vittoriana.\nL'architettura e la scenografia.\nDal punto di vista architettonico si era ormai consolidato l'utilizzo del teatro all'italiana, mentre alcuni edifici per usi particolari vennero costruiti appositamente come il neonato Royal Circus o Surrey Theatre del 1782, adibito a spettacoli musicali e pantomime.\nLa sempre pi\u00f9 specializzata maestria nella scenotecnica permise la riduzione di alcune macchinose pratiche di scorrimento di quinte sul palco, mentre l'illuminazione ebbe una svolta nel 1817 con l'introduzione nei teatri delle lampade a gas che, nonostante il cattivo odore e l'elevato costo, permettevano un controllo centralizzato consentendo il buio totale a comando per la prima volta nella storia del teatro. Pochi anni dopo venne introdotto l'occhio di bue, il singolo fascio di luce direzionabile, grazie al limelight, una fiamma ossidrica direzionata su un cilindro di calce consumabile che un addetto era attento a non far terminare, che fu agli arbori degli odierni riflettori.\nIl sistema teatrale.\nNel 1843 tramite il \"Theatre Regulation Act\" fin\u00ec definitivamente il duopolio delle compagnie principali di Londra, con la diretta abrogazione del divieto di costruire edifici ad suo spettacolo in citt\u00e0. A dire il vero, gi\u00e0 precedentemente esistevano degli \"escamotages\": poich\u00e9 il divieto era riferito al solo teatro di prosa, si permise la costruzione di pochi teatri per l'opera e numerose piccole strutture per spettacoli minori, le cosiddette \"burlette\", composte da rappresentazioni con piccoli accompagnamenti musicali o intermezzi cantati.\nDopo il 1843 quindi vi fu regime di libera concorrenza, e l'Inghilterra tutta, e in particolare Londra, si animarono di nuovi edifici teatrali e nuove formazioni, tanto che dalle dieci sale presenti nel 1800 si pass\u00f2 alle ventinove del 1870, pi\u00f9 altre sedici solo dal 1880 al 1900. Alcune sale del secolo precedente - come l'Haymarket, il Lyceum o il Prince of Wales Theatre - sotto la guida di intraprendenti impresari che ne vollero ridisegnare la fisionomia degli interni rendendoli degni della frequentazione della migliore borghesia, si vestirono di interni di lusso attuando cos\u00ec un nuovo cambiamento di tendenza: dalla frequentazione assidua del popolo quest'ultimo abbandon\u00f2 pian piano le platee a favore delle classi pi\u00f9 agiate. Gli impresari pi\u00f9 celebri furono anche gli attori principali del periodo: continu\u00f2 cos\u00ec la tradizione dell'attore-capocomico-impresario teatrale, figura poco definita gi\u00e0 dal teatro elisabettiano e ora posizione sociale ambita dai lavoratori dello spettacolo. Tra i pi\u00f9 celebri si ricordano i fratelli Kemble, Charles, John Philip e Stephen, figli del capo-comico Roger, gi\u00e0 attivo nella seconda met\u00e0 del XVIII secolo, Madame Vestris e suo marito Charles Mathews, Squire Bancroft e sua moglie Effie Bancroft, Herbert Beerbohm Tree ma soprattutto Henry Irving e Ellen Terry, attori di successo. Molti di loro furono investiti di titoli regali come \"Sir\" o \"Dame\".\nAttori.\nIl nuovo secolo si apr\u00ec sotto il segno di uno dei pi\u00f9 grandi attori della storia del teatro inglese: Edmund Kean, esempio di genio e sregolatezza che venne preso spesso d'esempio per l'acceso dibattito nato in Europa sull'arte drammatica e nello specifico tra l'attore che recita seguendo il ritmo delle passioni e colui che al contrario lo fa partendo da una base razionale e tecnica.\nKean, attore di statura minima e con una limitata gamma espressiva, aveva dalla sua la capacit\u00e0 di sviscerare potentemente - anche se in maniera discontinua - il pathos tragico necessario in alcuni celebri passi shakespeariani. Criticato e amato dai coevi rappresent\u00f2 una delle punte pi\u00f9 alte dell'arte recitativa inglese e fu messo spesso a confronto con il collega David Garrick, celebre attore del secolo precedente che fondava la sua arte su una tecnica povera di retorica e di ampollosit\u00e0, al contrario della smodata passionalit\u00e0 di Kean.\nKean ebbe un figlio che segu\u00ec la stessa professione: Charles, che dopo continue stroncature iniziale da parte dei critici dell'epoca causa la sua mancanza di ritmo vocale e la meno vivida personificazione dei personaggi rispetto al padre, seppe far rivalutare il suo nome grazie all'abile mimetismo conquistandosi un suo spazio.. Occasionalmente fu sostituito da David Fisher figlio del fondatore della dinastia teatrale Fisher.\nPi\u00f9 innovatore sebbene secondo a Kean padre per fama fu William Charles Macready, attore e poi impresario che intraprese la via del palco solo come ripiego, rivelandosi poi ottimo attore pi\u00f9 che gestore. A Macready va il merito di aver compreso l'importanza dell'unit\u00e0 teatrale secondo la quale tutto l'ensemble artistico e tecnico del teatro doveva cooperare e lavorare assieme per il raggiungimento del miglior risultato possibile. Istitu\u00ec severe prove d'insieme e viene considerato tra gli antesignani della figura del regista teatrale moderno. Dal punto di vista del lavoro scenico, persegu\u00ec l'ideale della correttezza filologica dei costumi di scena e del recupero degli originali testi shakespeariani, eliminando dalle sue rappresentazioni ogni edulcorazione o adattamento degli originali.\nSulla scia del mattatore italiano l'attore acquista, in questo secolo, una centralit\u00e0 assoluta rispetto alle altre figure teatrali. Numerosi i nomi che passeranno agli annali, come quello di John Philip Kemble, fautore di messinscene con rigorose ricostruzioni dei costumi d'epoca, sebbene piene di sviste, e molti altri.\nLa drammaturgia.\nIl nuovo secolo vide l'ascesa del dramma borghese come genere teatrale pi\u00f9 diffuso e rappresentato anche se, parallelamente ad esso, molteplici esperienze possono essere individuate nell'arco dell'intero periodo.\nSulla scia dell'enorme successo del drammaturgo tedesco August von Kotzebue, del quale furono tradotte in lingua inglese numerose opere sin dalla fine del XVIII secolo, si svilupp\u00f2 una tendenza al dramma gotico, le cui trame erano piene di suspense ed elementi fantastici di carattere squisitamente macabro; la tendenza, prettamente romantica, si era gi\u00e0 tuttavia sviluppata nel genere del romanzo, del quale si ricorda il celebre \"The Castle of Otranto\" del 1764 di Horace Walpole. Il dramma gotico prese piede assieme alla drammatizzazione di fatti di cronaca nera, del quale un celebre esempio \u00e8 George Dibdin Pitt col suo \"Sweeney Todd: The Demon Barber of Fleet Street\" del 1842, nel quale viene narrata la storia di un barbiere impazzito che uccideva i suoi clienti per farne poi cibo da vendere.\nMentre George Colman il giovane traeva ispirazione dal vecchio dramma della restaurazione tentando di ristabilirne inutilmente la centralit\u00e0 sulla scena inglese, Frederic Reynolds si fece autore di leggere pi\u00e8ce il cui intreccio si basava sugli animali come protagonisti assoluti (il cosiddetto \"dog drama\"); si svilupp\u00f2 superficialmente anche il \"nautical drama\", genere nel quale le storie di marinai erano trasposte con carattere allegro e piene di canzoni, spesso di derivazione dalle vecchie ballate popolari: tra i maggiori autori vi furono Thomas Dibdin, Edward Fitzball e Douglas William Jerrold.\nNotevole fu l'attivit\u00e0 di James Robinson Planch\u00e9, prolifico autore di teatro che svilupp\u00f2 anche un nuovo stile di recitazione: dopo aver scritto numerosi drammi gotici come il celebre \"The Vampire\" del 1820 pass\u00f2 al nuovo genere del burlesque, nel quale mescolava ambientazioni fiabesche a leggere satire sulla quotidianit\u00e0 (\"Olympic Revels or Prometheus and Pandora\", 1831, \"Puss in Boots\", 1837). A lui si deve l'affiancamento di personaggi di diverse epoche e lo stile recitativo che impone ai personaggi l'assoluta seriet\u00e0 di fronte all'assurdit\u00e0 nel contesto nel quale si trovano, nello stile della tipica farsa surreale inglese.\nUna certa seriet\u00e0 di argomentazioni e temi si riscontra nell'opera di Thomas William Robertson, innovativo nel campo della regia teatrale, noto per una serie di lavori realistici e naturalistici ma anche per aver scelto di curare maggiormente le scenografie e la recitazione degli attori, pi\u00f9 volte lodata da diversi critici. Fu drammaturgo per il Prince of Wales Theatre, al tempo sotto la direzione dei coniugi Squire ed Effie Bancroft, e tra i suoi titoli si ricordano \"Society\" (1865), \"Caste\" (1867), \"Home\" (1869).\nIl teatro musicale ebbe vasto successo dalla met\u00e0 del secolo. Si svilupp\u00f2 il music-hall e dal 1842 il \"British Copyright Act\" offr\u00ec nuove garanzie ai lavori del nuovo genere, al punto che tale scelta determin\u00f2 una rapida ascesa del gi\u00e0 celebre intrattenimento. Tra gli autori di operette va menzionato William Schwenk Gilbert, che scrisse sulle musiche di Albert Sullivan tredici operette ancora oggi rappresentate sulle scene inglesi.\nAlla fine del secolo i maggiori drammaturghi fanno il loro ingresso in scena: Oscar Wilde, irlandese di nascita, produsse il proprio repertorio proprio a Londra dove riscosse successo grazie alla satira delle sue commedie e all'anticonformismo presente in esse, grazie al quale lo scandalo e le situazioni incresciose vengono trasposte con delicatezza all'interno dell'austero mondo vittoriano. Fu proprio Wilde a permettere l'ingresso sulle scene inglesi del \"society drama\", gi\u00e0 precorso in Europa da Henrik Ibsen, grazie al quale l'alta borghesia veniva discussa nella propria intimit\u00e0. Tra le opere pi\u00f9 celebri di Wilde sono da ricordare le commedie \"L'importanza di chiamarsi Ernesto\", \"Il ventaglio di Lady Windermere\" del 1892, \"Una donna senza importanza\" del 1894, \"Un marito ideale\" del 1895 e il dramma \"Salom\u00e8\" del 1891, nel quale si affacciano molteplici significati religiosi in una trasposizione di una vicenda biblica.\nIl \"society drama\" o dramma sociale ebbe numerosi epigoni in drammaturghi di minor successo come Arthur Wing Pinero, nella cui produzione teatrale, dopo qualche esperienza attoriale, si ritrovano sia farse che veri e propri drammi sulla societ\u00e0 contemporanea come \"The Second Mrs Tanqueray\" del 1893 o \"His House in Order\" del 1906. A lungo termine vi si specializz\u00f2 anche Henry Arthur Jones, concorrente pi\u00f9 anziano di Pinero, che inizi\u00f2 la sua carriera come autore di melodrammi. Meno celebri dei due furono poi Harley Granville Barker, il premio Nobel John Galsworthy, William Stanley Houghton e Harold Brighouse: questi ultimi due furono pi\u00f9 attivi in provincia che nella capitale. Sul versante della commedia leggera sono da segnalare Henry Davies e Alfred Sutro.\nUn'altra delle maggiori figure del secolo fu l'irlandese George Bernard Shaw, il cui successo per\u00f2 arriv\u00f2 solo nei primi anni del secolo successivo: Shaw, che inizi\u00f2 la sua carriera come critico teatrale, fu forte oppositore della \"pi\u00e8ce bien fait\" utile solo all'intrattenimento e non alla diffusione di idee e di critica. Autore di sessantasei drammi, speriment\u00f2 differenti forme di teatro riversando in esse in parte le sue idee socialiste e affrontando dai temi religiosi e politici fino alla satira sociale. Celebre divenne il suo \"Pigmalione\", di derivazione oraziana, grazie al musical e poi film \"My Fair Lady\".\nIl Novecento.\nIl Novecento teatrale inglese inizia, cos\u00ec come in molte altre nazioni, dopo la fine della prima guerra mondiale, che determin\u00f2 un cambio di costumi a livello sociale tali da costituire un taglio netto con l'assetto della precedente societ\u00e0 ottocentesca. Come per il secolo appena trascorso, anche il Novecento si prefigura carico di esperienze innovative e diversificate, proponendo un modello di teatro contemporaneo molto produttivo e vivo grazie all'incremento esponenziale delle sale teatrali (nella sola Londra saranno attive, agli inizi degli anni novanta, almeno 130 sale) molte delle quali specializzate, grazie alla formazione di nuove compagnie, in specifiche tipologie di rappresentazioni legate a diversi movimenti culturali o di pensiero.\nL'architettura e la scenografia.\nDal punto di vista architettonico e scenografico, la storia del teatro inglese non si discosta molto da quella coeva delle nazioni europee. Se da un punto di vista strutturale i nuovi teatri tendono a porsi come poli di riqualificazione urbana e del tessuto urbanistico, in linea con le moderne concezioni dell'architettura, dall'altro modificano la pianta del teatro all'italiana preferendo una platea e una balconata che permettano una migliore fruizione globale dell'evento scenico, anche in vista della polifunzionalit\u00e0 della struttura teatrale che si configura come spazio utile all'allestimento di eventi non solo strettamente legati all'arte drammatica.\nNuovi materiali ignifughi, che col progresso della chimica industriale divennero sempre pi\u00f9 sofisticati, divennero d'obbligo nelle strutture teatrali, onde evitare il rischio di incendi che, come nel caso del teatro Drury Lane di Londra, erano stati pi\u00f9 volte nel corso dei secoli il motivo della distruzione di tali stabili.\nLa scenotecnica abbracci\u00f2 pienamente l'utilizzo della corrente elettrica, che se da un lato permise nuove e variegate funzionalit\u00e0 nell'illuminotecnica, dall'altra ridusse la forza lavoro necessaria ai movimenti della scenografia, meccanizzando i movimenti dei praticabili e della torre scenica in funzione di un'ampia libert\u00e0 di realizzazione delle necessit\u00e0 artistiche di registi e scenografi con maggiore funzionalit\u00e0 degli apparati meccanici. Le innumerevoli sperimentazioni in tali campi sono quindi impossibili da elencare.\nIl sistema teatrale.\nCome in ogni parte dell'occidente, il teatro nel secolo scorso subisce la concorrenza di cinema prima e della televisione poi. A pagarne le spese sar\u00e0 soprattutto il music-hall, soppiantato ben presto dalle pellicole cinematografiche, proprio nel periodo tra le due guerre quando al teatro si richiede maggiore spensieratezza in funzione di passatempo ludico e non come strumento di denuncia sociale o di informazione.\nL'elevato costo della conduzione manageriale dei teatri, fino al secolo appena trascorso affidata alla figura dell'actor-manager, rende necessario l'intervento dello Stato per la sopravvivenza delle maggiori sale teatrali: nel 1946 nasce l'Arts Council, un ente statale con il compito di distribuire denaro pubblico sotto forma di contributi senza scopo di lucro. A beneficiarne saranno in molti, non ultime le due principali compagnie nazionali, la Royal Shakespeare Company (abbreviata RSC) con sede inizialmente all'Aldwych Theatre e il Royal National Theatre (RNT) con sede iniziale all'Old Vic, sorte quasi in contemporanea tra gli anni cinquanta e gli anni sessanta e la cui importanza ricorda il dualismo delle compagnie patentate di Carlo II d'Inghilterra.\nUn polo teatrale di interesse divenne il West End, ancora oggi considerato uno dei centri della vita culturale londinese, sede di numerose compagnie le cui esperienze diversificate spaziarono dal teatro agit-prop al musical, dal teatro dei burattini al teatro ragazzi alla prosa nazionale e straniera.\nNel 1968 un importante avvenimento modific\u00f2 radicalmente la drammaturgia e la messa in scena: in quell'anno fu di fatto abolita la censura nei teatri principali (il veto del censore non si applicava, infatti, ai circoli privati dove spesso si agivano spettacoli controversi), allargando il bacino di utenza del teatro alternativo. Un ulteriore circuito di diffusione delle opere teatrali divennero poi i festival, sempre pi\u00f9 numerosi, di cui va doverosamente citato l'importante Festival di Edimburgo che si svolge tuttora in Scozia, teatro di prime rappresentazioni di numerosi capolavori contemporanei.\nNel 1976 venne istituito il The Society of West End Theatre Award, che nel 1984 cambi\u00f2 nome in Laurence Olivier Award in onore dell'attore Laurence Olivier, che ad oggi rappresenta il pi\u00f9 prestigioso premio teatrale inglese. Precedentemente, nel 1955, venne istituito con patrocinio del giornale Evening Standard l'Evening Standard Award: mentre il primo premia le produzioni del West End, la seconda \u00e8 aperta a tutti gli eventi dei teatri di Londra. Un bacino pi\u00f9 ampio abbraccia, invece, il Critics' Circle Theatre Award, che premia annualmente le produzioni dell'intera Gran Bretagna.\nGli attori.\nLa maggiore distribuzione di denaro pubblico sancita dall'Arts Council permise una politica di formazione degli attori all'interno delle nuove compagnie gi\u00e0 all'inizio del nuovo secolo. In questa politica si formarono attori del calibro di Laurence Olivier, pluripremiato interprete di numerose pi\u00e8ce drammatiche come di pellicole cinematografiche e capofila della RNT, o John Gielgud, suo rivale nella RSC, fautore di alcune tra le pi\u00f9 celebri interpretazioni shakespeariane del secolo scorso.\nSempre tra le file della RSC crebbero talenti come Edith Evans, Peggy Ashcroft, Paul Scofield e l'irlandese di nascita Peter O'Toole, mentre nella RNT si formarono altre celebrit\u00e0 come Maggie Smith."}
{"id": "2565893", "revid": "84184", "url": "https://it.wikipedia.org/wiki?curid=2565893", "title": "Storia della Catalogna", "text": "L'attuale territorio della Catalogna (in catalano \"Catalunya\", in spagnolo \"Catalu\u00f1a\" e in aranese \"Catalonha\") \u00e8 stato occupato fin dal Medio Paleolitico. I Greci colonizzarono le coste della regione fino a quando, come il resto della penisola iberica, la Catalogna non divenne parte dell'Impero Romano, alla caduta del quale si insediarono i Visigoti. Successivamente, dal 718, i Califfato om\u00e0yyade conquist\u00f2 la regione, che chiamarono, insieme alle altre parti della penisola iberica, al-Andalus. Tra il 760 e l'801, anno della conquista di Barcellona, l'Impero carolingio la strapp\u00f2 ai Mori. Durante il tardo medioevo, si cominci\u00f2 a sviluppare, con una sempre pi\u00f9 marcata indipendenza dall'impero carolingio, una cultura Catalana, sotto l'egemonia della contea di Barcellona, la principale tra le contee in cui era stata divisa.\nCon il matrimonio tra Raimondo Berengario IV di Barcellona e Petronilla di Aragona la contea di Barcellona si un\u00ec dinasticamente al regno di Aragona, per cui la Catalogna divenne la base navale della Corona d'Aragona, mentre la Contea di Barcellona e le altre contee catalane adottarono un'entit\u00e0 politica comune conosciuta come Principato di Catalogna, che svilupp\u00f2 un sistema istituzionale (Corts, Costituzioni, Generalitat) che limitava il potere reale. L'espansione della Corona d'Aragona raggiunse il suo massimo tra il XIII e il XIV, quando divenne uno degli stati pi\u00f9 potenti d'Europa estendendo il suo dominio fino alle isole italiane. Il secondo quarto del XIV secolo vide cambiamenti cruciali per la Catalogna, segnati da una successione di catastrofi naturali, crisi demografiche, stagnazione e declino dell'economia catalana e l'aumento delle tensioni sociali.\nIl matrimonio tra Ferdinando II di Aragona e Isabella I di Castiglia, nel 1469, pose le basi per l'unificazione della Corona di Spagna. Con la fine della riconquista, con l'annessione del Sultanato di Granada nel 1492, la Spagna unita cominci\u00f2 la politica coloniale con la scoperta dell'America e il potere politico si spost\u00f2 verso la Castiglia. Le tensioni tra le istituzioni catalane e la monarchia, insieme alla crisi economica e alle rivolte dei contadini hanno causato conflitti, come la guerra dei mietitori (1640-1652). Tuttavia, fino all'avvento della dinastia dei Borboni, con la Guerra di Successione Spagnola, la Catalogna rimase con una certa indipendenza e con delle sue leggi. Durante la stessa guerra la Catalogna appoggi\u00f2 le pretese del membro del ramo austriaco degli Asburgo. Con la sconfitta delle truppe catalane, il nuovo re Filippo V, decret\u00f2 la fine delle principali tradizioni ed istituzioni politiche catalane, e decret\u00f2 la fine delle strutture territoriali proprie, tra cui la corona di Aragona e quindi il Principato di Catalogna. Con l'imposizione della lingua spagnola (castigliano) anche la lingua catalana perse di importanza.\nNel corso del XVIII secolo, la Catalogna speriment\u00f2 una crescita economica significativa, aiutata alla fine del secolo dalla fine del commercio monopolistico tra Castiglia e colonie americane. L'occupazione napoleonica, come in buona parte d'Europa, port\u00f2 un periodo turbolento, sia dal punto di vista politico che da quello economico, con una notevole industrializzazione nel secondo terzo del secolo.\nFino alla Seconda Repubblica spagnola, la Catalogna recuper\u00f2 e riperse vari gradi di autonomia dal potere centrale, tra cui il recupero dell'uso ufficiale della sua lingua. La guerra civile del 1936-1939, che port\u00f2 alla fine della Repubblica e all'avvento di Francisco Franco, cancell\u00f2 nuovamente l'autonomia della Catalogna, al punto che il catalano fu dichiarato illegale. Quando Franco mor\u00ec nel 1975, la Catalogna vot\u00f2 per la formazione della nuova democrazia spagnola, nella quale la costituzione, pur esplicitando l'unitariet\u00e0 e l'indivisibilit\u00e0 della Spagna, riconosce notevoli autonomie alle varie regioni. Dichiaratasi nazionalit\u00e0 nel proprio statuto (e una nazione nel preambolo di questa legge), la Catalogna esprime rivendicazioni nazionalistiche, autonomistiche e anche indipendentistiche derivanti dalle proprie peculiarit\u00e0 linguistiche e culturali.\nNegli ultimi anni, tuttavia, il sentimento indipendentista della Catalogna \u00e8 cresciuto nuovamente al punto tale che nel novembre 2014 si \u00e8 tenuto un referendum per la separazione dalla Spagna. Il 27 ottobre 2017, a seguito di un contestato referendum indipendentista, \u00e8 stata dichiarata unilateralmente l'indipendenza dalla Spagna, causando la destituzione degli organi della Generalitat da parte del governo centrale spagnolo.\nPeriodo preistorico.\nI primi insediamenti umani scoperti in quella che \u00e8 ora la Catalogna, risalgono all'inizio del Paleolitico medio. Il pi\u00f9 antico reperto umano mai rinvenuto \u00e8 una mandibola trovata a Banyoles molto probabilmente di un Homo neanderthalensis e risalente a circa 200.000 anni fa. Alcuni dei resti preistorici pi\u00f9 importanti sono stati trovati nelle grotte di Mollet del Vall\u00e8s, presso il Cau del Duc in prossimit\u00e0 delle montagne Montgr\u00ed, Forn d'en Sugranyes a Reus e presso siti di epoca romana a Capellades, mentre quelli del Paleolitico superiore si trovano a Reclau Viver, la grotta di Arbreda e la Bora Gran d'en Carreres, in Seriny\u00e0, o Cau de les Goges, a Sant Juli\u00e0 de Ramis. Resti risalenti al Mesolitico, tra l'8000 e il 5000 a.C., furono rinvenuti a Sant Gregori (Falset) e el Filador (Margalef de Montsant).\nIl Neolitico in Catalogna ebbe inizio a partire dal VI millennio a.C.; la popolazione crebbe a ritmo molto sostenuto grazie all'abbondanza di risorse che consentirono un prolungamento dello stile di vita basato sulla caccia e la raccolta. I pi\u00f9 importanti siti archeologi appartenenti al Neolitico in Catalogna sono: la Grotta di Fontmajor (L'Espluga de Francol\u00ed), la grotta di Toll (Mora), le grotte e Gran Freda (Montserrat) e rifugi di Cogul e Ulldecona. Particolare rilievo assume la diffusione del fenomeno del megalitismo.\nL'avvento del Calcolitico in Catalogna \u00e8 datato fra il 2500 e il 1800 a.C. quando vengono frabbicati i primi oggetti in rame. L'et\u00e0 del bronzo catalana si colloca in un periodo compreso fra il 1800 e il 700 a.C. La maggior parte degli insediamenti dell'et\u00e0 del bronzo si trovano nei pressi del fiume Segre.\nLa prima parte dell'et\u00e0 del bronzo catalana \u00e8 sostanzialmente il prosieguo della precedente fase calcolitica campaniforme. Nella medi\u00e0 et\u00e0 del bronzo si intensificarono i contatti con il settore nord dei Pirenei, con la comparsa di elementi di tipo Poladiano. Durante la tarda et\u00e0 del bronzo (1200-1100 a.C. circa) le popolazioni indoeuropee, forse proto-celtiche, dei campi di urne (gruppo RSFO), provenienti dall'Europa centrale, corso del fiume Reno, varcano i Pirenei e si stabiliscono in Catalogna. In questo periodo vengono edificati i primi insediamenti urbani. L'Et\u00e0 del Ferro in Catalogna ha inizio nel VII secolo a.C. quando nella penisola iberica si diffonde la cultura di Hallstatt.\nL'et\u00e0 antica in Catalogna.\nPeriodo protostorico.\nDurante il I millennio a.C. la Catalogna era abitata da numerose trib\u00f9 iberiche, fra cui gli Indigeti (nella Catalogna nord-orientale), i Cossetani (sulla costa dove sarebbe sorta Barcellona), i Lacetani e gli Ilergeti. Tali popolazioni subirono l'influenza, a partire dal VI secolo a.C. circa, delle culture greca e punica. All'epoca si svilupp\u00f2 Emp\u00faries nella costa gerudense, enclave commerciale greca Focea di Massalia (l'attuale Marsiglia).\nIl periodo \"iberico\" in Catalogna si pu\u00f2 suddividere in tre fasi. La prima inizia nell'VIII secolo a.C., allorquando apparvero i primi oggetti in ferro. Nel secondo periodo (V - III secolo a.C.) si consolida la cultura iberica nella regione. Infine, nell'ultima fase, iniziata alla fine del III secolo a.C., si avvi\u00f2, in Catalogna il lungo processo di romanizzazione a seguito dello sbarco di Gneo Cornelio Scipione Calvo ad Emp\u00faries, nel corso della seconda guerra punica, e la cacciata dei cartaginesi.\nPeriodo romano.\nDopo la sconfitta dei Cartaginesi, le trib\u00f9 iberiche si ribellarono ai Romani nel 195 a.C. ma vennero definitivamente soggiogate da Marco Porcio Catone. Conclusasi la conquista della regione si avvi\u00f2 il processo di romanizzazione, attraverso il quale i vari popoli della penisola assimilarono la civilt\u00e0 romana pur conservando tracce pi\u00f9 o meno rilevanti del precedente substrato culturale.\nNel frattempo il territorio della Catalogna venne rinominato \"Hispania Citerior\" (incluso nel territorio Tarraconense) con capitale Tarragona.\nLa Catalogna fu una delle regioni iberiche pi\u00f9 intensamente romanizzate. Le popolazioni locali adottarono le strutture amministrative, istituzionali e giuridiche di Roma, mentre sul territorio venne sviluppata una vasta rete stradale e un sistema agricolo basato sulla trilogia mediterranea (cereali, vigneti e oliveti). Nacquero e fiorirono citt\u00e0 di notevoli dimensioni, fra cui Tarraco e il latino si diffuse capillarmente, dando origine, in et\u00e0 medievale, alla lingua catalana.\nDal III al X secolo: dalla tarda antichit\u00e0 all'epoca feudale.\nIII e IV secoli.\nIl declino dell'Impero Romano del III secolo port\u00f2 alla distruzione e all'abbandono delle ville romane e delle strutture presenti. In questo secolo fornisce anche le prime prove documentali dell'arrivo del cristianesimo. La conversione al cristianesimo, attestata nel 3 \u00b0 secolo, fu completata in aree urbane nel 4 \u00b0 secolo. Le prime comunit\u00e0 cristiane del Tarraconense furono fondate nel III secolo e la diocesi di Tarraco era gi\u00e0 stata fondata nel 259; come Barcino (Barcellona), Tarraco (Tarragona) o Gerunda (Gerona), gli insediamenti non vennero restaurati, bens\u00ec ridimensionati con strutture difensive.\nPeriodo visigoto: V-VII secolo.\nNel V secolo d.C. a seguito della caduta dell'Impero romano d'Occidente, i Visigoti guidati da Ataulfo, si insediarono in Tarraconense (410) e quando nel 475 il re visigoto Eurico form\u00f2 il regno di Tolosa (Toulouse moderna, Francia), la Catalogna venne incorporata nel regno. I Visigoti dominarono la regione fino agli inizi dell'VIII secolo, prima da Tolosa e dopo aver perso gran parte del suo territorio a nord dei Pirenei da Toledo.\nVIII secolo: conquista musulmana.\nNel 714, le forze arabe omayyadi raggiunsero la parte nord-orientale della penisola, dove ebbero luogo alcuni scontri importanti (a Saragozza e possibilmente a Barcellona). Nel 720, Narbona cadde sotto l'attacco congiunto delle forze arabo-berbere, a cui segu\u00ec la conquista di quel che rimaneva dell'antico regno visigoto, ossia la Settimania (N\u00eemes cadde nel 725). L'ultimo re visigoto, Ardo, mor\u00ec in guerra (721).\nLa conquista carolingia e la formazione della Marca di Spagna.\nLa successiva reazione carolingia, capeggiata da Carlo Martello, mise freno all'espansione musulmana con la Battaglia di Tolosa del 721, facendo progressivamente retrocedere i Mori. Questo processo continu\u00f2 con la creazione della Marca di Spagna, un territorio cuscinetto che serviva da frontiera meridionale per l'Impero carolingio.\nLa prima contea ad essere riconquistata ai Mori fu quella di Rossiglione (con Vallespir) nella ex Settimania, dopo la conquista di Narbona (759). Nel 785 fu presa la contea di Gerona (con Besal\u00fa), nel settore meridionale dei Pirenei. Ribagorza e Pallars erano legate a Tolosa e furono aggiunte a questa contea intorno al 790. Urgell e Cerdanya vennero integrate nel 798. Le prime notizie sulla contea di Emp\u00faries (con Perelada) sono del 812, ma questa era probabilmente sotto il controllo dei Franchi gi\u00e0 prima del 800. Dopo una serie di lotte, il figlio di Carlo Magno, Ludovico il Pio prese Barcellona all'emiro moresco nel 801 e cre\u00f2 la contea di Barcellona.\nI conti della Marca Hispanica possedevano dei piccoli territori periferici, governati da \"miles\" minori, che dovevano giurare fedelt\u00e0, attraverso il conte, all'imperatore, o ai suoi successori carolingi e ottoniani.\nAlla fine del IX secolo, il monarca carolingio Carlo il Calvo design\u00f2 Goffredo il Villoso - un discendente di una famiglia nobile di Conflent e figlio del precedente conte di Barcellona Sunifredo I di Barcellona - conte di Cerdanya e Urgell (870); dopo la morte di Carlo (877), Goffredo divenne conte di Barcellona e Girona (878), e cos\u00ec riun\u00ec la maggior parte di quello che pi\u00f9 tardi diventer\u00e0 il territorio catalano, e anche se alla sua morte le contee furono divise ancora una volta tra i suoi figli, ad eccezione di un breve periodo, Barcellona, Girona e Ausona continuarono ad essere unite sotto un solo conte. Goffredo rese il suo titolo ereditario e fond\u00f2 la dinastia della Casa di Barcellona, che govern\u00f2 la Catalogna fino al 1410.\nL'indipendenza delle contee catalane e il feudalesimo: X-XI secolo.\nDurante il X secolo le contee catalane si resero progressivamente indipendenti dal potere carolingio. La fedelt\u00e0 verso i Franchi si ruppe del tutto quando il conte Borrell II di Barcellona nel 987 non giur\u00f2 fedelt\u00e0 a Ugo Capeto, il primo monarca dei Capetingi. In quegli anni, per la prima volta dall'invasione musulmana, la popolazione delle contee catalane incominci\u00f2 ad aumentare. Durante il IX e il X secolo, le contee divennero sempre pi\u00f9 una societ\u00e0 di \"aloers\", contadini proprietari di piccole aziende agricole famigliari, che vivevano di agricoltura di sussistenza non vincolati da obblighi feudali.\nL'XI secolo fu caratterizzato dalla nascita della societ\u00e0 feudale, con le \"miles\" che svilupparono legami di vassallaggio su questi contadini, precedentemente indipendenti. Gli anni centrali del secolo furono caratterizzati da una virulenta guerra di classe. La violenza signorile si scaten\u00f2 contro i contadini, utilizzando nuove tattiche militari, con soldati mercenari ben armati a cavallo. Entro la fine del secolo, la maggior parte degli \"aloers\" furono trasformati in vassalli.\nCi\u00f2 coincise con un indebolimento del potere dei conti e con la divisione delle Marca di Spagna in pi\u00f9 numerose contee, che poco a poco divennero degli stati feudali. Dal trionfo di Raimondo Berengario I di Barcellona sugli altri conti catalani, i conti di Barcellona organizzarono una fitta rete di alleanze tra i vari conti catalani e la Corona.\nNel \"Liber maiolichinus\" scritto in latino e risalente alla prima met\u00e0 dell'XI secolo \u00e8 attestato per la prima volta il termine \"Catalonia\" per indicare la regione; nel libro in questione Raimondo Berengario III, Conte di Barcellona \u00e8 descritto come \"catalanicus heroes\", \"rector catalanicus\", e \"dux catalanensis\".\nAlcuni manoscritti suggeriscono che \"Catalunya\" (latino \"Gathia Launia\") \"Gothia\" (o \"Gauthia\"), significhi \"Terra dei Goti\", dal momento che le origini dei conti e del popolo catalano si trovavano nell'antica marca di Gothia, nota come \"Gothia\", da cui il termine (\"Gothland&gt; Gothlandia&gt; Gothalania\") Catalogna \u00e8, teoricamente, derivabile. Durante il medioevo, i cronisti bizantini sostennero che \"Catalania\" derivasse dalla mescolanza locale dei Goti con gli Alani, inizialmente costituendo una \"Goto-Alania\". In alternativa, il nome potrebbe venire dalla parola \"ca(s)telan\" (abitante del castello), trovandosi nella zona numerose fortificazioni.\nInoltre, i nomi \"Catalogna\" o \"Cathalania\" (Catalogna) e \"catalanenses\" (Catalans) vennero usati con riferimento all'area geografica della Linguadoca.\nXII secolo: espansione delle contea di Barcellona.\nFino alla met\u00e0 del XII secolo, i conti di Barcellona cercarono di espandere i loro domini in molteplici direzioni. Raimondo Berengario III di Barcellona incorpor\u00f2 la contea di Besal\u00fa, parte della contea di Emp\u00faries, tutta la contea di Cerdanya nonch\u00e9 la contea di Provenza, attraverso il suo matrimonio con Dolce I di Provenza. La chiesa catalana, da parte sua, divenne indipendente dalla diocesi di Narbona, ripristinando la sede arcivescovile di Tarragona (1118).\nDal XII al XV secolo: il periodo aragonese.\nXII-XV secoli: la Corona di Aragona.\nAttraverso il matrimonio di Raimondo Berengario IV con Petronilla di Aragona avvenne l'unione politica della contea di Barcellona con il regno di Aragona. Il nuovo stato venne denominato ufficialmente \"Corona di Aragona\" mentre la contea di Barcellona venne integrata nel nuovo stato formato per le antiche contee catalane, cui denominazione sar\u00e0 di \"Principato di Catalogna\" dopo il XIV secolo. La Catalogna e l'Aragona mantennero comunque i loro rispettivi governi separati. Raimondo Berengario IV conquist\u00f2 inoltre Tortosa e Lleida, cosicch\u00e9 la Catalogna assunse i confini odierni.\nNei secoli successivi il Principato di Catalogna divenne uno dei pi\u00f9 importanti stati europei e attraverso delle campagne militari complet\u00f2 la \"Reconquista\" dei territori meridionali ancora in mano agli arabi: la Valencia e le Baleari entrarono quindi a far parte della Corona d'Aragona. Tuttavia vi fu una battuta d'arresto nei territori settentrionali; le contee occitane sotto il dominio catalano vennero annesse dal nascente regno di Francia. Nel 1258, Giacomo I di Aragona e Luigi IX di Francia firmarono il trattato di Corbeil: il re francese, come erede di Carlo Magno, rinunci\u00f2 ai loro diritti feudali sulla Catalogna, che era di fatto indipendente dal dominio francese dalla fine del X secolo, mentre Giacomo rinunci\u00f2 alle sue affermazioni in Occitania.\nDurante questo periodo, la Catalogna svilupp\u00f2 numerose istituzioni politiche, che limitavano il potere reale: la \"Cort General\" di Catalogna, uno dei primi organi parlamentari europei che bandirono ufficialmente il potere reale di creare legislazione unilateralmente (dal 1283), la \"Generalitat\" e il Consiglio di Cento di Barcellona. La legislazione pi\u00f9 importante, obbligatoriamente approvata in la \"Cort General\", erano le costituzioni.\nNel XIII e XIV secolo anche il Regno di Sicilia, il Regno di Sardegna e il Regno di Napoli e il ducato di Atene e Neopatria vennero progressivamente conquistati e inclusi nella corona d'Aragona, che raggiunse la sua massima estensione geografica. Questa espansione territoriale fu accompagnata da un grande sviluppo del commercio catalano, centrato a Barcellona, creando un'estesa rete commerciale attraverso il Mediterraneo che competeva con quelle delle repubbliche marinare di Genova e Venezia. In questa linea sono state create istituzioni che offrono protezione legale ai commercianti, come il Consolato di Mare e il Libro del Consolato di Mare, una delle prime raccolte di leggi marittime.\nIl secondo quarto del XIV secolo vide cambiamenti cruciali per la Catalogna, segnati da una successione di catastrofi naturali, crisi demografiche, stagnazione e declino dell'economia catalana e l'aumento delle tensioni sociali. Tra il 1347 e il 1497 il Principato di Catalogna perse il 37% della sua popolazione. Nel 1410, il re Martin I mor\u00ec senza discendenti sopravvissuti. Sotto il Compromesso di Caspe, Ferdinando dalla Casa Castigliana di Trast\u00e1mara ricevette la Corona d'Aragona come Ferdinando I d'Aragona. Il successore di Ferdinando, Alfonso V (\"il Magnanimo\"), promosse una nuova fase di espansione aragonese, questa volta sul Regno di Napoli, su cui alla fine conquist\u00f2 il dominio nel 1443. Allo stesso tempo, per\u00f2, aggrav\u00f2 la crisi sociale in il Principato di Catalogna, sia in campagna che nelle citt\u00e0. Durante il regno di Giovanni II, le tensioni sociali e politiche causarono la guerra civile catalana (1462-1472).\nDal XVI al XVIII secolo: L'era moderna.\nUnione delle Corone di Castiglia e d'Aragona.\nMolto pi\u00f9 laboriosa fu l'unione dinastica fra il Regno di Castiglia e la Corona d'Aragona. Quest'ultima, dopo la riconquista del Levante valenzano (XIII secolo) e l'espansione in Sicilia (1282), Sardegna, Grecia (XIV secolo) e regno di Napoli (XV secolo) si era imposta come una grande potenza mediterranea. L'ascesa al trono della famiglia castigliana dei Trast\u00e1mara a seguito del compromesso di Caspe (1412) aveva avvicinato considerevolmente i due Stati pi\u00f9 forti della penisola iberica.\nL'unione fra la Castiglia e l'Aragona si sarebbe realizzata circa mezzo secolo pi\u00f9 tardi, a seguito del matrimonio fra Isabella, principessa ereditaria di Castiglia, e Fernando II, principe ereditario di Aragona, che fu celebrato in gran segreto nel 1469. I due sposi ascesero al trono dei rispettivi regni nel 1474 e 1479 anche se Isabella, alla morte di suo fratello (Enrico IV), dovette far valere i propri diritti al trono nei confronti di sua nipote, Giovanna la Beltraneja, con la forza delle armi. La guerra si protrasse fino al 1479, anno in cui anche suo marito Ferdinando II cinse la corona d'Aragona. L'unione fra i due regni, vincolati attraverso il matrimonio dei rispettivi sovrani e dei loro successori, si sarebbe protratta fino agli inizi del XVIII secolo. Solo con l'avvento dei Borbone in Spagna infatti, si realizz\u00f2 una fusione effettiva fra le due entit\u00e0 statuali.\nDurante il regno di Isabella e Ferdinando si port\u00f2 a termine la Reconquista, con la conquista di Granada da parte dei Re Cattolici che la annetterono nel 1492 al Regno di Castiglia. In questo stesso anno vennero scacciati gli ebrei dalla Spagna, e venne scoperta l'America, in nome della corona, da Cristoforo Colombo.\nCasa d'Austria.\nGli Asburgo furono la dinastia regnante in Spagna tra il Cinquecento e il Seicento. L'imperatore Carlo V (Carlo I di Spagna) eredit\u00f2, dai suoi antenati un enorme complesso territoriale senza paragone nella storia, che si estendeva dalle Filippine al Messico e dai Paesi Bassi al Stretto di Magellano. Oltre all'espansione oceanica e alla conquista di alcuni Stati, come il Ducato di Milano, fu il risultato dell'eredit\u00e0 di quattro casate: quella di Borgogna, Austria, Aragona e Castiglia. Gli Stati europei posti sotto la sovranit\u00e0 di Carlo V, sia nella penisola iberica che al di fuori di essa, mantennero generalmente le proprie libert\u00e0 civiche e le proprie istituzioni parlamentari pur essendo strettamente vincolati fra di loro da una forma di fedelt\u00e0 dinastica alla casa regnante degli Asburgo che solo le guerre di religione riuscirono temporaneamente ad intaccare.\nAlla morte di Carlo V, allorquando l'eredit\u00e0 venne divisa tra il fratello Ferdinando e il figlio Filippo la casa degli Asburgo si divise si parla di due rami: uno principale, quello di Spagna, e uno cadetto, cui toccarono la dignit\u00e0 imperiale e i domini d'Austria. Curiosamente, il ramo spagnolo della dinastia \u00e8 conosciuto in Spagna come \"Casa de Austria\" (gli stessi Asburgo spagnoli, a partire da Filippo III, preferirono definire la propria casata sotto tale forma). Con Filippo II ebbe inizio una progressiva castiglianizzazione degli altri stati spagnoli e una centralizzazione del potere molto pi\u00f9 marcata che in epoca di Carlo V. Il Regno di Castiglia divenne, nella seconda met\u00e0 del XVI secolo, il centro nevralgico della \"Casa de Austria\", sia sotto il profilo economico e militare che politico. Sotto gli Asburgo una Spagna ancora multinazionale, ma che aveva adottato oramai la \"lengua del imperio\" come lingua di corte e di cultura conobbe il proprio apogeo, passato alla storia come il \"Siglo de oro\".\nLa supremazia marittima della Spagna fu dimostrata con la vittoria a Lepanto nel 1571, anche se successivamente, per una serie di circostanze sfavorevoli l\"'Invincibile Armata\" fu sconfitta. Tuttavia, fino almeno agli anni quaranta del Seicento, il potere militare spagnolo nel continente non venne mai messo in discussione. L'enorme sforzo bellico, unitamente a una politica imperialista cui venne soggetta sia la Spagna che gli altri Stati posti sotto sovranit\u00e0 asburgica, diedero per\u00f2 l'avvio a un processo di decadenza economica che caratterizz\u00f2 gran parte del XVII secolo e che venne acuito da alcuni gravi rovesci militari che, attorno alla met\u00e0 del secolo, portarono al ridimensionamento della potenza militare spagnola sancito con la Pace di Vestfalia. Ad aggravare la situazione intervennero le sollevazioni simultanee in Portogallo, in Catalogna a Napoli e in Sicilia con la perdita di alcuni territori (Paesi Bassi protestanti e Portogallo). Nei possedimenti d'oltremare, a partire dal Seicento, inizi\u00f2 ad essere combattuta la guerra di corsa dei pirati inglesi, olandesi e francesi.\nDopo la Guerra di Successione la Spagna perdette la preponderanza militare in Europa e, bench\u00e9 continuasse ad essere una grande potenza atlantica, dovette cedere il dominio dei mari, nel corso del XVIII secolo, ad una sua vecchia rivale, la Gran Bretagna.\nXVII secolo.\nLa Guerra dei Mietitori (catalano: Guerra dels Segadors, 1640-59) inizi\u00f2 come una rivolta dei contadini a Barcellona. I conflitti erano gi\u00e0 sorti tra la Catalogna e la monarchia ai tempi di Filippo II. Avendo esaurito le risorse economiche della Castiglia, Filippo desiderava avvalersi di quelli della Catalogna; le istituzioni e le leggi governative catalane erano ben protette dai termini di unione dei regni, ed erano gelosamente custodite dalla popolazione catalana, mentre la partecipazione della comunit\u00e0 politica nel governo locale e generale del Principato era aumentata. Dopo che Filippo IV sal\u00ec al trono nel 1621, il conte duca di Olivares tent\u00f2 di sostenere un'ambiziosa politica estera tassando i regni della penisola iberica, il che significava mettere da parte i principi fino ad allora prevalenti della confederazione, a favore del centralismo (spesso definito in un contesto spagnolo come unitarismo). La resistenza in Catalogna era particolarmente forte, data la mancanza di un significativo ritorno regionale apparente per i sacrifici. Le cortes catalane del 1626 e del 1632 non furono mai conclusee, a causa dell'opposizione degli \u201cStati\u201d contro le disposizioni economiche e militari di Olivares, che in molti casi violavano le costituzioni catalane.\nQuando i tercios spagnoli (corpi militari) si concentrarono nel Rossiglione alla fine del 1630, a causa della guerra dei trent'anni con la Francia, ai contadini locali fu richiesto di alloggiare e provvedere alle truppe. Il 7 giugno 1640 una rivolta nota come Corpus de Sang cost\u00f2 la vita di vari funzionari reali, non tutti castigliani. Dalmau de Queralt, conte di Santa Coloma e vicer\u00e9 della Catalogna fu assassinato durante gli eventi. Gli ammutinati continuarono; poche settimane dopo Pau Claris, presidente della Generalitat de Catalunya, chiam\u00f2 i membri politici di tutto il Principato per formare una Junta de Bra\u00e7os o Bra\u00e7os Generals (Stati generali), un organo consultivo. La chiamata fu un successo e la presenza di citt\u00e0 e villaggi feudali fu eccezionalmente ampia. Questa assemblea ha funzionato con le votazioni individuali e ha iniziato a creare e applicare varie misure rivoluzionarie, come l'istituzione di un Consiglio di Difesa del Principato, una tassa speciale per la nobilt\u00e0 (il Batall\u00f3) e ha preso contatti con il Regno di Francia, mentre la tensione con la monarchia crebbe e iniziarono i conflitti militari.\nFinalmente, il 17 gennaio 1641, gli Stati Generali dichiararono la Repubblica Catalana sotto la protezione della Francia, ma una settimana dopo le istituzioni catalane, avendo bisogno di pi\u00f9 aiuti militari francesi, accettarono il Re Luigi XIII di Francia come Conte di Barcellona. Ci\u00f2 permise all'esercito francese di attraversare i Pirenei nella penisola iberica durante la lunga guerra franco-spagnola, sconfiggendo insieme l'esercito spagnolo nella battaglia di Montju\u00efc, vicino a Barcellona, il 26 gennaio 1641. Dopo importanti battute d'arresto, le forze spagnole avevano cacciato i francesi e schiacciarono la ribellione, e nel 1652 Barcellona e gran parte della Catalogna facevano ancora parte della Monarchia di Spagna, ma la Catalogna ottenne il riconoscimento dei suoi diritti dalla monarchia spagnola degli Asburgo, con poche eccezioni. Quando la guerra tra Spagna e Francia termin\u00f2 nel 1659, il trattato di pace cedette i territori di lingua catalana a nord dei Pirenei, Rossiglione, Conflent, Vallespir, Capcir e la met\u00e0 settentrionale della Cerdagna, alla Francia.\nXVIII secolo.\nNegli ultimi decenni del XVII secolo durante il regno dell'ultimo re asburgico della Spagna, Carlo II, nonostante il conflitto intermittente tra Spagna e Francia, la popolazione aument\u00f2 fino a circa 500.000 abitanti e l'economia catalana si riprese, non solo a Barcellona, ma anche lungo la costa catalana e in alcune zone interne. Questa crescita economica \u00e8 stata sostenuta dall'esportazione di vino in Inghilterra e nella Repubblica olandese, paesi che sono stati coinvolti nella Guerra dei Nove Anni contro la Francia, di conseguenza, non sono stati in grado di commerciare il vino francese. Questo nuovo commercio fece s\u00ec che molti catalani guardassero all'Inghilterra e, soprattutto, ai Paesi Bassi, come modelli politici ed economici per la Catalogna.\nTuttavia, alla fine del secolo, dopo la morte di Carlo II senza figli (1700), la Corona di Spagna pass\u00f2 al suo successore scelto, Filippo V della Casa di Borbone. La Grande Alleanza di Austria, Inghilterra e la Repubblica olandese diedero sostegno militare ad un pretendente asburgico della corona, l'Arciduca Carlo come Carlo III di Spagna. La Catalogna inizialmente accett\u00f2 Filippo V in seguito a lunghe trattative tra Filippo V e le Corti catalane tra il 12.10.1701 e il 14.1.1702, il che port\u00f2 ad un accordo in cui il Principato di Catalogna conservava tutti i suoi precedenti privilegi e ottenne una Corte di Contraenti (\"Tribunal de Contrafaccions\") lo status di porto franco (\"Port Franc\") per Barcellona e il diritto limitato al commercio con l'America, ma questo non dur\u00f2. Nel 1705 l'arciduca entr\u00f2 a Barcellona, che lo riconobbe come re nel 1706; rompendo cos\u00ec un giuramento di lealt\u00e0 alla clausura borbonica, che ebbe ripercussioni negative per la Catalogna quando Filippo V alla fine perse la guerra - cedette i Paesi Bassi spagnoli e il Sud Italia agli austro-tedeschi - ma mantenne il territorio catalano.\nLa conseguente guerra di successione spagnola (1701-14) potrebbe aver giovato agli alleati stranieri di Carlo, ma fu un disastro per i catalani, i valenciani e gli aragonesi. Il trattato di Utrecht (1713) pose fine alla possibilit\u00e0 della resistenza catalana al dominio borbonico, e la sua capitale, Barcellona, si arrese l'11 settembre 1714. Il re borbonico, determinato a punire ci\u00f2 che considerava una sedizione della Catalogna, Valencia e Aragona, stabil\u00ec i Decreti di Nueva Planta (1716), abolendo le istituzioni e i diritti catalani, valenciani e aragonesi, e con essi le Corti catalane, la Generalitat, il Consiglio dei Cento di Barcellona e le costituzioni catalane, eccetto la legge civile, e li sostituisce con il castigliano, stabilendo l'assolutismo come nuova forma di governo e sostitu\u00ec le tradizionali \"vegueries\" con \"corregimientos\" come divisione territoriale della Catalogna.\nXIX secolo.\nFerdinando VII.\nFerdinando fu un imperatore di nota importanza che diede atto a molte cariche ecclesiastiche.\nRegno di Isabella II.\nNel 1843 sal\u00ec al trono Isabella II di Spagna. Durante il suo regno la monarchia inizi\u00f2 a perdere potere rispetto al Parlamento. Sull'onda del movimento democratico europeo acquistarono maggior potere i moderati e si organizzano i primi movimenti operai. Vennero attuate riforme agrarie e venne incentivata l'industria nascente. Ma la condotta impopolare della Regina e la forte crisi interna al paese esplosero nel 1868 in una rivolta militare, la cosiddetta Gloriosa rivoluzione, guidata dai Generali Prim, Serrano e Topete, i quali chiedevano la detronizzazione di Isabella II ed il ritorno della sovranit\u00e0 alla Nazione.\nSessennio democratico.\nNel settembre del 1868, la persistente crisi economica della Spagna scaten\u00f2 la Rivoluzione di settembre (detta \"La Gloriosa\"), provocando la deposizione di Isabella II e l'inizio del cosiddetto Sessennio democratico (1868-1874). In tutto il paese scoppiarono rivolte popolari e si formarono giute locali di governo, fino a quando il nuovo governo ordin\u00f2 la loro dissoluzione. Il generale Joan Prim fu nominato Primo Ministro del governo provvisorio (1869-1870), e il suo governo convoc\u00f2, per la prima volta, elezioni parlamentari a suffragio universale per stabilire il futuro politico della Spagna. In Catalogna, i repubblicani federalisti ottennero la maggioranza dei seggi, mentre i risultati generali in Spagna diedero una vittoria alla coalizione di monarchici progressisti. La Spagna divenne una monarchia rappresentativa e Amadeo di Savoia venne scelto come nuovo re. Pochi giorni prima dell'arrivo di Amadeo, Prim fu assassinato. Nel frattempo, i repubblicani federalisti di Catalogna, Aragona, Valencia e Isole Baleari firmarono il Patto federale di Tortosa (1869) e nello stesso anno vi fu una rivolta federalista.\nL'ascesa di Amadeo I al trono di Spagna (1870-1873) si rivel\u00f2 instabile, il suo regno vide lo scoppio della terza guerra carlista (1872-1876), la lotta di Cuba per l'indipendenza, la diffusione delle idee della Prima internazionale e la problemi economici, che terminano con le dimissioni del re. Questa decisione consent\u00ec la proclamazione della Prima Repubblica spagnola (1873-1874), proclamata l'11 febbraio del 1873 dall\"'Asamblea Nacional\" e dur\u00f2 undici mesi durante i quali vennero nominati quattro Presidenti. I suoi primi presidenti, Estanislau Figueras e Francesc Pi i Margall, furono catalani. Durante questo periodo ci furono dei tentativi da parte di federalisti radicali di proclamare uno stato catalano federato. La debolezza con la quale nacque la repubblica e che provoc\u00f2 la successiva restaurazione borbonica era dovuta a vari fattori, tra i quali la mancanza di una sufficiente base sociale, dimostrata dal malcontento dei contadini e degli operai, l'opposizione organizzata dai conservatori o monarchici, incluse le sollevazioni dei carlisti e la mancanza di una borghesia che sostenesse il nuovo regime.\nRestaurazione Borbonica.\nSi definisce Restaurazione borbonica il periodo che va dalla dichiarazione del generale Arsenio Mart\u00ednez Campos nel 1874 che sanc\u00ec la fine della Prima Repubblica spagnola alla proclamazione della Seconda Repubblica nel 14 aprile del 1931. Il nuovo monarca fu Alfonso XII, figlio di Isabella. Questo periodo \u00e8 caratterizzato da una certa stabilit\u00e0 istituzionale, grazie alla modifica dello stato in senso liberale e all'incorporazione dei movimenti sociali e politici, nonch\u00e9 alla nascita delle prime industrie.\nNel 1898, dopo la guerra ispano-americana, la Spagna perdette Cuba e Porto Rico, le sue ultime colonie nel Nuovo Mondo, oltre alle Filippine e a Guam.\nAgli inizi nel Novecento in Spagna iniziarono a diffondersi le nuove ideologie, come il nazionalismo, il socialismo e l'anarchia. Nel 1909 una rivolta scoppiata in Catalogna venne repressa brutalmente\nLa Spagna rest\u00f2 neutrale durante la Grande Guerra. Con la fine del periodo di guerra la Spagna torn\u00f2 in crisi e nel 1919 ci furono rivolte operaie che vennero represse.\nXX secolo.\nRegno di Alfonso XIII e la dittatura di Primo de Rivera.\nIl 13 settembre del 1923 il capitano generale della Catalogna, Miguel Primo de Rivera si ribell\u00f2 contro il Governo e dette inizio a un colpo di Stato con l'appoggio della maggioranza delle unit\u00e0 militari. La riunione prevista delle Cortes Generales per una data immediatamente successiva con l'obiettivo di analizzare il problema del Marocco e il ruolo dell'esercito nella contesa, fu il detonatore della rivolta. Oltre a questa situazione il sistema monarchico stava affrontando una grave crisi, non riuscendo a inquadrarsi nel XX secolo, segnato dalla rivoluzione industriale accelerata, dal ruolo non riconosciuto alla borghesia, tensioni nazionaliste e i partiti politici tradizionali che non erano capaci di affrontare un regime pienamente democratico.\nDopo la crisi economica del 1927, accentuata soprattutto nel 1929, la repressione violenta degli operai e degli intellettuali e la mancanza di sintonia tra la borghesia e la dittatura, la monarchia divenne l'obiettivo dell'opposizione, riunitasi al completo nell'agosto del 1930 nel Patto di San Sebastian. I governi D\u00e1maso Berenguer, denominato la \"dictablanda\", e di Juan Bautista Aznar-Caba\u00f1as, non riuscirono a invertire la tendenza. Dopo le elezioni amministrative del 1931, il 14 aprile viene proclamata la Seconda Repubblica, terminando la restaurazione borbonica in Spagna.\nSeconda Repubblica spagnola.\nCaduta la dittatura del generale Primo de Rivera, Maci\u00e0 fece finalmente ritorno in Catalogna il 22 febbraio del 1931 e si iscrisse alla Esquerra Republicana de Catalunya (\"Sinistra Repubblicana di Catalogna\", ERC).\nIl 14 aprile 1931, dopo la vittoria della Sinistra Repubblicana di Catalogna alle elezioni municipali, Maci\u00e0 proclam\u00f2 la Repubblica Catalana, dentro d'una federazione di repubbliche iberiche, in un famoso discorso dal balcone del Palazzo della \"Generalitat\". La proclamazione della Repubblica catalana giunse soltanto alcune ore prima della proclamazione di Niceto Alcal\u00e1-Zamora della nascita della Seconda Repubblica spagnola.\nL'autoproclamazione preoccup\u00f2 il governo provvisorio della Seconda Repubblica. Vennero inviati per l'occasione a Barcellona, il 17 aprile del 1931, con l'intento di trovare una mediazione, i ministri Fernando de los R\u00edos, Marcel\u00b7l\u00ed Domingo e Llu\u00eds Nicolau d'Olwer. La mediazione fu trovata con molti sforzi da entrambe le parti. Maci\u00e0 dovette rinunciare alla Repubblica Catalana in ragione di una nuova forma di ampia autonomia, la Generalitat de Catalunya, antica istituzione d'autogoverno di Catalogna.\nMaci\u00e0 fu quindi a capo del governo di Catalogna e fu presidente della Generalitat de Catalunya dal 28 aprile 1931 fino alla sua morte (1933). Il nuovo governo provvisorio catalano aveva come obiettivo principale la redazione di uno statuto di autonomia. Il primo abbozzo fu ultimato a N\u00faria il 20 giugno 1931. Il testo fu sottoposto all'approvazione dei municipi catalani, che si pronunciarono a favore. Il Parlamento della Catalogna fu eletto il 20 novembre 1932 e l'ERC vinse un'ampia maggioranza di seggi. Sotto i suoi due presidenti, Francesc Maci\u00e0 (1931-1933) e Llu\u00eds Companys (1934-1939), la Generalitat de Catalunya, democraticamente guidata per la sinistra, svilupp\u00f2 un compito considerevole in diverse aree come cultura, salute, educazione e diritto civile, nonostante la grave crisi economica che la Repubblica ha ereditato, le sue ripercussioni sociali, la bassa autonomia fiscale concessa dallo Statuto e le vicissitudini politiche del periodo.\nI fatti d'Ottobre.\nNel 1934 scoppi\u00f2 la polemica intorno ai Contratti di lavoro agricolo, che lo vide opposto ai grandi proprietari terrieri e al governo centrale.\nL'inclusione di tre ministri della Confederaci\u00f3n Espa\u00f1ola de Derechas Aut\u00f3nomas (CEDA) nel governo guidato da Ricardo Samper, avvenuta il 1\u00ba ottobre 1934, innesc\u00f2 il 5 ottobre lo sciopero generale voluto dai sindacati di sinistra. A Madrid vi fu il tentativo di occupare il ministero dell'Interno, il Parlamento e la Banca di stato ma furono tutti arrestati dalle forze di sicurezza. Tra gli arrestati anche Francisco Largo Caballero.\nIn Catalogna lo sciopero ebbe maggior successo, nonostante l'assenza dei sindacati anarchici della CNT. Llu\u00eds Companys i Jover che era succeduto a Francesc Maci\u00e0 ne approfitt\u00f2 per proclamare l'indipendenza dello stato Catalano il 6 ottobre 1934 dal balcone del palazzo della Generalitat de Catalunya.\nCi fu qualche scontro tra le milizie catalane e le forze dell'esercito che proc\u00f2 una ventina di morti, poi il nuovo primo ministro Lerroux ordin\u00f2 lo stato di guerra e diede disposizioni al generale Domingo Batet e di far terminare la sommossa. Batet fece schierare alcuni cannoni caricati a salve e, quando il mattino del 7 ottobre Llu\u00eds Companys i Jover gli propose di schierarsi dalla parte dei ribelli, rispose \"Io sono per la Spagna\" e procedette all'arresto. Furono arrestati Llu\u00eds Companys i Jover e diversi membri del governo. Tra gli arrestati vi fu anche Manuel Aza\u00f1a che si trovava a Barcellona casualmente come fu poi appurato.\nLo sciopero, capeggiato dai sindacati Uni\u00f3n General de Trabajadores (UGT) e Confederaci\u00f3n Nacional del Trabajo (CNT) si trasform\u00f2 nelle Asturie in un sollevamento armato, soffocato dall'esercito spagnolo che intervenne anche in Catalogna. Companys venne arrestato insieme agli altri membri del governo catalano e incarcerato nella nave \"Uruguay\" ancorata nel porto di Barcellona.\nSospeso d'autorit\u00e0 lo Statuto di Autonomia della Catalogna, Companys fu trasferito a Madrid, dove fu giudicato e condannato, insieme a tutti gli altri membri del Governo Catalano, a trenta anni di reclusione. Fu trasferito quindi al carcere di El Puerto de Santa Mar\u00eda (Cadice). Liberato nel 1936 dopo la vittoria del Frente Popular, Companys nomin\u00f2 il capitano Frederic Escofet Commissario Generale in Catalogna dell'Ordine Pubblico, in previsione di un possibile sollevamento militare.\nLa Catalogna durante la Guerra Civile.\nGli anni dell'anarchia e la Guerra Civile Spagnola.\nIn effetti il golpe ci fu il 18 luglio 1936 ma, mentre altrove gli insorti prendevano il sopravvento, dando inizio alla guerra civile spagnola, in Catalogna il sollevamento non ebbe successo. Companys fece imbarcare su navi straniere 5.000 persone sospette di osteggiare il governo repubblicano, la sicurezza e l'incolumit\u00e0 dei quali non poteva garantire, alla luce dei numerosi omicidi che si produssero in quel periodo.\nDurante tutto il trascorrere della guerra civile spagnola Companys fu a capo del Governo di Catalogna tentando di mantenere l'unione dei partiti politici e dei sindacati che lo appoggiavano. Questo compito fu molto arduo, a causa delle tensioni fra i comunisti e i socialisti riuniti nel Partit Socialista Unificat de Catalunya (PSUC) e gli anarchici della Confederaci\u00f3 Nacional del Treball (CNT), appoggiati questi ultimi dal Partit Obrer d'Unificaci\u00f3 Marxista (POUM).\nNel 1937 Companys si scontr\u00f2 duramente con il capo del governo repubblicano Juan Negr\u00edn, che fu una delle figure politiche pi\u00f9 discusse della guerra civile spagnola, e nel 1938, in seguito alla presa di Lleida, gli scrisse una dura lettera, lamentando le arbitrariet\u00e0 che il Governo centrale stava commettendo e l'isolamento che soffriva il Governo catalano.\nIl periodo Franchista.\nIl 23 gennaio 1939, quando le forze franchiste erano sul punto di entrare a Barcellona, insieme all'amico e lehendakari (Presidente della Comunit\u00e0 autonoma dei Paesi Baschi) Jos\u00e9 Antonio Aguirre, il presidente Llu\u00eds Companys attravers\u00f2 il confine con la Francia e fugg\u00ec in esilio a Perpignano.\nIn seguito si trasfer\u00ec a Parigi per lavorare nel Governo in esilio della Generalitat (\"Consell Nacional de Catalunya\").\nIl 13 agosto 1940 venne individuato e catturato dalla Gestapo, su ordine delle autorit\u00e0 spagnole e con la collaborazione dell'ambasciata spagnola in Francia. Estradato a Madrid, fu quindi trasferito al carcere di Montju\u00efc a Barcellona, dove fu processato sommariamente e condannato a morte. Alle 6.45 della mattina del 15 ottobre 1940, nel fossato di Santa Eul\u00e0lia del castello di Montju\u00efc, Companys fu fucilato dai militari franchisti.\nLa Guerra Civile aveva devastato l'economia spagnola. Le infrastrutture erano state danneggiate, i lavoratori uccisi e gli affari quotidiani erano gravemente ostacolati. La ripresa economica fu molto lenta e non fu prima della seconda met\u00e0 degli anni '50 che l'economia della Catalogna raggiunse i livelli prebellici del 1936. Dopo un periodo iniziale in cui la Spagna cerc\u00f2 di costruire un'autarchia, in cui l'economia miglior\u00f2 poco, il regime di Franco cambi\u00f2 le sue politiche economiche nel 1959 e negli anni '60 e nei primi anni '70 l'economia entr\u00f2 in un periodo di rapida espansione economica che divenne nota come \"Miracolo spagnolo\". Il periodo fu segnato dalla modernizzazione agricola, da una massiccia espansione dell'industria e dall'avvio del turismo di massa, che si concentr\u00f2 sulla costa (Costa Brava a Girona e Costa Daurada a Tarragona). Con l'espansione dell'industria in Catalogna, i lavoratori sono emigrati dalle zone rurali spagnole verso Barcellona e l'area circostante, trasformandola in una delle pi\u00f9 grandi aree metropolitane industriali d'Europa.\nSviluppo e autonomia.\nJordi Pujol nel 1974 fond\u00f2 il partito Convergenza Democratica di Catalogna, del quale fu il primo segretario. A capo della coalizione Convergenza e Unione, fu eletto presidente della Generalitat de Catalunya per la prima volta il 24 aprile 1980, per poi essere rieletto ininterrottamente nel 1984, 1988, 1992, 1995 e 1999. Si ritir\u00f2 nel 2003, cedendo la leadership del partito ad Artur Mas.\nDurante gli anni '80 e '90 le istituzioni dell'autonomia catalana continuarono a svilupparsi, tra cui una forza di polizia autonoma (chiamata Mossos d'Esquadra, ufficialmente rimborsata come polizia della Catalogna nel 1983). La legge di Normalizzazione linguistica della Catalogna ha promosso i media in lingua catalana. La rete televisiva Televisi\u00f3 de Catalunya e il suo primo canale TV3, trasmessi principalmente in catalano, furono creati nel 1983. Nel 1992, Barcellona ha ospitato i Giochi olimpici.\nNel novembre 2003, le elezioni alla Generalitat hanno dato la pluralit\u00e0, ma non la maggioranza dei seggi al CiU. Tre altri partiti (il Partito dei Socialisti di Catalogna (PSC-PSOE), la Sinistra Repubblicana di Catalogna (ERC) e Iniziativa per la Catalogna Verdi (ICV)) si unirono per portare il governo in una coalizione nazionalista di sinistra, facendo Pasqual Maragall, (PSC -PSOE) il nuovo presidente della Generalitat de Catalunya.\nXXI secolo.\nNel 2010 ci fu una grande protesta a Barcellona in favore dell'autonomia catalana, e un'altra ancora maggiore in favore dell'indipendenza nel 2012.\nSegu\u00ec nel novembre 2014 un referendum dichiarato incostituzionale dalla giustizia spagnola e ridottosi poi nella sostanza a sondaggio scarsamente partecipato.\nL'indizione di un nuovo referendum, anch'esso dichiarato incostituzionale dal Tribunale Costituzionale, del 2017 ha fatto nuovamente aumentare le tensioni fra il governo centrale e regionale. Il quesito referendario chiedeva se si approvasse la costituzione di uno stato indipendente catalano in forma di repubblica (\"Vol que Catalunya sigui un Estat independent en forma de rep\u00fablica?\"). La legge di indizione del referendum fu dichiarata nulla dal Tribunale Costituzionale, cos\u00ec come la legge di transizione verso la Repubblica, per violazione palese sia della Costituzione spagnola sia dello Statuto di Autonomia della Catalogna, che prevedono l'indissolubilit\u00e0 della Nazione e la sovranit\u00e0 in mano all'intero popolo spagnolo. In seguito alla sentenza del Tribunale, la magistratura di Barcellona viet\u00f2 al Governo della Generalitat di intraprendere azioni per lo svolgimento del referendum illegale, e ai Mossos d'Esquadra, la polizia locale, di sequestrare il materiale elettorale. Queste operazioni ebbero un successo molto parziale, dato che la polizia locale operava sia nelle sue funzioni di polizia giudiziaria (agli ordini della Procura di Barcellona), sia come polizia regionale (agli ordini del Governo regionale). Il Governo centrale decise dunque l'invio della polizia centrale e della Guardia Civil per rafforzare l'esecuzione degli ordini della magistratura. Malgrado gli ordini giudiziari, le sentenze del Tribunale Costituzionale, l'opposizione governativa e l'opposizione di quasi la met\u00e0 del Parlamento Regionale, il 43% degli aventi diritto espresse il suo voto nel referendum illegale boicottato dalle opposizioni, che si \u00e8 tenuto il 1\u00ba ottobre 2017, con un risultato del 90% di voti a favore dell'indipendenza.\nIl 10 ottobre 2017, il Presidente Puigdemont dichiar\u00f2 valido il referendum illegale, e pronunci\u00f2 una dichiarazione unilaterale di indipendenza (DUI) annunciando un processo costituente immediato. Contestualmente, la proposta di dichiarazione di indipendenza unilaterale venne \"sospesa\" dal Presidente della Generalitat Puigdemont con la motivazione di cercare un dialogo con il Governo centrale, e l'attuazione della Repubblica catalana fu \"differita\". La situazione di incertezza giuridica indusse il Governo a richiedere ufficialmente alla Regione se avesse o no dichiarato l'indipendenza, provocando una risposta ufficiale che non chiariva il contenuto della domanda.\nSuccessivamente, rompendo gli indugi, il 27 ottobre 2017, il Parlament approv\u00f2 la proposta di dichiarazione unilaterale di indipendenza (DUI) e un processo costituente immediato, a seguito di una votazione a scrutinio segreto con 70 voti favorevoli, 10 contrari e 2 astenuti. L'opposizione di PPC, PSC e Ciutadans abbandon\u00f2 l'aula prima del voto, Podemos invece vot\u00f2 contro. Il Tribunale Costituzionale, che aveva precedentemente dichiarato nulla la seduta, annull\u00f2 immediatamente la proposta di DUI appena adottata. Poche ore dopo l'approvazione della proposta di DUI, nella serata del 27 ottobre 2017, i 70 parlamentari regionali che avevano votato a favore si riunirono all'interno del Palazzo della Generalitat, per firmare la stessa dichiarazione unilaterale di indipendenza, in maniera illegale, cio\u00e8 al di fuori del Parlamento. \nLo stesso 27 ottobre, dopo la dichiarazione d'indipendenza catalana, il senato spagnolo ha approvato l'applicazione dell'articolo 155 della costituzione spagnola che consente al governo di forzare una comunit\u00e0 autonoma a ottemperare a degli obblighi di legge. In applicazione dell'articolo 155, la Regione \u00e8 stata quindi commissariata, il Presidente destituito, il Parlamento disciolto, e il governo ha contestualmente indetto nuove elezioni regionali per il 21 dicembre. Immediatamente \u00e8 poi scattata la denuncia da parte della Procura di Barcellona per il presidente destituito, tutto il suo governo e la presidente del Parlamento regionale, che aveva consentito la votazione anche se la seduta era nulla, per i reati di ribellione, sedizione e malversazione di fondi pubblici, puniti dal codice penale spagnolo con pene che vanno dai 5 ai 30 anni di carcere. Anche il capo dei Mossos d'Esquadra (la polizia locale) Jospe Lluis Trapero fu destituito e accusato dalla Procura di sedizione per la \"passivit\u00e0\" dimostrata in seguito agli ordini della magistratura.\nLe elezioni regionali del 21 dicembre sono state vinte dal partito unionista Ciutadans, sia in proporzione dei voti che in numero di seggi. La coalizione dei tre partiti indipendentisti ha ridotto il numero di deputati da 72 a 70, conservando tuttavia una maggioranza di due seggi rispetto ai 68 necessari per formare un governo regionale, per via del meccanismo elettorale che attribuisce pi\u00f9 seggi (proporzionalmente) alle province meno popolose di Girona e Lleida, dove gli indipendentisti raccolgono maggiori favori."}
{"id": "2565894", "revid": "767487", "url": "https://it.wikipedia.org/wiki?curid=2565894", "title": "DFB-Pokal 1972-1973", "text": "Il Borussia M\u00f6nchengladbach vinse la DFB-Pokal 1972\u201373. Dalla stagione precedente i turni di qualificazione venivano giocati con la formula di andata -ritorno ad eccezione della finale giocata in gara unica.\nPrimo turno.\nAndata 9.12.1972, ritorno 20.12.1972.\nOttavi di finale.\nAndata 3.2.1973, ritorno 14.3.1973.\nQuarti di finale.\nAndata 14.4.1973, ritorno 17.-19.4-1973.\nSemifinali.\nAndata 1\u00b0/2.5.1973, ritorno 14./16.5.1973.\nFinale.\nBorussia M\u00f6nchengladbach(2\u00ba successo)"}
{"id": "2565905", "revid": "2153076", "url": "https://it.wikipedia.org/wiki?curid=2565905", "title": "La Roux (album)", "text": "La Roux \u00e8 l'album di debutto dell'omonimo duo electropop inglese La Roux. \u00c8 stato nominato al Mercury Prize 2009. \u00c8 stato pubblicato dalla Polydor Records il 29 giugno 2009. Il 28 luglio 2009 \u00e8 stato pubblicato in Canada e il 29 settembre 2009 negli Stati Uniti per la Cherrytree Records.\nTracce.\nUna copia fisica della versione australiana permetter\u00e0 di scaricare da Internet:\nClassifiche.\nL'album ha venduto copie nel corso della prima settimana di uscita, diventando l'album pi\u00f9 venduto del 2009 nella prima settimana di vendite, fino a quando Florence and the Machine ha pubblicato il suo album di debutto \"Lungs\" che ha venduto copie."}
{"id": "2565906", "revid": "731511", "url": "https://it.wikipedia.org/wiki?curid=2565906", "title": "Gruppo Triboldi Basket 2008-2009", "text": "Storia.\nLa squadra ha chiuso la regular season dietro a Varese e Veroli. Nel corso dei playoff ha eliminato prima Pavia nei quarti di finale (3-1 nella serie), poi Casale Monferrato in semifinale (3-2), ed infine ha ottenuto la promozione in serie A vincendo 3-1 le finali contro Sassari: la storica partita che ha chiuso la serie si \u00e8 disputata il 7 giugno 2009, e ha visto la formazione lombarda prevalere in trasferta col punteggio di 68-75.\nNella successiva estate entrano in societ\u00e0 alcuni dirigenti della Juvi Cremona che a sua volta cede il proprio titolo di Serie A Dilettanti a Brescia. Inoltre la sede del club viene trasferita da Soresina a Cremona.\nRoster.\n\"Legaduebasket: Dettaglio statistico\""}
{"id": "2565912", "revid": "1728", "url": "https://it.wikipedia.org/wiki?curid=2565912", "title": "Al-Hakam II", "text": ""}
{"id": "2565917", "revid": "254059", "url": "https://it.wikipedia.org/wiki?curid=2565917", "title": "Limana (torrente)", "text": "Il Limana (\"la Limana\" in veneto) \u00e8 un corso d'acqua a carattere torrentizio della Provincia di Belluno.\nNasce in prossimit\u00e0 della dorsale delle Prealpi Bellunesi, non lontano dal Pian de le Femene. Ridiscende poi il versante settentrionale della catena: inizialmente scorre nella profonda valle detta Canal di Limana, pi\u00f9 avanti raggiunge il fondo della Valbelluna per gettarsi nel Piave nei pressi dell'abitato di Pieve di Limana.\nL'intero percorso segna i confini tra i comuni di Limana (a destra) e Borgo Valbelluna (a sinistra). Non attraversa direttamente alcun centro abitato; in prossimit\u00e0 della riva destra si trovano Navenze, Triches, Can\u00e8 e Pieve di Limana, a sinistra Carfagnoi, Cavassico e San Felice.\nStoria.\nIl torrente \u00e8 sempre stato importante dal punto di vista storico. In epoca romana segn\u00f2 per molto il confine tra i municipi di Belluno e Oderzo, successivamente in epoca medievale segn\u00f2 e segna tuttora i confini tra le diocesi di Belluno-Feltre e di Vittorio Veneto. Questo torrente viene nominato per la prima volta da Carlo Magno che ricorda al vescovo i suoi confini territoriali.\nSulle sue rive intorno agli anni settanta vennero ritrovate due monete romane (anni 350-270 a.C.) a testimone della presenza romana anche in quel periodo.\nIl nome Limana viene dal latino \"Limens\" che significa confine. Da questo torrente prese nome la localit\u00e0 oggi chiamata Pieve di Limana; e successivamente anche il comune, suo rivierasco."}
{"id": "2565921", "revid": "1543377", "url": "https://it.wikipedia.org/wiki?curid=2565921", "title": "Van Wyck Brooks", "text": "Biografia.\nLaureato alla Harvard University nel 1908. La sua opera pi\u00f9 nota \u00e8 \"Makers and Finders\", in cinque volumi (1936-1952), dedicata all'evoluzione della letteratura americana nel XIX secolo. Nel 1937, Brooks riceve il Premio Pulitzer per la storia per il secondo volume della sua opera storico-letteraria, intitolato \"The Flowering of New England\".\nI suoi saggi, che furono \"best seller\" negli anni '40, esplorano la relazione fra gli scrittori e la societ\u00e0, unendo l'analisi del periodo storico al gusto per il linguaggio, denunciando i limiti della societ\u00e0 e le contraddizioni. In \"New England: Indian Summer\" (1940), per esempio, Brooks sottolinea come John William De Forest sia indissolubilmente legato all'epoca che segu\u00ec alla Guerra Civile Americana, e attribuisce la grandezza di Emily Dickinson alla bellezza delle sue descrizioni.\nCon la sua prima produzione saggistica, \"The Wine of the Puritans\" (1908), \"The Malady of the Ideal\" (1913) e \"America's Coming-of-Age\" (1915), Brooks denuncia l'effetto deleterio dell'eredit\u00e0 puritana sull'attivit\u00e0 artistica ed esalta il ruolo dell'artista nella creazione della cultura americana. C'\u00e8 chi legge in Brooks, con favore, una visione dell'artista come leader della riforma sociale in America. \nA tal proposito Brooks scrisse:\nA partire dalla pubblicazione di \"The Ordeal of Mark Twain\" (1920), in cui Brooks attribuisce il fatalismo di Twain a una colpa infantile, molti critici lo accusano di ricorrere a concetti psicanalitici in modo incompetente e di utilizzare dati dubbi.\nNel 1925, Brooks ha un esaurimento nervoso che lo rende infermo per alcuni anni. Guarito, scrive articoli in cui invoca un ritorno della letteratura americana agli ideali umanistici di Ralph Waldo Emerson, in aperto antagonismo con la novit\u00e0 del Modernismo di James Joyce, Ezra Pound e T. S. Eliot. La sua fortuna critica tramonta.\nAbit\u00f2 a lungo nella localit\u00e0 di Bridgewater (Connecticut), che costru\u00ec in suo onore un'ala della biblioteca locale.\nNel 1944, il settimanale Time gli dedic\u00f2 la copertina."}
{"id": "2565923", "revid": "827882", "url": "https://it.wikipedia.org/wiki?curid=2565923", "title": "Izumi Sano", "text": "Izumi Sano (\u4f50\u91ce \u6cc9, \"Sano Izumi\") \u00e8 uno dei personaggi principali della serie manga \"Hana Kimi\" (abbreviazione di \"Hanazakari no Kimitachi e\" - \u82b1\u3056\u304b\u308a\u306e\u541b\u305f\u3061\u3078), di Hisaya Nakajo. \u00c8 considerato il personaggio maschile principale, di importanza centrale per lo svolgimento della trama.\nPersonaggio.\nIzumi \u00e8 un membro della squadra di salto in alto della scuola superiore Osaka. Considerato una vera star nella scena sportiva scolastica, ha una fan persino negli Stati Uniti: Mizuki Ashiya. Mizuki prende una decisione controversa, scegliendo di trasferirsi nella scuola superiore Osaka solo per stare vicino al suo idolo. Il problema \u00e8 che l'istituto Osaka \u00e8 un collegio maschile, e Mizuki \u00e8 costretta a travestirsi da ragazzo.\nIzumi \u00e8 la prima persona in assoluto che Mizuki incontra il primo giorno di scuola, finendogli addosso per sbaglio. A complicare la faccenda, si viene a scoprire che i due saranno non solo compagni di classe, ma anche compagni di stanza nel dormitorio numero 2.\nDurante una partita amichevole a calcio tra Mizuki ed un nuovo compagno di classe, Shuichi Nakatsu, quest'ultimo la colpisce per sbaglio facendole perdere i sensi. Izumi, che si trova a passare di l\u00ec, prende l'iniziativa di portarla dal dottore della scuola, ma accidentalmente sfiora il suo petto e scopre la sua vera identit\u00e0 (questo particolare viene rivelato durante la serie, sebbene il lettore ad un certo punto si renda conto che Izumi conosce il segreto di Mizuki). Dopo l'incidente, il ragazzo si prende la responsabilit\u00e0 di badare a Mizuki e di aiutarla a tenere la sua identit\u00e0 segreta, sebbene Mizuki non sappia che il suo segreto \u00e8 gi\u00e0 stato rivelato a Sano.\nPer fare in modo di mantenere l'identit\u00e0 di Mizuki al sicuro, Izumi \u00e8 costretto a sopprimere i propri sentimenti per la ragazza, che crescono di giorno in giorno. A complicare le cose, anche Nakatsu si innamora di Mizuki pur credendo che sia un ragazzo ed inizia a sfidare Sano, chiedendogli se anche lui provi qualcosa. Sano riesce ad evitare la domanda, senza svelare che in realt\u00e0 Mizuki \u00e8 una ragazza.\nPartecipando al matrimonio dell'amico Sekime con la fidanzata Rei in Giappone, Sano fa una proposta di matrimonio a Mizuki, che accetta.\nFamiglia.\nIzumi proviene dallo Hokkaid\u014d. La sua famiglia \u00e8 composta da suo padre, la sua matrigna e suo fratello minore Shin. Un ulteriore sviluppo della trama del manga si ha quando, nella seconda met\u00e0 della serie, vengono alla luce i problemi della famiglia di Sano e la loro risoluzione.\nRapporto col padre.\nQuando Izumi frequentava la scuola media, durante una serata invernale sua madre e suo padre, tornando in auto da una festa, ebbero un incidente a causa della strada ghiacciata e del grado alcolico dell'uomo. Il padre di Izumi rimase ferito, ma la madre mor\u00ec. L'uomo cadde in depressione, incolpandosi per l'incidente, ed inizi\u00f2 ad incanalare la sua rabbia rendendo la vita impossibile ad Izumi, facendogli pressioni e forzandolo nel salto in alto. Per questa ragione, Izumi disprezza suo padre e rifiuta di parlargli, decidendo perfino di iscriversi alla scuola superiore Osaka grazie ad una borsa di studio, rifiutando i soldi del padre.\nDurante un fase di eliminazione di un torneo di salto in alto ad Osaka, il padre di Izumi si presenta come allenatore del liceo frequentato dal suo secondo figlio, Shin. Con l'incoraggiamento e l'aiuto di Mizuki, Sano riesce finalmente a capire che suo padre \u00e8 davvero dispiaciuto, e i due riescono a riallacciare i rapporti.\nRapporto con Shin.\nPrima che la loro madre morisse, Izumi e Shin avevano un bellissimo rapporto. Tuttavia, quando Izumi si \u00e8 trasferito a Osaka per la scuola non ha pi\u00f9 chiamato n\u00e9 fatto visita al fratello, lasciandolo con un sentimento di abbandono. Il lettore si rende conto, comunque, che Shin \u00e8 ancora molto attaccato al fratello; egli lo chiama \"Nii-san\" o \"fratellone\", ed in seguito si capisce che Shin \u00e8 andato avanti col salto in alto per emulare il fratello maggiore.\nLa relazione tra i due, tuttavia, \u00e8 ancora instabile, come si nota quando gli studenti del secondo anno dell'istituto Osaka si trovano in gita scolastica in Hokkaido. Izumi vede Shin cercare di proposito la rissa con chiunque, rifiutando il suo aiuto.\nIn seguito, \u00e8 Shin che si reca ad Osaka per la fase di eliminazione di un torneo di salto in alto. A quel punto i due hanno finalmente occasione di chiarirsi e riportare il loro rapporto a quello che era prima."}
{"id": "2565924", "revid": "9595", "url": "https://it.wikipedia.org/wiki?curid=2565924", "title": "Bianca Ambrosetti", "text": "Biografia.\nHa fatto parte della giovanissima squadra italiana (composta in gran parte di ragazze di 13-14 anni) di ginnastica artistica femminile della Ginnastica Pavese in rappresentanza della Nazionale che alle Olimpiadi del 1928 ad Amsterdam ha conquistato la medaglia d'argento nel concorso generale a squadre dietro le padrone di casa. Gi\u00e0 malata di tubercolosi durante la competizione, muore qualche mese dopo a soli 14 anni."}
{"id": "2565932", "revid": "386562", "url": "https://it.wikipedia.org/wiki?curid=2565932", "title": "Sano Izumi", "text": ""}
{"id": "2565933", "revid": "729019", "url": "https://it.wikipedia.org/wiki?curid=2565933", "title": "Stazione di Candia Lomellina", "text": "La stazione di Candia Lomellina \u00e8 una fermata ferroviaria posta sulla linea Mortara-Asti. Serve il centro abitato di Candia Lomellina.\nStoria.\nLa stazione fu inaugurata il 12 luglio 1870 contestualmente all'apertura della ferrovia Castagnole-Asti-Mortara, il cui esercizio fu ceduto dallo Stato alla Societ\u00e0 per le Ferrovie dell'Alta Italia (SFAI) in virt\u00f9 della legge di riforma del 1865 nel frattempo intervenuta.\nIn base alla legge \"Baccarini\" del 27 aprile 1885, la concessione fu trasferita in tale anno alla Societ\u00e0 per le Strade Ferrate del Mediterraneo, con servizi eserciti dalla Rete Mediterranea, per poi passare nel 1905 alle neocostituite Ferrovie dello Stato.\nPassata in gestione nel 2001 a Rete Ferroviaria Italiana, per consentire alcuni lavori di manutenzione dal 6 settembre 2010 la linea venne sospesa al traffico il quale venne definitivamente soppresso dalla Regione Piemonte a partire dal 17 giugno 2012.\nIl 31 luglio 2019 venne trasformata in fermata.\nStrutture e impianti.\nL'impianto, ancora formalmente in carico a RFI, ha un piazzale composto da due binari. Con i lavori di ristrutturazione iniziati nel 2018 per la riapertura della linea, il marciapiede del primo binario \u00e8 stato alzato in base alle normative, mentre il secondo binario \u00e8 stato definitivamente rimosso, riducendo la stazione al ruolo di fermata ferroviaria."}
{"id": "2565939", "revid": "35813", "url": "https://it.wikipedia.org/wiki?curid=2565939", "title": "Henry Forster, 1 barone Forster", "text": ""}
{"id": "2565940", "revid": "72396", "url": "https://it.wikipedia.org/wiki?curid=2565940", "title": "Diego Aguirre", "text": "Carriera.\nGiocatore.\nDopo gli esordi nei club del suo Paese, viene ingaggiato dal Pe\u00f1arol \u2013 squadra in cui milita anche Jos\u00e9 Perdomo. Con tale squadra, oltre a vincere il campionato, si aggiudica nel 1987 la Coppa Libertadores, edizione nella quale addirittura segna il gol decisivo per la vittoria: nella finale di spareggio (terzo incontro) contro l'Am\u00e9rica de Cal\u00ec al 15\u00ba minuto del secondo tempo supplementare. La visibilit\u00e0 ottenuta lo porta alla Fiorentina di Eriksson; per la squadra viola, per\u00f2, non disputer\u00e0 mai partite di campionato, prendendo solo parte alla Coppa Italia. L'esordio avviene il 24 agosto 1988, allorch\u00e9 l'attaccante gioca titolare - sul campo di Pistoia - contro l' (vittoria per 1-0).\nSubentrer\u00e0 nel derby col Pisa (perso per 4-2) e nell'incontro del successivo 31 agosto con l'allora Virescit Boccaleone di Bergamo, giocato sempre a Pistoia; in quest'ultima occasione Diego segner\u00e0 il suo unico gol in Italia. L'ultima apparizione sar\u00e0 contro l', prima della sua definitiva messa in angolo a favore di Stefano Borgonovo e Roberto Pruzzo, giudicati pi\u00f9 affidabili dal tecnico svedese.\nSuccessivamente, ha militato in altri club in Spagna, Grecia, Brasile, Uruguay e Argentina. Concluder\u00e0 la sua carriera giocando in El Salvador e Cile.\nAllenatore.\nNel 2000, all'atto del ritiro, inizia a tempo pieno la propria attivit\u00e0 di allenatore, ruolo che tuttora detiene. Allener\u00e0 squadre di club uruguayane come l'Alianza San Agustin, Plaza Colonia, Penarol (quest'ultimo nei periodi 2003-2004 e 2010-2011) e Montevideo Wanderers, ecuadoregne (Aucas) e peruviane (Alianza Lima). Dal 2009 al 2010 allena e prepara la Nazionale Under-20 dell'Uruguay. Nel 2011 viene assunto dall'Al-Rayyan, club del Qatar, mentre nel 2014 allena l'Al-Gharafa."}
{"id": "2565941", "revid": "47767", "url": "https://it.wikipedia.org/wiki?curid=2565941", "title": "Meschezia", "text": "La Meschezia (Meskheti) \u00e8 una zona montagnosa della Moschia, una precedente provincia della Georgia sud-occidentale. Le antiche trib\u00f9 georgiane dei meskhi (o moschi) e mosiniki furono le popolazioni indigene di questa regione, identificata da alcuni autori con i mushki riferiti dalle fonti assire del XII secolo a.C. Una maggioranza dell'attuale popolazione georgiana (\"meskhi\") di Meskheti discende da queste antiche trib\u00f9. I \"mosiniki\" (o mossineci) furono una delle popolazioni che inventarono la metallurgia del ferro. Dal II millennio a.C. fino al IV secolo a.C. I meskheti erano una parte del Regno Georgiano di Diaokhi, dal IV secolo a.C. al VI secolo d.C. - parte del regno di Iberia. Dal X al XV secolo d.C. questa regione fece parte del Regno Georgiano unito. Nel XVI secolo la regione di meskheti venne occupata e annessa all'impero ottomano, mentre nel 1829-1917 venne ad essere integrata nella provincia di Tbilisi (\"Tiflisskaia Gubernia\"). Nel 1918-1921 entr\u00f2 a far parte della Repubblica Democratica di Georgia e dal 1921 al 1990 della Repubblica socialista sovietica georgiana. Dal 1990 la Meschezia (regione di Samtskhe-Javakheti) \u00e8 una provincia della Repubblica della Georgia."}
{"id": "2565946", "revid": "1728", "url": "https://it.wikipedia.org/wiki?curid=2565946", "title": "Nachalnik Kamchatki", "text": ""}
{"id": "2565950", "revid": "729019", "url": "https://it.wikipedia.org/wiki?curid=2565950", "title": "Stazione di Cozzo", "text": "La stazione di Cozzo era una fermata ferroviaria posta sulla linea Mortara-Asti. Serviva il centro abitato di Cozzo.\nStoria.\nLa stazione fu inaugurata il 12 luglio 1870 contestualmente all'apertura della ferrovia Castagnole-Asti-Mortara, il cui esercizio fu ceduto dallo Stato alla Societ\u00e0 per le Ferrovie dell'Alta Italia (SFAI) in virt\u00f9 della legge di riforma del 1865 nel frattempo intervenuta.\nIn base alla legge \"Baccarini\" del 27 aprile 1885, la concessione fu trasferita in tale anno alla Societ\u00e0 per le Strade Ferrate del Mediterraneo, con servizi eserciti dalla Rete Mediterranea, per poi passare nel 1905 alle neocostituite Ferrovie dello Stato.\nNel 1986 l'impianto venne trasformato in fermata, e come tale attivato nel 1988.\nPassata in gestione nel 2001 a Rete Ferroviaria Italiana, per consentire alcuni lavori di manutenzione dal 6 settembre 2010 la linea venne sospesa al traffico, il quale venne definitivamente soppresso dalla Regione Piemonte a partire dal 17 giugno 2012.\nLa fermata venne soppressa il 31 luglio 2019."}
{"id": "2565951", "revid": "339392", "url": "https://it.wikipedia.org/wiki?curid=2565951", "title": "Noumea (Nuova Caledonia)", "text": ""}
{"id": "2565953", "revid": "339392", "url": "https://it.wikipedia.org/wiki?curid=2565953", "title": "Noumea (Francia)", "text": ""}
{"id": "2565955", "revid": "767487", "url": "https://it.wikipedia.org/wiki?curid=2565955", "title": "Titu\u0161 Brezova\u010dki", "text": "Biografia.\nEffettu\u00f2 gli studi scolastici a Zagabria e a Vara\u017edin, prima di entrare, nel 1774, nell'ordine dei Paolini.\nDue anni dopo incominci\u00f2 a studiare teologia presso Lepoglava, e dopo aver ottenuto la laurea in filosofia e in teologia nella citt\u00e0 di Pest, venne ordinato sacerdote nel 1781, assumendo ben presto il ruolo di insegnante al ginnasio di Vara\u017edin.\nNel 1785 l'ordine paolino venne soppresso, e l'anno seguente Brezova\u010dki esord\u00ec come commediografo con il dramma \"Sveti Aleksi\" (\"Sant'Alessio\"), che si riallacci\u00f2 alla nota leggenda riguardante il figlio di un senatore romano che dopo aver abbandonato la casa paterna il giorno del matrimonio, vi rientra dopo diciassette anni e per un analogo periodo trascorre la sua vita in incognito ed in povert\u00e0.\nUn buon riscontro di pubblico e di critica raccolsero le due commedie \"Matijas Grabancijas dijak\" (\"Matijas studente negromante\") del 1804, incentrata sul personaggio di un imbroglione che si spaccia per un mago, e \"Diogenes ili sluga dveb izgubljeneb bratov\" (\"Diogene, ovvero il servo di due fratelli smarriti\") del 1805, basata sul tema dei \"Menaechmi\" plautini.\nTutte queste opere furono caratterizzate innanzitutto dalla valorizzazione del dialetto caicavo, che grazie allo scrittore assurse al livello di un linguaggio artistico, e poi da uno spirito realistico attraverso il quale l'autore riusc\u00ec a focalizzare protagonisti, ambienti, tradizioni, valori e superstizioni del suo tempo. Inoltre riusc\u00ec ad amalgamare elementi razionali illuministici, tendenti ad auspicare il miglioramento delle condizioni sociali, con i sentimenti romantici, in particolar modo quelli riguardanti la rinascita nazionale croata.\nOltre a ci\u00f2 lo scrittore compose un buon numero di versi, di canzoni satiriche, commemorative, patriottiche, in lingua latina, tra le quali menzioniamo la pregevole e significativa \"Ad ablegatos Croatiae\" (1805), oltre che in croato e in tedesco.\nMor\u00ec nel 1805 dopo una lunga malattia.\nInfluenza culturale.\nBench\u00e9 l'origine del nome di battaglia di Josip Broz Tito non sia del tutto accertata, secondo Vladimir Dedijer, suo biografo ufficiale, egli prese tale nome da Titu\u0161 Brezova\u010dki."}
{"id": "2565957", "revid": "1305772", "url": "https://it.wikipedia.org/wiki?curid=2565957", "title": "Monopoly City Streets", "text": "Monopoly City Streets \u00e8 un \"browser game\" basato sul gioco \"Monopoli\" nel quale la plancia \u00e8 stata sostituita con le mappe di Google Maps e OpenStreetMap. Il gioco \u00e8 stato sviluppato da Tribal DDB (divisione della DDB Worldwide), l'agenzia digitale di Hasbro, con il supporto di Google. Il gioco \u00e8 stato lanciato il 9 settembre 2009 ed \u00e8 terminato il 9 dicembre dello stesso anno, per quanto riguarda la prima manche..\nLancio.\nDal suo lancio il 9 settembre 2009 i server web hanno avuto dei gravi problemi dovuti al grande afflusso di utenti che tentavano l'accesso. Questo ha avuto il risultato di rendere il sito non disponibile frequentemente o estremamente lento.\nModalit\u00e0 di gioco.\nI giocatori di \"Monopoly City Streets\" cominciano con 3 milioni di dollari virtuali con i quali possono acquisire vie e costruire villette, alberghi, castelli e grattacieli. Ai giocatori viene pagato giornalmente l'affitto per ogni costruzione posseduta in base alla dimensione dell'edificio e al valore della via. Questo valore \u00e8 determinato dalla posizione e dalla lunghezza della via.\nComprare e vendere.\nI giocatori possono comprare, vendere e negoziare con gli altri. Casualmente vengono assegnate delle \"Chance Cards\" per sabotare le vie degli avversari o per valorizzare le proprie. Costruendo prigioni, discariche o centrali elettriche inquinanti la via perde valore e il proprietario non riceve pi\u00f9 l'affitto delle costruzioni mentre edificando scuole, stadi o parchi, la via guadagna valore.\nIl gioco attualmente non offre alcuno strumento per facilitare il processo di negoziazione tra i giocatori. Cos\u00ec i giocatori di tutto il mondo stanno facendo tentativi di costruire un punto di incontro dove poter offrire le loro strade, invece che alla banca per la met\u00e0 del prezzo, agli altri per molto di pi\u00f9.\nBug e problemi.\nFin dall'inizio del lancio del gioco, seri problemi hanno afflitto il gioco. Alcuni giocatori hanno denunciato perdite di denaro durante l'acquisto di costruzioni e di strade. Inoltre ad alcuni nuovi utenti \u00e8 stato permesso registrarsi con nomi utente gi\u00e0 assegnati. Le strade gi\u00e0 vendute a questi account divennero inaccessibili sia al vecchio account sia a quello nuovo, ma continuavano a essere visibili come possedute da quell'utente. Altri utenti non ricevettero il pagamento dell'affitto o ebbero problemi con la vendita di propriet\u00e0."}
{"id": "2565960", "revid": "287204", "url": "https://it.wikipedia.org/wiki?curid=2565960", "title": "Moschoi", "text": "I moschi (o moschoi) \u00e8 un termine proveniente da fonti antiche e pu\u00f2 essere riferito a uno dei seguenti popoli:\nInoltre..."}
{"id": "2565965", "revid": "123049492", "url": "https://it.wikipedia.org/wiki?curid=2565965", "title": "Victor Zsasz", "text": "Victor Zsasz, conosciuto anche come Mr. Zsasz (o Signor Zsasz), \u00e8 un personaggio dei fumetti creato da Alan Grant e Norm Breyfogle nel 1992, che debutt\u00f2 nel primo albo della serie \"\", pubblicata da DC Comics. Zsasz \u00e8 uno psicopatico serial killer e nemico di Batman che \u00e8 solito uccidere con un coltello, ed incidersi una cicatrice sul corpo per ogni vittima.\nIl nome del personaggio deriva da quello dello psichiatra statunitense Thomas Szasz.\nBiografia del personaggio.\nDopo esser caduto in depressione a causa della morte dei genitori, il venticinquenne Victor Zsasz arriva a dilapidare il suo patrimonio in scommesse e gioco d'azzardo. In una calda notte d'estate arriva a giocare ci\u00f2 che resta delle sue ricchezze in una partita a poker con il Pinguino sperando di \"ritrovare il denaro dei suoi genitori e la felicit\u00e0\". Non riesce nel suo intento e Il Pinguino (probabilmente imbrogliandolo) distrugge le sue ultime speranze. Piangendo e distrutto per aver perso ogni cosa, arriva quasi a suicidarsi, ma prima di buttarsi da un ponte viene avvicinato da un barbone con l'intenzione di rapinarlo, e minacciato con un coltello. Fissandolo negli occhi per\u00f2, Zsasz comprende come, in una vita senza alcun significato, lui possa \"liberare\" le persone, uccidendole.\nPersonalit\u00e0.\nVictor Zsasz \u00e8 uno dei serial killer pi\u00f9 sadici, psicopatici, violenti e pericolosi di Gotham City. Sebbene non sia paragonabile ai consueti supercriminali come abilit\u00e0 e superpoteri, Zsasz non \u00e8 da sottovalutare. La sua imprevedibilit\u00e0 lo rende un soggetto estremamente difficile da trovare, \u00e8 per questo che ci vogliono le doti del miglior detective del mondo (Batman) per poterlo catturare. La sua natura sociopatica \u00e8 completamente violenta, assai schizofrenico, potrebbe essere paragonato al Joker come pazzia. Zsasz nei fumetti \u00e8 raffigurato come un killer che ama uccidere, che vive per uccidere. Ogni volta che lui uccide una vittima, questi si taglia con un coltello in una parte del corpo, un segno per mettere in conto la sua nuova uccisione. Il suo corpo, infatti, \u00e8 pieno di tagli autoinflitti, che sono poi il numero delle persone che ha ucciso. Nei fumetti \u00e8 stato affermato da Batman che Zsasz \u00e8 pericoloso anche se incosciente o in coma; il suo corpo, se toccato o particolarmente vicino a lui, \u00e8 in grado di poter uccidere una persona comunque, come fosse un innato istinto da predatore. A livello fisico Zsasz ha una forza superiore alla media, paragonabile a quella di un buon atleta, ed \u00e8 particolarmente agile, flessibile e veloce, in particolare nella corsa e nell'attaccare le sue vittime. Anche se privilegia sgozzare le proprie vittime con vari tipi di pugnali, Zsasz ne porta con s\u00e9 degli altri differenti, fatti apposta per essere lanciati, \u00e8 infatti anche un ottimo tiratore. Zsasz per gli esseri umani \u00e8 estremamente pericoloso anche se disarmato, infatti viene tenuto per sedici ore al giorno, in isolamento, rinchiuso all'interno di un contenimento d'acciaio. Anche in isolamento, Zsasz ha ideato un suo allenamento isometrico per rafforzare le proprie prestanze fisiche. Zsasz oltre che essere raffigurato come un perfetto predatore, molto prestante fisicamente e molto esperto nell'utilizzo delle armi da taglio, \u00e8 anche estremamente intelligente, definito come una \"brillante mente criminale\". \u00c8 in grado di ragionare e creare piani, sia di fuga che di assassinio in modo molto veloce. L'unico scopo di vita di Zsasz \u00e8 quello di uccidere pi\u00f9 persone possibili e non segue schemi particolari riguardo alle sue prede, non fa distinzioni, pu\u00f2 uccidere sia donne che uomini di et\u00e0 e aspetto differente.\nAltri media.\nTelevisione.\nZsasz compare anche nella serie TV \"Gotham\", dov'\u00e8 interpretato da Anthony Carrigan. Come nella pellicola di Nolan, anche qui il personaggio viene presentato come sgherro e sicario di Falcone e successivamente del Pinguino\nVideogiochi.\nVictor Zsasz appare nei seguenti videogiochi:"}
{"id": "2565967", "revid": "709565", "url": "https://it.wikipedia.org/wiki?curid=2565967", "title": "Ser Lock", "text": "Ser Lock (nomi originali \"The Sleuth\" o \"Sir Lock\", Hulme nelle prime versioni italiane) \u00e8 un personaggio immaginario dei fumetti della Disney, ideato da Carson Van Osten e sviluppata da Carl Fallberg e dal disegnatore Al Hubbard e parodia di Sherlock Holmes.\nCaratterizzazione del personaggio.\nIl personaggio \u00e8 un cane antropomorfo, abbigliato come la versione originale letteraria. Vive in un lussuoso appartamento insieme al suo collaboratore, un personaggio del tutto simile a Topolino, a volte chiamato Watson, altre Topolino, vestito anche lui con gli abiti tipici del periodo, la Londra del XIX secolo. Si reputa un grande violinista nonostante sia un mediocre esecutore. I suoi avversari ricorrenti sono il Professor Nefarius (nelle prime storie chiamato Dr. Kriminowsky), docente e rettore dell'\"Universit\u00e0 del Crimine\", aiutato dai suoi allievi Sidney (Pertica), Armadillo (Rufus), Flip (Fliplip) che \u00e8 anche cognato del professore. Alcune delle prime storie pubblicate in Italia su \"Topolino\" sono state successivamente ristampate, riadattando nei dialoghi i nomi dei personaggi.\nNonostante l'alta considerazione che ha di se stesso, convintissimo di essere \"il pi\u00f9 grande detective d'Inghilterra\", \u00e8 in realt\u00e0 un inetto, incapace di comprendere anche situazioni del tutto ovvie e, se alla fine delle storie riesce comunque a sconfiggere Nefarius, lo si deve sempre all'intervento di Topolino, a colpi di fortuna o all'incapacit\u00e0 dei criminali. La sua caratteristica principale \u00e8 quella di contestare a spada tratta le ipotesi e le conclusioni della spalla, salvo poi seguirle pedissequamente, attribuendosene anche i meriti. Il motivo che contribuisce a creare il clima di comicit\u00e0 demenziale delle storie \u00e8 che nessuno, a parte forse il suo assistente (che a volte lo sopporta a fatica), sembra rendersi conto che Ser Lock \u00e8 un mentecatto: la polizia lo stima moltissimo e il suo stesso avversario Nefarius lo teme e sopravvaluta le sue capacit\u00e0.\nStoria editoriale.\nIl personaggio \u00e8 protagonista di una lunga serie di storie a fumetti pubblicate negli Stati Uniti d'America dal 1975 al 1990 che sono state pubblicate anche in Italia sul periodico \"Topolino\"."}
{"id": "2565969", "revid": "290351", "url": "https://it.wikipedia.org/wiki?curid=2565969", "title": "Janina Gavankar", "text": "Biografia.\nNata in Illinois, figlia di Pete e Mohra Gavankar, si \u00e8 laureata in teatro presso l'Universit\u00e0 dell'Illinois a Chicago. Ha origini indiane e olandesi, la nonna materna era olandese, mentre la madre \u00e8 per met\u00e0 olandese e per met\u00e0 indiana, originaria di Punnam, un villaggio nello stato di Andra Pradesh. Fin da piccola ha avuto una formazione come cantante, pianista e percussionista orchestrale.\nDebutta nel 2002 nella commedia \"La bottega del barbiere\" e partecipa al sequel del 2004, \"La bottega del barbiere 2\". Nel corso degli anni ha lavorato in teatro, in spot pubblicitari, in cortometraggi e film indipendenti, ottiene popolarit\u00e0 grazie al ruolo della lesbica promiscua Papi nelle serie televisiva \"The L Word\" e per il personaggio di Ms. Dewey nella campagna di marketing virale della Microsoft.\nNel 2008 \u00e8 apparsa in serie televisive come \"Grey's Anatomy\", \"Stargate Atlantis\", \"NCIS - Unit\u00e0 anticrimine\", \"Three Rivers\" e \"Dollhouse\". Nel 2010 interpreta l'agente Leigh Turner, uno dei personaggi principali della serie \"The Gates - Dietro il cancello\", mentre nel 2011 viene ingaggiata per il ruolo nella mutaforma Luna nella quarta stagione di \"True Blood\".\nIn campo musicale si \u00e8 distinta per una cover di \"Love Lockdown\" di Kanye West. Ha fatto parte degli Endera, un gruppo musicale sotto contratto con Universal Records. Ha collaborato con vari artisti della scena indipendente, tra cui Pratichee Mohapatra, dei Viva, nel brano \"Tell Me What\". Ha inoltre partecipato a diverse colonne sonore per cinema e televisione suonando il marimba.\nNel 2013 prende parte ad alcuni episodi delle serie televisive \"Arrow\" e \"The Vampire Diaries\", mentre, a partire dal 2014, diventa una delle protagoniste della serie televisiva \"The Mysteries of Laura\", interpretando la parte della detective Meredith Bose.\nIl 10 giugno 2017 \u00e8 salita sul palco dell'EA Play 2017 per presentare il videogioco \"\", in cui interpreta il ruolo di Iden Versio, la protagonista della campagna singleplayer.\nDoppiatrici italiane.\nNelle versioni in italiano dei suoi film, Janina Gavankar \u00e8 stata doppiata da:"}
{"id": "2565971", "revid": "38120", "url": "https://it.wikipedia.org/wiki?curid=2565971", "title": "Zsasz", "text": ""}
{"id": "2565974", "revid": "767487", "url": "https://it.wikipedia.org/wiki?curid=2565974", "title": "Robert Campbell", "text": "Carriera.\nGiocatore.\nDopo aver giocato nel , ha vestito le maglie di e Aldershot, per poi ritirarsi nel 1967 a causa di un gravissimo infortunio.\nAllenatore.\nNel 1973 divenne il vice di Bertie Mee sulla panchina dell'. Dopo avere appreso da lui quanto poteva, decise di lavorare da solo, e nel 1976 venne cos\u00ec ingaggiato dal . Dopo alcuni anni mediocri e un avvio di stagione non brillante, all'inizio del campionato 1980-1981 venne esonerato. Due stagioni pi\u00f9 tardi pass\u00f2 al Portsmouth, guidandolo alla conquista della Third Division 1982-1983.\nDopo un'esperienza in Kuwait, divenne l'assistente di John Hollins al , e, dopo l'esonero del suo superiore, condusse lui la squadra per le restanti 8 partite, senza per\u00f2 impedire di retrocedere in Second Division. L'anno successivo, vinse il campionato cadetto con ben 99 punti, e la stagione successiva si piazz\u00f2 quinto in First Division. Nel 1991, dopo un brutto undicesimo posto, si dimise dall'incarico ed entr\u00f2 nella dirigenza dei \"Blues\" al fianco del presidente Ken Bates.\nDal 1993 al 1995 ebbe un'altra esperienza in Arabia Saudita, per poi ritirarsi definitivamente dal mondo del calcio."}
{"id": "2565978", "revid": "152625", "url": "https://it.wikipedia.org/wiki?curid=2565978", "title": "Andres Andrekson", "text": ""}
{"id": "2565980", "revid": "547992", "url": "https://it.wikipedia.org/wiki?curid=2565980", "title": "Luciana Massenzi", "text": "Specialista del dorso ha partecipato ai Campionati europei di nuoto 1962 di Lipsia, senza giungere alle finali\nSi \u00e8 inoltre aggiudicata 4 titoli nazionali nei 100 dorso (2 assoluti e 2 primaverili) ed \u00e8 stata detentrice del record italiano dei 100 dorso, col tempo di 1'12\"4 realizzato a Milano nel 1965.\n\u00c8 deceduta a 20 anni nella tragedia aerea di Brema del 28 gennaio 1966 dove persero la vita, con l'allenatore Paolo Costoli e il telecronista della Rai Nico Sapio, tutti i componenti della nazionale italiana di nuoto, che nella citt\u00e0 tedesca doveva partecipare ad un \"meeting\" internazionale.\nPalmar\u00e8s.\nCampionati italiani.\n4 titoli individuali"}
{"id": "2565982", "revid": "830939", "url": "https://it.wikipedia.org/wiki?curid=2565982", "title": "Lingua tagbanwa", "text": "La lingua tagbanwa, detta anche aborlan tagbanwa, o apurawnon , \u00e8 una delle lingue della Repubblica delle Filippine. Fa parte del gruppo linguistico austronesiano ed \u00e8 parlata da 8.000 - 10.000 persone di etnia Tagbanua, nell'area dell'isola di Palawan centrale e settentrionale.\nLingue derivate.\nEsistono altre due varianti della lingua tagbanwa:\nEntrambe le lingue sono abbastanza diverse dal Tagbanwa.\nSistema di scrittura.\nIl sistema di scrittura Tagbanwa \u00e8 stato utilizzato nelle Filippine fin al XVII secolo.\nSi ritiene che questo sistema derivi dal sistema di scrittura Kawi utilizzato a Giava, Bali e Sumatra, che a sua volta, discende dal sistema di scrittura Pallava (detto anche Grantha), uno dei sistemi di scrittura dell'India meridionale derivato dal sistema Brahmi.\nIl Tagbanwa utilizza un Alfasillabario, in cui ogni consonante ha una vocale insita \"a\". Altre vocali (\"i\", \"u\") sono indicate mediante lettere separate o con segni diacritici. Quando le vocali compaiono all'inizio di una parola o sono da sole, sono rappresentare con lettere separate.\nIl Tagbanwa \u00e8 tradizionalmente scritto su canne di bamb\u00f9 in colonne verticali dal basso verso l'alto e da sinistra a destra. Tuttavia viene letto da sinistra a destra per linee orizzontali.\nIl codice ISO 15924 per il sistema di scrittura Tagbanwa \u00e8 \"Tagb\".\nEsiste anche uno standard Unicode per l'utilizzo tramite computer del sistema di scrittura Tagbanwa, questo utilizza il range di valori che va da 1760 a 177F."}
{"id": "2565983", "revid": "1543377", "url": "https://it.wikipedia.org/wiki?curid=2565983", "title": "Osservatorio di Cerro Tololo", "text": "L'osservatorio di Cerro Tololo, il cui nome ufficiale \u00e8 Cerro Tololo Inter-American Observatory, \u00e8 un osservatorio astronomico posto in Cile sul \"Cerro Tololo\", ad una quota di , circa ad est della citt\u00e0 di La Serena.\nI principali strumenti di osservazione sono il Victor M. Blanco Telescope, da 4 metri di diametro, e altri 4 telescopi denominati SMARTS, con telescopi da 1,5; 1,3; 1,0; e di diametro. da di diametro, quest'ultimo operativo dal 2004. A da quest'osservatorio \u00e8 situato l'Osservatorio di Cerro Pach\u00f3n dove si trovano il Gemini South, il Southern Astrophysical Research Telescope ed \u00e8 in costruzione il Large Synoptic Survey Telescope, un avanzato telescopio riflettore costituito da tre specchi larghi invece di due pi\u00f9 piccoli, che gli permetteranno di osservare una porzione di cielo molto pi\u00f9 ampia: 9,6 gradi quadrati (la Luna ne occupa 0,2). Molti dati di questo telescopio verranno anche pubblicati su Google.\nL'osservatorio \u00e8 di propriet\u00e0 della \"Association of Universities for Research in Astronomy\" (AURA), che gestisce anche altre strutture, fra cui i Telescopi Gemini."}
{"id": "2565988", "revid": "486946", "url": "https://it.wikipedia.org/wiki?curid=2565988", "title": "National Geographic Channel +1", "text": ""}
{"id": "2565991", "revid": "203463", "url": "https://it.wikipedia.org/wiki?curid=2565991", "title": "Cerro Tololo", "text": ""}
{"id": "2565993", "revid": "104265", "url": "https://it.wikipedia.org/wiki?curid=2565993", "title": "Multieffetto", "text": "Un multieffetto \u00e8 un dispositivo analogico in grado di modulare il suono di uno strumento attraverso delle valvole o dei transistor.\nTali dispositivi vengono detti multieffetti proprio per la loro capacit\u00e0 di simulare diversi tipi di effetti, creando la simulazione di una vera e propria catena di effetti.\nI multieffetti vengono prodotti ed utilizzati soprattutto per le chitarre elettriche pur esistendone di specifici per altri strumenti come bassi o tastiere.\nQualunque strumento dotato di uscita analogica \u00e8 collegabile ad un qualunque multieffetto. Tuttavia collegando uno strumento con delle frequenze diverse da quello per il quale il multieffetto \u00e8 stato progettato, si potrebbero ottenere dei risultati pi\u00f9 scadenti.\nUtilizzo.\nI multieffetti vengono utilizzati soprattutto per la loro grande versatilit\u00e0 e per il grande risparmio che possono portare rispetto all'utilizzo di una catena di effetti che produrrebbe comunque suoni pi\u00f9 specifici."}
{"id": "2565994", "revid": "79968", "url": "https://it.wikipedia.org/wiki?curid=2565994", "title": "Unipr", "text": ""}
{"id": "2565996", "revid": "203463", "url": "https://it.wikipedia.org/wiki?curid=2565996", "title": "Cerro Tololo Inter-American Observatory", "text": ""}
{"id": "2565997", "revid": "1543377", "url": "https://it.wikipedia.org/wiki?curid=2565997", "title": "Doha Securities Market", "text": "Il Doha Securities Market \u00e8 il principale mercato azionario del Qatar. Fondato nel 1997 nella capitale, Doha. Viene comunemente abbreviato in DSM. Il gruppo NYSE Euronext possiede il 20% del DSM.\nIl mercato al momento ha 43 aziende in listino."}
{"id": "2566001", "revid": "701914", "url": "https://it.wikipedia.org/wiki?curid=2566001", "title": "History Channel +1", "text": ""}
{"id": "2566003", "revid": "767487", "url": "https://it.wikipedia.org/wiki?curid=2566003", "title": "Wilson Gonzalez Ochsenknecht", "text": "Biografia.\nWilson Gonzalez Ochsenknecht \u00e8 il figlio dell'attore Uwe Ochsenknecht e della sua ex moglie Natascha Ochsenknecht. Ha un fratello minore, Jimi Blue, una sorella minore, Cheyenne Savannah e un fratellastro, Rocco Stark. Prende il nome dal cantante Wilson Pickett e dal topo dei cartoni animati Speedy Gonzalez.\nLa sua carriera come attore \u00e8 iniziata all'et\u00e0 di dieci anni con il pluripremiato film \"Erleuchtung garantiert\" diretto da Doris D\u00f6rrie, in cui suo padre e suo fratello erano anche davanti alla telecamera. Divenne noto, tuttavia, dal ruolo di Marlon nel film \"La trib\u00f9 del pallone - Sfida agli invincibili\", nel quale recitava anche suo fratello e suo padre. In seguito ha ancora partecipato a quattro sequel.\nDal 2006 al 2007 ha frequentato una scuola d'arte negli Stati Uniti. L\u00ec scrisse le prime canzoni insieme agli altri rapper. Nel 2008, ha lavorato alla costruzione di una band chiamata \"Heads on the Rocks\". Il suo primo album chiamato Cookies \u00e8 stato pubblicato il 23 maggio 2008 e si sta muovendo verso il pop rock alternativo. Qui band come Queens of the Stone Age, Arctic Monkeys e Led Zeppelin sono state influenti per l'album, in contrasto con la musica rap del fratello Jimi Blue. Dal 16 settembre 2008 si \u00e8 unito a suo fratello ed Emilia Sch\u00fcle per il dramma giovanile \"Gangs\" a Berlino. Il 2009 ha visto il ruolo principale di Melchior nell'adattamento di Spring Awakening di Wedekind per lo ZDF Theater Channel.\nNel 2012, Ochsenknecht ha fatto notizia quando i soldati hanno ricevuto minacce di morte tramite Facebook a causa del suo coinvolgimento nel film TV \"Willkommen im Krieg\". I membri della Bundeswehr si sono sentiti scherniti dal controverso contenuto del film (lo sforzo bellico tedesco come commedia) e soprattutto la data di trasmissione; Il film ha avuto luogo il luned\u00ec di Pasqua 2012, solo due anni prima \u00e8 caduto in una scaramuccia con i ribelli del Venerd\u00ec Santo in tre paracadutisti.\nOchsenknecht vive dall'estate 2009 a Berlino."}
{"id": "2566004", "revid": "231580", "url": "https://it.wikipedia.org/wiki?curid=2566004", "title": "Discovery Channel +1", "text": ""}
{"id": "2566006", "revid": "647919", "url": "https://it.wikipedia.org/wiki?curid=2566006", "title": "Zaur Grigor'evi\u010d Kaloev", "text": ""}
{"id": "2566010", "revid": "767487", "url": "https://it.wikipedia.org/wiki?curid=2566010", "title": "Kevin Schmidt", "text": "Biografia.\nSchmidt \u00e8 nato ad Andover, in Kansas, e ha due fratelli, Kenneth e Kendall Schmidt. Ha iniziato a recitare nel 2000, apparendo in serie televisive e, nel 2003, nel suo primo film cinematografico, \"Una scatenata dozzina\", per il quale ha avuto la nomination agli Young Artist Awards nel 2006.\nDoppiatori italiani.\nNelle versioni in italiano dei suoi film, Kevin Schmidt \u00e8 stato doppiato da:"}
{"id": "2566011", "revid": "62004", "url": "https://it.wikipedia.org/wiki?curid=2566011", "title": "Anatolij Evstigneevi\u010d Masl\u00ebnkin", "text": ""}
{"id": "2566014", "revid": "1305772", "url": "https://it.wikipedia.org/wiki?curid=2566014", "title": "San Venanzio", "text": "Con il nome di San Venanzio sono celebrati:"}
{"id": "2566015", "revid": "76963", "url": "https://it.wikipedia.org/wiki?curid=2566015", "title": "Raban Bieling", "text": "La serie di film \"La Trib\u00f9 nel Pallone\" \u00e8 attualmente trasmessa da i seguenti canali italiani: Sky Cinema 1, Sky Cinema +1, Sky Cinema +24."}
{"id": "2566019", "revid": "125756047", "url": "https://it.wikipedia.org/wiki?curid=2566019", "title": "Live in Japan (The Runaways)", "text": "Live in Japan \u00e8 un live album del gruppo The Runaways, pubblicato nel 1977 per l'etichetta discografica Mercury Records."}
{"id": "2566023", "revid": "76963", "url": "https://it.wikipedia.org/wiki?curid=2566023", "title": "Marlon Wessel", "text": "Biografia.\n\u00c8 figlio dello scrittore Joachim Masannek e fratello maggiore di Leon Wessel-Masannek.\nMarlon, insieme al fratello, ha lavorato nel film \"la Trib\u00f9 del pallone\" nel ruolo di Maxi. La serie di film \u00e8 attualmente trasmessa dai seguenti canali italiani: Sky Cinema 1, Sky Cinema +1, Sky Cinema +24."}
{"id": "2566027", "revid": "171091", "url": "https://it.wikipedia.org/wiki?curid=2566027", "title": "Farino", "text": "Farino (in x\u00e2r\u00e2c\u00f9\u00f9: \"Udi Pwee\" oppure \"Renko\") \u00e8 un comune di 598 abitanti della Nuova Caledonia nella Provincia Sud.\nFarino \u00e8 il comune con meno abitanti della Nuova Caledonia.\nStoria.\nFarino venne fondato da coloni corsi provenienti dal paese di Farinole, non lontano da Bastia, da cui prese il nome. Lo scrittore Jean Mariotti nacque a Farino nel 1901."}
{"id": "2566028", "revid": "22475", "url": "https://it.wikipedia.org/wiki?curid=2566028", "title": "Kevin Iannotta", "text": "Fratello maggiore dell'attore Sandro Iannotta, ha recitato nella serie di film \"La trib\u00f9 del pallone\" nel ruolo di Joschka.\nLa serie \u00e8 attualmente trasmessa dai seguenti canali italiani: Sky Cinema 1, Sky Cinema +1, e Sky Cinema +24."}
{"id": "2566029", "revid": "709565", "url": "https://it.wikipedia.org/wiki?curid=2566029", "title": "Mizuki Ashiya", "text": "Mizuki Ashiya (\u82a6\u5c4b \u745e\u7a00, \"Ashiya Mizuki\") \u00e8 l'eroina della serie sh\u014djo manga \"Hana Kimi\" (abbreviazione di \"Hanazakari no Kimitachi e\"), di Hisaya Nakajo.\nPersonaggio.\nMizuki Ashiya \u00e8 una ragazza giapponese, trasferitasi negli Stati Uniti d'America con la famiglia da bambina. Si trasferisce spontaneamente dalla California al Giappone per iscriversi ad un collegio maschile, l'Osaka Gakuen, poich\u00e9 il suo idolo Izumi Sano (atleta di salto in alto) frequenta tale scuola. Si traveste da ragazzo, tagliandosi i capelli e indossando un bustino di jeans per mascherare il petto. \u00c8 molto veloce nella corsa, ma a volte \u00e8 molto goffa. Mizuki ama ogni tipo di cibo, in special modo quello dolce, offrendo un contrasto al disprezzo di Sano per gli stessi. \u00c8, inoltre, una grande amante degli animali, come si nota quando si prende cura di Yujiro, il cane di Sano.\nA scuola, viene assegnata allo stesso dormitorio del suo idolo, e si trova a dividere la stanza con lui. In classe incontra vari amici, tra i quali il primo \u00e8 Shuichi Nakatsu, un giocatore di calcio di talento che pi\u00f9 tardi si innamorer\u00e0 del suo lato femminile, pensando di essere gay. Altri ragazzi con cui Mizuki far\u00e0 amicizia sono Senri Nakao, un ragazzo molto femminile (bish\u014dnen) che ha una cotta per il capo del dormitorio, Minami Nanba (capo del dormitorio numero 2), Sekime e Noe, questi ultimi ossessionati dalle ragazze ma di cuore molto gentile, Kayashima, un ragazzo con capacit\u00e0 extrasensoriali che percepisce fantasmi e spiriti, e infine Hokuto Umeda, il dottore gay della scuola nonch\u00e9 zio di Minami. Egli scopre subito che Mizuki \u00e8 una ragazza, ma mantiene il segreto e inizia ad aiutarla anche con i problemi amorosi.\nSebbene Mizuki faccia tutti gli sforzi possibili per nascondere la sua identit\u00e0 femminile, sia il dottor Umeda sia Sano vengono a scoprire separatamente il suo segreto non appena la ragazza si inserisce nell'Osaka Gakuen. Il dottor Umeda giudica le sue ragioni per compiere un atto simile accettabili, mentre Sano tiene segreto quello che sa per fare in modo che Mizuki rimanga nella scuola. Sebbene Nakatsu non venga a scoprire la vera identit\u00e0 di Mizuki, percepisce il suo lato femminile ed inizia ad essere attratto da lei, credendo di essere gay.\nTuttavia, verso la fine del secondo anno (e della serie), i capi dei tre dormitori della scuola vengono a sapere del suo segreto. Sebbene tutti e tre decidano di mantenere la sua identit\u00e0 segreta, \u00e8 la stessa Mizuki che decide di lasciare l'Osaka Gakuen. Nel finale ritroviamo Sano e Mizuki al matrimonio dell'amico Sekime con la fidanzata Rei, durante la cerimonia Sano chiama a raccolta il proprio coraggio e fa la sua proposta a Mizuki, che finalmente accetta.\nFamiglia e amici in America.\nMizuki ha un fratello maggiore, Shizuki Ashiya, nato dal precedente matrimonio di suo padre (la madre di Shizuki \u00e8 poi morta quando egli era solo un bambino). Shizuki \u00e8 iperprotettivo nei confronti della sorella, e tenta di forzarla a tornare in America quando scopre che frequenta un collegio maschile.\nLa migliore amica di Mizuki, Julia, arriva in Giappone come studentessa in scambio culturale scolastico. Quando trova che la situazione tra Mizuki e Sano sta andando per il meglio, torna tranquillamente a casa allo scadere del suo mese di scambio.\nGilbert \u00e8 un altro dei vecchi amici di Mizuki, e molto probabilmente \u00e8 stato il primo ragazzo per cui ha avuto una cotta. Egli ha circa tre anni pi\u00f9 di lei, e l'ha incontrata quando la ragazzina a 13 anni scapp\u00f2 di casa, a causa delle pressioni della sua famiglia, ospitandola a casa sua per qualche giorno."}
{"id": "2566030", "revid": "386562", "url": "https://it.wikipedia.org/wiki?curid=2566030", "title": "Ashiya Mizuki", "text": ""}
{"id": "2566032", "revid": "116635954", "url": "https://it.wikipedia.org/wiki?curid=2566032", "title": "Leon Wessel-Masannek", "text": "Biografia.\n\u00c8 figlio dello scrittore Joachim Masannek e fratello minore di Marlon Wessel, che lavora con lui nei film tratti dai romanzi del padre. Leon e Marlon sono molto uniti e danno il nome a due personaggi della pellicola, due fratelli che si dimostrano coraggiosi.\nLa serie di film \"La Trib\u00f9 nel Pallone\" \u00e8 attualmente trasmessa da Sky Cinema 1, Sky Cinema +1 e Sky Cinema +24."}
{"id": "2566033", "revid": "1591878", "url": "https://it.wikipedia.org/wiki?curid=2566033", "title": "Giasone del Maino", "text": "Rappresent\u00f2 per la scuola dei commentatori ci\u00f2 che Accursio rappresentava per la scuola della glossa.\nBiografia.\nNacque nel 1435 a Milano o a Pesaro, figlio illegittimo del consigliere ducale Andrea (o Andreotto), un nobile milanese che fu giurista e docente alle universit\u00e0 di Pisa, Pavia e Padova.\nStudi\u00f2 diritto a Pavia, dove ebbe come maestro anche Alessandro Tartagni, gran consulente. Fu professore a Pavia dal 1467 al 1485. Chiamato a Pisa, vi tenne lezioni dal gennaio all'autunno 1489. Nello stesso anno insegnava di nuovo a Pavia dove si ammal\u00f2 agli occhi: dietro preghiera di Luigi XII riprese le lezioni nel 1511 e le continu\u00f2 sino alla morte. A Padova, in quel tempo la prima universit\u00e0 italiana, Giasone insegn\u00f2 sicuramente dal 1485 al 1488. Non ha fondamento la tradizione che egli insegnasse ancora nel 1501, sebbene sia vero che il 13 gennaio 1496 vi fosse di nuovo stato nominato. Giasone fu grandemente onorato come maestro: a una sua lezione assist\u00e9 in Pavia il re di Francia con la corte; ebbe scolari insigni fra cui il Tommaso Diplovatazio, Andrea Alciato e Pietro Grassi. Venne sepolto nella chiesa di San Giacomo della Vernavola, ma la sua lapide fu murata a fine Settecento nel cortile dei giuristi dell'Universit\u00e0."}
{"id": "2566039", "revid": "599013", "url": "https://it.wikipedia.org/wiki?curid=2566039", "title": "Jo\u00e3o Henrique de Andrade Amaral", "text": ""}
{"id": "2566040", "revid": "767487", "url": "https://it.wikipedia.org/wiki?curid=2566040", "title": "Dirty paper coding", "text": "Nel campo delle telecomunicazioni, il dirty paper coding (DPC) \u00e8 una tecnica per la trasmissioni efficiente di dati digitali attraverso un canale di comunicazione che \u00e8 soggetto a qualche interferenza nota al trasmittente. La tecnica consiste nell'operare una pre-codifica dei dati in modo da cancellare gli effetti dell'interferenza.\nIl \"Dirty-paper coding\" raggiunge la capacit\u00e0 di canale, senza penalizzare la potenza e senza la necessit\u00e0 che il ricevente sia a conoscenza dello stato dell'interferenza.\nIl DPC all'encoder \u00e8 un duale, in termini di teoria dell'informazione, della codifica di Wyner-Ziv al decoder.\nStoria.\nEsempi di \"dirty paper coding\" includono la \"Costa precoding\" (1983), la \"Tomlinson-Harashima precoding\" (1971) e la tecnica di perturbazione del vettore di Hochwald e altri (2005).\nApplicazioni.\nRecentemente, il DPC \u00e8 stato applicato per l'ottimizzazione dell'efficienza delle reti wireless, in particolare per le reti MIMO multi-utente e in una tecnica di codifica \"interference aware\" per reti wireless dinamiche.\nIl DPC \u00e8 stato utilizzato per realizzare \"digital watermarking\"."}
{"id": "2566042", "revid": "941725", "url": "https://it.wikipedia.org/wiki?curid=2566042", "title": "Principe Munetaka", "text": "Successore di Kuj\u014d Yoritsugu, fu il sesto sh\u014dgun dello shogunato Kamakura, carica che ricopr\u00ec dal 1252 al 1266. \nBiografia.\nPrimo figlio maschio dell'imperatore giapponese Go-Saga, fu nominato sh\u014dgun per sostituire il deposto Kuj\u014d Yoritsugu all'et\u00e0 di soli dieci anni. Poich\u00e9 lo shogunato era di fatto controllato dalla potente famiglia Hojo, nella persona dello shikken \"reggente\" H\u014dj\u014d Tokimune, nel 1266 alcuni dignitari a lui vicini si adoperarono per organizzare una rivolta contro Tokimune, il quale, scoperto il complotto, depose il giovane shogun eleggendo al suo posto suo fratello il principe Koreyasu, di soli tre anni di et\u00e0.\nRitiratosi a Kyoto divenne un monaco buddhista con il nome di Gy\u00f4sh\u014d nel 1272. Si rivel\u00f2 un poeta dotato di un discreto talento, componendo alcune collezioni di waka, tra le quali le opere \"Keigyoku wakash\u016b\" (\"Raccolta di pietre preziose\") e \"Ry\u016by\u014d wakash\u016b\" (\"Raccolta di fogli di abete\").\nIl suo nome \u00e8 incluso nella lista dei Trentasei nuovi immortali della poesia."}
{"id": "2566043", "revid": "767487", "url": "https://it.wikipedia.org/wiki?curid=2566043", "title": "Rogue Trader", "text": "Rogue Trader \u00e8 un film del 1999 diretto da James Dearden e basato sul romanzo \"\" di Nick Leeson, che racconta il collasso dell'istituto bancario multinazionale britannico Barings Bank.\nTrama.\nNick Leeson (Ewan McGregor) \u00e8 un giovane rampante in cerca di successo nel mondo della finanza moderna che, in seguito all'attenzione attirata su di s\u00e9 grazie alla risolutezza con cui risolve una situazione problematica a Giacarta, ottiene di poter essere trasferito a Singapore dove amministra e gestisce il trading team della merchant bank inglese.\nDopo un primo anno di enorme successo ed astronomici profitti, dopo essersi confermato come trader d'eccellenza e aver convinto anche i pi\u00f9 scettici ai vertici della Barings delle sue capacit\u00e0 operative, Nick vive il periodo congiunturale pi\u00f9 difficile della sua vita. Prima investimenti poco oculati, poi la crisi dei mercati finanziari spingono il giovane e la sua squadra a registrare perdite mai immaginate prima che, accompagnate al disagio psicologico della morte prematura di un figlio sul punto di nascere, mandano fuori di testa definitivamente il promettente ragazzo.\nA causa del terremoto di Kobe che colp\u00ec il Giappone nel 1995 ed il rapido crollo del mercato azionario Leeson realizz\u00f2 500 milioni di sterline di perdite in poco meno di un mese che, sommate a tutte quelle occultate dal trader nel periodo 1992-1995, portarono il totale ad un valore molto prossimo a 1,3 miliardi di sterline, pi\u00f9 che sufficienti per provocare la bancarotta e il definitivo fallimento della Barings Bank."}
{"id": "2566044", "revid": "767487", "url": "https://it.wikipedia.org/wiki?curid=2566044", "title": "Edward Davy", "text": " Egli ha avuto un ruolo importante nello sviluppo della telegrafia.\nDavy pubblic\u00f2 \"Outline of a New Plan of Telegraphic Communication\" nel 1836 e effettu\u00f2 esperimenti di telegrafia l'anno successivo. Nel 1837 dimostr\u00f2 un modello di lavoro del telegrafo in Exeter Hall. Gli fu concesso un brevetto per il suo telegrafo nel 1838. Tuttavia, egli fu ben presto costretto ad abbandonare le sue ricerche di telegrafia per motivi personali. Il suo brevetto fu acquistato dall'Electric Telegraph Company nel 1847."}
{"id": "2566046", "revid": "62004", "url": "https://it.wikipedia.org/wiki?curid=2566046", "title": "Jurij F\u00ebdorovi\u010d Koval\u00ebv", "text": ""}
{"id": "2566055", "revid": "1985", "url": "https://it.wikipedia.org/wiki?curid=2566055", "title": "Merchant bank", "text": ""}
{"id": "2566056", "revid": "729019", "url": "https://it.wikipedia.org/wiki?curid=2566056", "title": "46\u00ba Reggimento trasmissioni", "text": "Il 46\u00ba Reggimento trasmissioni ha sede a Palermo ed \u00e8 costituito dai due battaglioni Mongibello e Vulture.\nStoria.\nFormatosi inizialmente nel 1953 come XI compagnia collegamenti, ha poi cambiato nome in 6\u00aa compagnia trasmissioni. Tale ente si occup\u00f2 alla fine degli anni sessanta nell'ammodernamento della rete in ponte radio della Sicilia, meritando nel 1973 la targa ANGET con la seguente motivazione:\nDal 4 novembre 1975 assunse la denominazione 46\u00aa compagnia trasmissioni, per diventare 46\u00ba Battaglione trasmissioni \"Mongibello\" nel 1976. Il 24 maggio dello stesso anno ricevette la bandiera di guerra.\nA seguito della soppressione del Comando trasmissioni di Palermo, il 1\u00ba ottobre 1998, il reparto viene elevato al rango di reggimento; nel 2001 entr\u00f2 a far parte del corpo anche il 45\u00ba Battaglione trasmissioni \"Vulture\" di Nocera Inferiore.\nI battaglioni.\nL'unit\u00e0 inoltre ha alle proprie dipendenze anche il 25\u00ba Reparto Lavori C4 dislocato presso San Giorgio a Cremano\nPartecipazione a missioni all'estero.\nIl Reggimento non ha partecipato direttamente, ma fornendo personale specializzato e qualificato, alle missioni militari internazionale dalla ISAF in Afghanistan, Kfor in Kosovo, SFOR e Althea in Bosnia, Libano, riuscendo a sopperire alle carenze di personale altamente qualificato dei Reggimenti 11\u00ba, 7\u00ba, 1\u00ba e 2\u00ba, 232\u00ba.\nStemma.\nLo stemma del reggimento, concesso con D.P.R. del 6 febbraio 1978, si presenta tagliato, il triangolo superiore riporta l'arme di Palermo mentre quello inferiore rappresenta su sfondo azzurro il vulcano Mongibello (meglio conosciuto come Etna); in basso \u00e8 presente una lista riportante il motto \u00ab\u00bb."}
{"id": "2566064", "revid": "194702", "url": "https://it.wikipedia.org/wiki?curid=2566064", "title": "Bourbon del Monte", "text": ""}
{"id": "2566069", "revid": "1987129", "url": "https://it.wikipedia.org/wiki?curid=2566069", "title": "Boerenkool", "text": "Boerenkool oppure boerenkoolstamppot \u00e8 un piatto della tradizionale cucina olandese. La preparazione e gli ingredienti sono simili alla \"stoemp\" belga, ma il tipo di salsiccia che viene usata \u00e8 diversa. Infatti si usa una salsiccia affumicata che viene bollita in acqua, mentre la \"stoemp\" usa una salsiccia non affumicata che viene grigliata.\nGli ingredienti principali sono patate, \"boerenkool\" (una specie di verza, letteralmente 'cavolo del contadino'), salsiccia affumicata, pancetta, sale, pepe e un po' di latte.\nTradizionalmente, la \"boerenkool\" usata nel piatto, dato che \u00e8 una verdura invernale, viene considerata pronta per essere colta dopo la prima notte di gelo.\nSpesso il piatto viene mangiato anche con l'aggiunta di una salsa a base di carne chiamata \"jus\", simile all'inglese \"gravy\". In alternativa si pu\u00f2 aggiungere il burro o anche della senape. Varianti moderne prevedono anche l'uso di cetriolini o cipolline in agrodolce nel piatto, per contrastarne la pesantezza causata dalla salsiccia e la pancetta in combinazione con le patate.\nIn altre parti dei Paesi Bassi il piatto pu\u00f2 essere trovato anche sotto il nome \"mous\" (nella provincia settentrionale del Groningen) oppure \"moos\" (nella parte orientale vicino alla Germania). Come tipologia di piatto, la boerenkool fa parte dei vari tipi di stamppot."}
{"id": "2566070", "revid": "92723", "url": "https://it.wikipedia.org/wiki?curid=2566070", "title": "Johann Caspar Bluntschli", "text": "Biografia.\nFiglio di Hans Caspar, produttore di sapone e candele e di Katharina Koller. Frequent\u00f2 le scuole primarie a Zurigo in seguito prosegu\u00ec gli studi a Berlino e a Bonn dove ottenne il dottorato \"in utroque iure\" nel 1829. Fu segretario del governo del canton Zurigo nel 1830, poi cancelliere del tribunale distrettuale e notaio della citt\u00e0. Fu professore all'universit\u00e0 di Zurigo di diritto romano e in seguito di diritto germanico e di storia del diritto tra il 1833 e il 1837. Dal 1837 al 1848 fu deputato al Gran Consiglio zurighese nelle file del partito liberale conservatore e nel 1845 ne fu il presidente. \nNel 1839 dopo la sommossa detta \"Z\u00fcriputsch\" divenne Consigliere di Stato e inviato alla Dieta federale. Fu l'artefice assieme a Friedrich Ludwig Keller del Codice cantonale di diritto privato che entr\u00f2 in vigore nel 1853. Nel 1844 perse le elezioni alla carica di sindaco della citt\u00e0 e l'anno successivo diede le dimissioni dal governo. Siccome la legge del cantone impediva ai professori di svolgere attivit\u00e0 politica si rec\u00f2 a Monaco di Baviera sperando di ottenere una cattedra in diritto in quella universit\u00e0, in seguito ai disordini legati all'affare Lola Montez, ebbe difficolt\u00e0 a ottenere la nomina a professore ordinario e gli fu impedito di essere attivo in ambito politico. \nNel 1861 divenne professore di scienze politiche a Heidelberg, dove partecip\u00f2 alla fondazione dell'Associazione protestante tedesca riformatrice e fu pi\u00f9 volte presidente del sinodo evangelico generale del Baden, ebbe un ruolo importante nella massoneria. \nNel 1864 divenne membro della loggia \"Ruprecht zu den f\u00fcnf Rosen\" (\"Ruprecht alle cinque Rose\") di Heidelberg, di cui fu poi maestro venerabile. Nel 1865 scrisse una lettera aperta a nome della sua loggia a papa Pio IX, in risposta all'allocuzione \"Multiplices inter\", pubblicata dal pontefice in quell'anno, in cui si ribadiva la condanna delle logge massoniche. Dal 1872 al 1878 fu Gran Maestro della Gran Loggia \"Zur Sonne\" a Bayreuth e partecip\u00f2 alla stesura della sua Costituzione e dei suoi rituali. Fu promotore di una unificazione delle logge tedesche, idea che non trov\u00f2 consenso tra i massoni tedeschi. Il suo contributo fu determinante nella creazione dell'Istituto di diritto internazionale di Gand (1873) e all'elaborazione delle regole relative alla condotta di guerra, incarichi che gli valsero fama internazionale."}
{"id": "2566074", "revid": "124754502", "url": "https://it.wikipedia.org/wiki?curid=2566074", "title": "Enzo Tiezzi", "text": "Biografia.\nLa carriera accademica e la fine.\nDopo la maturit\u00e0 classica al Liceo \"Piccolomini\" di Siena, si iscrive all'Universit\u00e0 di Firenze, laureandosi in chimica.\nSi occupa quindi di risonanza magnetica a partire dal 1957, dopo aver frequentato il corso di Chimica generale II tenuto dal professor Enzo Ferroni, approfondendo le proprie conoscenze in questo ambito negli anni sessanta presso il Centro Microonde di Firenze.\nInsegna per quattro anni all'Universit\u00e0 di Cagliari, successivamente si aggiudica una borsa Fulbright per gli Stati Uniti e lavora, nel '66 e nel '67, prima al Dipartimento di Fisica con il professor Sam Weissman e poi, come Post Doctoral Research Associate, presso il Dipartimento di Biologia col professor Barry Commoner.\nDopo aver ottenuto importanti riconoscimenti scientifici, nel 1968 ottiene la libera docenza in chimica fisica, quindi \u00e8 incaricato della stessa disciplina presso l'Universit\u00e0 di Firenze fino al 1970.\nLo stesso anno diviene prima direttore dell'Istituto di Chimica, poi Dipartimento, dell'Universit\u00e0 di Siena, divenendo ordinario di chimica fisica presso la Facolt\u00e0 di Scienze Matematiche, Fisiche e Naturali dell'Universit\u00e0 di Siena a partire dal 1979.\n\u00c8 morto il 25 giugno 2010, dopo una lunga malattia.\nAttivit\u00e0 scientifica e pubblicistica.\nNegli anni ottanta \u00e8 l'unico italiano a fare parte del gruppo di 25 scienziati che, a Stoccolma e Barcellona prima, poi alla Banca Mondiale a Washington e, infine, all'ASPEN Institute negli Stati Uniti, ha messo a punto il concetto di sviluppo sostenibile.\nFra le sue collaborazioni scientifiche e culturali particolarmente rilevanti vi sono quelle con: Danilo Dolci, Howard T. Odum, Edgar Morin, Ilya Prigogine, Herman Daly, Sven J\u00f8rgensen, Pietro Cascella, Marcello Aitiani, Paolo Portoghesi, Giorgio Celli, Tony Thorimbert,e Nicholas Georgescu-Roegen.\nImportanti sono poi gli scambi scientifici intrattenuti con il Max Planck Institute in Germania e col Massachusetts Institute of Technology (MIT) negli Stati Uniti.\nFra le ricerche del suo gruppo di ricerca attivo presso l'Universit\u00e0 di Siena figura anche uno studio sulle propriet\u00e0 dell'acqua dinamizzata per campioni omeopatici. Tali campioni d'acqua presentano una tendenza anomala nei valori dei tempi di rilassamento di spin nucleare.\nAutore di oltre 500 pubblicazioni scientifiche, il suo articolo relativo al nuovo indicatore economico ISEW pubblicato sulla rivista statunitense \"Ecological Economics\" e sui \"Quaderni della Facolt\u00e0 di Economia\" dell'Universit\u00e0 di Siena, \u00e8 stato il pi\u00f9 \u201cvisitato\u201d degli articoli del 2006.\nHa inoltre scritto oltre 20 libri, molti dei quali tradotti in lingue straniere, spesso con il supporto della moglie Lucia Carli, biologa e scrittrice. Alcuni libri sono stati poi scritti con la compagna Nadia Marchettini, anche lei docente universitaria. La sua opera pi\u00f9 conosciuta \u00e8 \"Tempi storici, tempi biologici\", pubblicata nel 1987 alla vigilia del referendum sul nucleare.\nIn molte occasioni ha sostenuto la necessit\u00e0 di lavorare all'unificazione della cultura umanistica e scientifica. A tale tema nel 1998 ha dedicato un breve saggio dal titolo \"La Bellezza e la Scienza\".\nLa sacralit\u00e0 della vita e la contrariet\u00e0 alla fecondazione assistita.\nIl prestigio di cui ha goduto all'interno della comunit\u00e0 scientifica non gli ha impedito di assumere posizioni eterodosse sul rapporto natura-scienza e sulle biotecnologie. In numerose occasioni ha infatti ribadito come lo scopo della scienza non sia il dominio ma la ricerca dell'armonia fra l'attivit\u00e0 dell'uomo e la natura arrivando pure a sostenere, da ateo, la sacralit\u00e0 della vita.\nNel 2005, in occasione del referendum, ha preso posizione contro la fecondazione assistita e l'utilizzo disinvolto degli embrioni a fini di ricerca.\nNel sostenere le proprie posizioni non ha esitato a difendere il principio di precauzione e ad entrare in polemica con Umberto Veronesi, da lui accusato di essere prevalentemente un manager pi\u00f9 che uno scienziato.\nAttivit\u00e0 politica.\nDa sempre su posizioni di sinistra e ambientaliste, in occasione delle politiche del 1987 fu eletto alla Camera dei deputati nelle liste del Partito Comunista Italiano; ader\u00ec al gruppo della Sinistra Indipendente."}
{"id": "2566076", "revid": "72396", "url": "https://it.wikipedia.org/wiki?curid=2566076", "title": "Grammy Awards 2003", "text": "La 45\u00aa edizione dei Grammy Awards si \u00e8 tenuta il 23 febbraio 2003 presso lo stadio Madison Square Garden di New York City. Norah Jones \u00e8 stata la vera vincitrice, portandosi a casa cinque premi tra cui Registrazione dell'anno, Album dell'anno, Miglior artista esordiente, Miglior performance pop vocale femminile e Miglior album vocale pop.\nVincitori e candidati.\nI vincitori sono indicati in grassetto.\nGenerale.\nDon't Know Why - Norah Jones\n\"A Thousand Miles\" - Vanessa Carlton\n\"Without Me\" - Eminem\n\"Dilemma\" - Nelly &amp; Kelly Rowland\n\"How You Remind Me\" - Nickelback\n\"Home\" - Dixie Chicks\n\"The Eminem Show\" - Eminem\n\"Nellyville\" - Nelly\n\"The Rising\" - Bruce Springsteen\nCome Away with Me - Norah Jones\n\"A Thousand Miles\" - Vanessa Carlton\n\"Complicated\" - Avril Lavigne\nDon't Know Why - Norah Jones\n\"The Rising\" - Bruce Springsteen\n\"Where Were You\" - Alan Jackson\nAshanti\nNorah Jones\nMichelle Branch\nAvril Lavigne\nJohn Mayer\nPop.\n\"Soak Up the Sun\" - Sheryl Crow\n\"Complicated\" - Avril Lavigne\n\"Get the Party Started\" - Pink (cantante)\n\"Overprotected\" - Britney Spears\nDon't Know Why - Norah Jones\n\"7 Days\" - Craig David\n\"Original Sin\" - Elton John\nYour Body is a Wonderland - John Mayer\n\"Fragile (Live)\" - Sting\n\"October Road\" - James Taylor\nHey Baby - No Doubt\n\"Everyday\" - Bon Jovi\n\"Girl All the Bad Guys Want\" - Bowling for Soup\n\"Where Are You Going\" - Dave Matthews Band\n\"Girlfriend\" - *NSYNC\n\"Dirrty\" - Christina Aguilera &amp; Redman\n\"The Christmas Song\" - India.Arie &amp; Stevie Wonder\n\"What a Wonderful World\" - Tony Bennett &amp; k.d. lang\nThe Game of Love - Santana &amp; Michelle Branch\n\"Better Than Anything\" - Natalie Cole &amp; Diana Krall\n\"It's So Easy\" - Sheryl Crow &amp; Don Henley"}
{"id": "2566077", "revid": "171091", "url": "https://it.wikipedia.org/wiki?curid=2566077", "title": "Hiengh\u00e8ne", "text": "Hiengh\u00e8ne (in kanak \"Hyeheen\") \u00e8 un comune della Nuova Caledonia nella Provincia del Nord. \u00c8 un centro turistico ed \u00e8 sede di un Club Med.\nIl 96,6% della popolazione \u00e8 di origine kanak e Hiengh\u00e8ne \u00e8 dal 1977 una roccaforte indipendentista."}
{"id": "2566086", "revid": "327653", "url": "https://it.wikipedia.org/wiki?curid=2566086", "title": "Vangelo secondo gli Egiziani", "text": ""}
{"id": "2566089", "revid": "288300", "url": "https://it.wikipedia.org/wiki?curid=2566089", "title": "Diego Vicente Aguirre", "text": ""}
{"id": "2566092", "revid": "287204", "url": "https://it.wikipedia.org/wiki?curid=2566092", "title": "Antonio Lopez Nieto", "text": ""}
{"id": "2566093", "revid": "339392", "url": "https://it.wikipedia.org/wiki?curid=2566093", "title": "Vladimir Nikitovi\u010d Masla\u010denko", "text": ""}
{"id": "2566099", "revid": "171091", "url": "https://it.wikipedia.org/wiki?curid=2566099", "title": "Houa\u00eflou", "text": "Houa\u00eflou (nelle lingue canache: \"Hora\" oppure \"Waa Wi L\u00fb\u00fb\") \u00e8 un comune della Nuova Caledonia nella Provincia del Nord."}
{"id": "2566109", "revid": "62004", "url": "https://it.wikipedia.org/wiki?curid=2566109", "title": "Myron Bohdanovy\u010d Markevy\u010d", "text": ""}
{"id": "2566117", "revid": "76963", "url": "https://it.wikipedia.org/wiki?curid=2566117", "title": "The Indian in the Cupboard", "text": ""}
{"id": "2566119", "revid": "729019", "url": "https://it.wikipedia.org/wiki?curid=2566119", "title": "Battaglia di Brienne", "text": "La battaglia di Brienne fu combattuta il 29 gennaio 1814 tra le truppe del Primo Impero francese comandate dall'imperatore Napoleone Bonaparte e le forze russo-prussiane della sesta coalizione sotto la guida di Gebhard Leberecht von Bl\u00fccher. La battaglia fu combattuta a Brienne-le-Ch\u00e2teau, localit\u00e0 in cui Napoleone studi\u00f2 da giovane dal 1779 al 1784.\nL'obbiettivo iniziale di Napoleone era quello di dividere le forze russo-prussiane, e per farlo poteva contare su un esercito maggiore di numero ma nettamente inferiore per esperienza, visto che la maggior parte dei soldati era stata reclutata recentemente. Napoleone inizi\u00f2 lo scontro organizzando un attacco sul fianco: la cavalleria del maresciallo Grouchy e l'artiglieria tennero occupati i prussiani mentre i marescialli Ney e Victor occupavano e consolidavano le loro posizioni sulla citt\u00e0 di Brienne e il suo castello. La battaglia termin\u00f2 quando Bl\u00fccher diede ordine della ritirata per riorganizzarsi, dopo aver perso circa 3.000 uomini.\nDurante la battaglia il generale Gaspard Gourgaud salv\u00f2 la vita all'imperatore, uccidendo con un colpo di pistola un cosacco che si era lanciato contro di esso.\nAntefatti.\nPiani contrapposti.\nNel novembre 1813, i 70.000 soldati francesi sopravvissuti alla disastrosa campagna di Germania del 1813 abbandonarono i territori tedeschi e si rifugiarono sulla riva occidentale del Reno. Napoleone dovette lasciare 100.000 soldati francesi in varie piazzeforti in Germania, assediati dalle forze della coalizione e bloccati dalla ostilit\u00e0 della popolazione locale; inoltre, tutti gli alleati tedeschi della Francia cambiarono schieramento e si unirono alla Sesta coalizione.\nLo zar Alessandro I di Russia e il re Federico Guglielmo III di Prussia avevano il desiderio di detronizzare Napoleone, ma l'imperatore Francesco I d'Austria non era dello stesso avviso; Francesco, inoltre, temeva che una completa disfatta della Francia avrebbe rafforzato troppo Russia e Prussia a danno dalla stessa Austria. Tra i comandanti sul campo, l'austriaco Karl Philipp Schwarzenberg condivideva l'atteggiamento attendista del suo sovrano, mentre il prussiano Bl\u00fccher insisteva per affrontare Napoleone alla prima occasione utile; Jean Baptiste Jules Bernadotte, ex maresciallo di Francia e ora principe ereditario di Svezia e comandante di una delle armate coalizzate, non era cos\u00ec incline a invadere la sua madrepatria, puntando anche segretamente a rimpiazzare Napoleone sul trono. I comandi coalizzati si riunirono quindi a Francoforte sul Meno per decidere il da farsi.\nIl piano cos\u00ec concepito prevedeva che uno dei corpi d'armata di Bernadote, guidato dal prussiano Friedrich Wilhelm von B\u00fclow, sarebbe dovuto avanzare nei Paesi Bassi con l'appoggio di una forza britannica al comando del generale Thomas Graham; Bl\u00fccher avrebbe attraversato il medio corso del Reno con 100.000 uomini e avrebbe attirato l'attenzione di Napoleone su di s\u00e9, mentre Schwarzenberg avrebbe attraversato il Reno a Basilea con 200.000 uomini per muovere su Langres e attaccare il fianco destro dei francesi.\nPer opporsi a questo concentramento di forze, Napoleone aveva il maresciallo Claude-Victor Perrin con 10.000 uomini sull'alto Reno, il maresciallo Auguste Marmont con 13.000 uomini e il generale Horace S\u00e9bastiani con 4.500 uomini sul medio Reno, e il maresciallo \u00c9tienne Macdonald con 11.500 uomini sul basso Reno. Paesi Bassi e Belgio erano presidiati da 15.000 uomini sotto il generale Nicolas Joseph Maison, mentre in riserva vi era la Vecchia Guardia sotto il maresciallo \u00c9douard Adolphe Casimir Joseph Mortier e due appena formate divisioni della Giovane Guardia al comando del maresciallo Michel Ney. Molto pi\u00f9 a sud, il maresciallo Pierre Fran\u00e7ois Charles Augereau era diretto a Lione per formare una nuova armata.\nL'inizio delle operazioni.\nIl 22 dicembre 1813 elementi dell'armata di Schwarzenberg attraversarono il basso corso del Reno ed entrarono in Francia e Svizzera; Bl\u00fccher attravers\u00f2 a sua volta il Reno il 29 dicembre. Il cordone di difesa allestito da Napoleone lungo il Reno collass\u00f2 rapidamente davanti alle soverchianti armate coalizzate: Victor abbandon\u00f2 immediatamente Nancy e, il 13 gennaio 1814, Marmont si ritir\u00f2 da Metz; entro il 17 gennaio Marmont, Victor e Ney erano ripiegati dietro il corso del fiume Mosa. L'armata di Bl\u00fccher avanz\u00f2 di 120 chilometri in nove giorni e attravers\u00f2 la Mosa il 22 gennaio; Schwarzenberg raggiunse Langres il 17 gennaio dove rimase fermo per alcuni giorni, convinto che Napoleone stesse per attaccarlo alla testa di 80.000 uomini. Quando infine il prudente Schwarzenberg decise di rimettersi in marcia, la Vecchia Guardia di Mortier rallent\u00f2 la sua avanzata il 24 gennaio con una serie di azioni di retroguardia note come prima battaglia di Bar-sur-Aube.\nInizialmente, Napoleone sottostim\u00f2 grandemente la consistenza delle armate nemiche, ma alla fine di gennaio 1814 aveva ormai un quadro pi\u00f9 realistico della situazione e decise di impedire che le forze di Bl\u00fccher e Schwarzenberg si riunissero in un'unica grande armata. Lasciato suo fratello Giuseppe Bonaparte alla guida del governo, Napoleone part\u00ec da Parigi e raggiunse Ch\u00e2lons-sur-Marne il 26 gennaio dove raccolse 14.747 uomini del II Corpo d'armata di Victor e del V Corpo di cavalleria del generale \u00c9douard Jean-Baptiste Milhaud; in seguito arrivarono anche Marmont con 12.051 uomini del suo VI Corpo d'armata e del I Corpo di cavalleria del generale Jean-Pierre Doumerc, nonch\u00e9 Ney alla testa di 14.505 uomini delle tre divisioni della Giovane Guardia comandante dai generali Claude Marie Meunier, Pierre Decouz e Henri Rottembourg e della divisione di cavalleria della Guardia del generale Charles Lefebvre-Desnouettes. Macdonald e Sebastiani erano in arrivo da nord con circa 10.000 uomini ma erano ancora troppo distanti; Mortier, con 20.000 soldati, si stava ritirando su Troyes dopo il suo scontro con Schwarzenberg.\nNapoleone decise di tenere segreta la sua presenza al fronte e si mise in marcia da Ch\u00e2lons dirigendo su Saint-Dizier dove sperava di sorprendere l'avanguardia di Bl\u00fccher, forte di soli 25.000 uomini con 40 cannoni; quando l'imperatore raggiunse Saint-Dizier, tuttavia, scopr\u00ec che il suo avversario era in marcia a sud-ovest in direzione di Brienne-le-Ch\u00e2teau. In uno scontro a Saint-Dizier il 27 gennaio, i 2.100 cavalieri di Milhaud misero in rotta 1.500 ussari russi del generale Sergey Nikolaevich Lanskoy; a Brienne, Bl\u00fccher si trovava nelle vicinanze delle forze di Schwarzenberg e Napoleone puntava a ricacciare il prussiano oltre il fiume Aube prima che potesse ricevere rinforzi dall'austriaco. Napoleone aveva familiarit\u00e0 con la zona di Brienne: la citt\u00e0 ospitava l'accademia reale in cui il futuro imperatore era entrato all'et\u00e0 di nove anni e dove aveva studiato per cinque anni e mezzo.\nIl 28 gennaio Napoleone avanz\u00f2 su Brienne con le sue forze divise in tre colonne: la colonna di destra marciava a sud dalla citt\u00e0 di Vitry-le-Fran\u00e7ois con tre divisioni guidate dal generale \u00c9tienne Maurice G\u00e9rard; la colonna centrale era formata dalle unit\u00e0 della Guardia imperiale e si dirigeva a partire da Saint-Dizier verso sud attraverso Montier-en-Der; la colonna di sinistra, composta dalle unit\u00e0 di Victor e Milhaud, si mise anch'essa in marcia verso sud da Wassy per poi piegare a ovest per unirsi alla colonna centrale a Montier-en-Der. Marmont era sulla sinistra vicino Bar-le-Duc con la divisione di fanteria del generale Joseph Lagrange e il I Corpo di cavalleria, per tenere impegnato il I Corpo d'armata prussiano del generale Ludwig Yorck von Wartenburg. Napoleone invi\u00f2 messaggi al maresciallo Mortier a Troyes, al generale \u00c9tienne Tardif de Pommeroux de Bordesoulle ad Arcis-sur-Aube e al generale Pierre David de Colbert-Chabanais a Nogent-sur-Seine perch\u00e9 cooperassero all'attacco con le loro forze; cosacchi russi catturarono per\u00f2 tutti e tre i corrieri con gli ordini di Napoleone e li consegnarono a Bl\u00fccher. Entro la mattina del 29 gennaio il prussiano era ormai al corrente che Napoleone si era infilato tra lui e Yorck e stava convergendo sulla sua posizione da nord-est alla testa di 30-40.000 uomini.\nLe strade erano in pessime condizioni a causa del cattivo tempo, ma i soldati di Napoleone riuscirono ad aprirsi la via attraverso il fango per raggiungere Montier-en-Der e Wassy la sera del 28 gennaio. Bl\u00fccher era a Brienne con il corpo d'armata russo del generale Zakhar Dmitrievich Olsufiev, mentre il corpo d'armata russo del generale Fabian Gottlieb von Osten-Sacken era pi\u00f9 a ovest nei dintorni di Lesmont; un altro corpo d'armata russo al comando del generale Peter Wittgenstein era in marcia alla volta di Joinville, ma la sua cavalleria sotto il generale Peter Graf von der Pahlen era diretta a Brienne. Il quartier generale di Schwarzenberg era collocato a Chaumont, con il corpo d'armata bavarese del generale Carl Philipp von Wrede tra Chaumont e Saint-Dizier e i corpi austriaci del generale Ign\u00e1c Gyulay e del principe Guglielmo di W\u00fcrttemberg vicino Bar-sur-Aube; un altro corpo d'armata austriaco sotto il generale Hieronymus von Colloredo-Mansfeld era pi\u00f9 a sud a Ch\u00e2tillon-sur-Seine, e la riserva sotto il generale russo Michael Andreas Barclay de Tolly era in marcia da Langres a Chaumont.\nLa battaglia.\nAvvisato appena in tempo dell'imminente attacco francese, Bl\u00fccher richiam\u00f2 a Briene le truppe di Sacken e Lesmont; in attesa del loro arrivo, il prussiano aveva solo i 6.000 fanti di Olsufiev, i 3.000 cavalieri di Pahlen e i 1.600 ussari di Lanskoy con cui trattenere il nemico. Bl\u00fccher posizion\u00f2 Olsufiev dentro Brienne, Pahlen nella pianura a nord-est della citt\u00e0 e Lanskoy vicino al Bosco d'Ajou.\nL'avanguardia dell'armata francese, la 9\u00aa Divisione di cavalleria leggera del generale Hippolyte Pir\u00e9, si scontr\u00f2 con tre reggimenti di cosacchi sotto il generale Nikolay Grigoryevich Scherbatov a Maizi\u00e8res-l\u00e8s-Brienne, presto rinforzati da due reggimenti di \"J\u00e4ger\" russi. Pir\u00e9 fu raggiunto dal resto del V Corpo di cavaleria comandato dal generale Emmanuel de Grouchy, e i cavalleggeri francesi respinsero le truppe russe dopo alcune schermaglie.\nAlle 15:00, Pahlen si ritir\u00f2 verso Brienne e rischier\u00f2 i suoi cavalieri lungo l'ala destra dei russi. I cavalleggeri francesi delle divisioni di Samuel-Fran\u00e7ois Lh\u00e9ritier e Andr\u00e9 Briche li inseguirono, ma furono fermati da tre battaglioni di \"J\u00e4ger\" russi schierati a quadrato. Nel mentre le truppe di Sacken erano arrivate a Brienne e il generale russo invi\u00f2 la sua cavalleria sul fianco destro dei coalizzati. Napoleone ferm\u00f2 ulteriori attacchi fino alle 15:30, quando la divisione di fanteria del generale Guillaume Philibert Duhesme arriv\u00f2 sul campo di battaglia; allora, l'imperatore ordin\u00f2 un assalto generale. Per un'ora le truppe di Duhesme e Olsufiev si affrontarono a Brienne senza alcun esito. Tra le 16:00 e le 17:00 la divisione di Pierre Decouz, parte del corpo del maresciallo Ney, arriv\u00f2 a Brienne e fu schierata sul fianco destro di Duhesme: all'inizio le forze di Decouz ebbero successo nell'aprirsi la strada dentro la citt\u00e0, ma Ney le ferm\u00f2 non appena sviluppi infausti presero vita altrove sul campo di battaglia.\nNotando che la divisione di Duhesme non era supportata dalla cavalleria, concentrata tutta sul fianco destro delle forze francesi, Bl\u00fccher lanci\u00f2 40 squadroni a cavallo agli ordini di Pahlen contro il fianco sinistro del nemico: i cavalieri russi misero in rotta la divisione di Duhesme e catturarono otto pezzi d'artiglieria. Nella confusione generale, un gruppo di cosacchi arriv\u00f2 vicino a catturare lo stesso Napoleone, ma subito dopo l'imperturbabile imperatore radun\u00f2 i suoi scossi soldati e li ricondusse in azione; il cadere della notte imped\u00ec disastri peggiori per le forze di Duhesme. Con le unit\u00e0 di Sacken tutte dispiegate sul campo, Bl\u00fccher e il suo capo di stato maggiore August Neidhardt von Gneisenau ritennero che la battaglia fosse ormai cessata e si ritirarono nei loro alloggio nel castello di Brienne; poco dopo, tuttavia, una forza di 400 francesi guidati dal colonnello Louis Huguet-Chateau assal\u00ec il castello provenendo da una strada lasciata sguarnita: Bl\u00fccher e Gneisenau sfuggirono di poco alla cattura scappando da un ingresso secondario. Gli uomini di Huguet-Chateau catturarono quattro pezzi d'artiglieria, ma li persero quando i russi contrattaccarono.\nNapoleone lanci\u00f2 all'assalto di Brienne le divisioni di Decouz e Claude Marie Meunier, supportate dalla cavalleria di Lefebvre-Desnouettes; l'assalto fu un completo insuccesso e lo stesso Decouz rimase mortalmente ferito. Per prevenire la cattura delle salmerie di Sacken, ancora intente a passare per Brienne, Bl\u00fccher ordin\u00f2 al generale russo di ripulire la citt\u00e0 dalle truppe francesi e alle forze di Olsufiev di ricatturare il castello; dopo duri scontri, Sacken riusc\u00ec a ricacciare i francesi fuori da Brienne ma Olsufiev fall\u00ec nel riconquistare il castello. Grouchy contrattacc\u00f2 lanciando la cavalleria di Lh\u00e9ritier all'interno della citt\u00e0, ma fu respinto. A mezzanotte Bl\u00fccher ordin\u00f2 a Olsufiev di ripiegare e due ore pi\u00f9 tardi analoghe istruzioni furono impartire a Sacken; la cavalleria russa copr\u00ec il ripiegamento rimanendo sulle sue posizioni fino alla mattina successiva. I francesi non si accorsero della ritirata del nemico, e solo alle 04:00 del giorno successivo occuparono l'abbandonata Brienne.\nConseguenze.\nLo storico Francis Loraine Petre sostiene che entrambe le parti riportarono circa 3.000 perdite nel corso della battaglia; lo stesso sostiene che l'azione fu \u00abappena una vittoria tattica per Napoleone\u00bb, e nota che i francesi furono incapaci di impedire il ricongiungimento delle forze di Bl\u00fccher con quelle di Schwarzenberg. David G. Chandler calcola in 3.000 le perdite dei francesi e in 4.000 quelle dei coalizzati, e sostiene che l'esito della battaglia fu \u00abinconcludente\u00bb. Digby Smith asserisce che Napoleone disponeva di 36.000 soldati contrapposti ai 28.000 russo-prussiani; i francesi riportarono la perdita di 3.500 uomini e 11 cannoni, mentre i coalizzati registrarono 3.000 perdite. George Nafziger riferisce di un totale di 6.000 perdite complessive ma senza specificare la ripartizione tra le due parti.\nLo scontro di Brienne non fu di nessuna utilit\u00e0 strategica per Napoleone: il giorno seguente Bl\u00fccher si riun\u00ec alle forze di Schwarzenberg nei pressi di Trannes, andando a costituire un'armata congiunta di 110.000 uomini che soverchiava enormemente le truppe a disposizione di Napoleone. I francesi avevano nel frattempo perso il contatto con il nemico e Napoleone stesso non aveva di conseguenza un'esatta conoscenza della consistenza e delle intenzioni delle forze dei coalizzati; scelse quindi di sostare per un paio di giorni a La Rothi\u00e8re in attesa di decidere il da farsi. Fu in questa localit\u00e0 che, il 1\u00ba febbraio, le truppe congiunte di Bl\u00fccher e Schwarzenberg didero battaglia ai francesi infliggendo loro una dura sconfitta."}
{"id": "2566122", "revid": "92723", "url": "https://it.wikipedia.org/wiki?curid=2566122", "title": "Multiplices inter", "text": "Multiplices inter \u00e8 un'allocuzione di Pio IX pronunciata il 25 settembre 1865 nella quale si rinnova la condanna dell'appartenenza dei cattolici alla massoneria e alle sette segrete.\nCinque anni pi\u00f9 tardi, il 23 marzo 1870, Pio IX promulg\u00f2 una bolla omonima per l'erezione della diocesi di Portoviejo, in Ecuador."}
{"id": "2566125", "revid": "26645174", "url": "https://it.wikipedia.org/wiki?curid=2566125", "title": "Gens romana", "text": ""}
{"id": "2566130", "revid": "1869172", "url": "https://it.wikipedia.org/wiki?curid=2566130", "title": "HMS Cumberland (57)", "text": "L'HMS \"Cumberland\" (Pennant number 57), decima nave da guerra britannica a portare questo nome, \u00e8 stato un incrociatore pesante classe County, tipo Kent della Royal Navy. Venne impostato nei cantieri Vickers di Barrow-in-Furness il 18 ottobre 1924, varato il 16 marzo 1926 ed entr\u00f2 in servizio il 23 gennaio 1928.\nServizio.\nLa \"Cumberland\" serv\u00ec nelle basi cinesi con il Quinto Squadrone Incrociatori tra il 1928 ed il 1938, tornando in patria nel marzo 1935 per dei lavori. Nel 1938 venne trasferita nel Secondo Squadrone incrociatori nel teatro sudamericano.\nAtlantico meridionale.\nAllo scoppio della seconda guerra mondiale nel settembre 1939 si trovava ancora nell'Atlantico meridionale. Nel mese di dicembre venne costretta in porto per delle riparazioni, che la tennero bloccata nelle Isole Falkland, privando cos\u00ec lo squadrone della sua unit\u00e0 pi\u00f9 potente. In sua assenza gli incrociatori \"Exeter\", \"Ajax\" ed \"Achilles\" si scontrarono con la \"corazzata tascabile\" \"Graf Spee\" nella Battaglia del R\u00edo de la Plata il 13 dicembre. La \"Cumberland\" avendo ricevuto notizia dello scontro giunse presso il Rio della Plata alle 22.00 del 14 dicembre, dopo 34 ore di navigazione alla massima velocit\u00e0 con sole due eliche attive sulle quattro totali. La \"Graf Spee\" si trovava a quel punto intrappolata nel porto neutrale di Montevideo, mentre le navi inglesi, ad eccezione della \"Exeter\" gravemente danneggiata, iniziarono il pattugliamento dell'estuario del fiume. La nave da guerra tedesca venne affondata dal suo stesso equipaggio il 17 dicembre seguente.\nIn Sudafrica.\nDopo questo episodio venne trasferita a Simon's Town, in Sudafrica, dove rimase in cantiere nei mesi di gennaio e febbraio 1940. Tornata in servizio scort\u00f2 convogli di passaggio per la costa africana diretti in Medio Oriente. Nel luglio successivo insieme alla sorella \"Cornwall\" insegu\u00ec la nave corsara tedesca \"Thor\". Durante una pattuglia intercett\u00f2 ed affond\u00f2 il mercantile della Francia di Vichy \"Poitiers\", diretto in Costa d'Avorio con un carico di munizioni. Nel settembre successivo partecip\u00f2 al bombardamento di Dakar, venendo gravemente danneggiata da un colpo sparato da una batteria costiera. Un singolo proiettile da 240\u00a0mm penetr\u00f2 nello scafo appena sopra la cintura corazzata, danneggiando la sala macchine principale. Tornata a Simon's Town, rimase in cantiere per riparazioni fino al novembre successivo. Nel mese di dicembre partecip\u00f2 nuovamente alla caccia alla corsara \"Thor\", anche questa volta senza successo.\nNell'Artico e in estremo oriente.\nTornata in patria, tra il luglio e il settembre 1941 rimase in cantiere per l'installazione di nuove armi antiaeree, compresi i cannoni Oerlikon da 20\u00a0mm e dell'equipaggiamento radar.\nNell'ottobre seguente venne assegnata al Primo Squadrone Incrociatori della \"Home Fleet\", con compiti di scorta ai convogli artici diretti in Unione Sovietica. L'8 novembre 1942 partecip\u00f2 all'Operazione Torch, nome in codice degli sbarchi alleati in nordafrica. Svolse questi compiti fino al gennaio 1944, vincendo anche il \"Battle honour\" \"Arctic 1942-1943\".\nVenne quindi trasferita in Estremo Oriente, come parte del Quarto Squadrone Incrociatori. Il 25 luglio partecip\u00f2 al bombardamento di Sabang (Operazione Crimson), e in settembre attu\u00f2 diversi raid nelle regioni settentrionali di Sumatra. In ottobre la Flotta Orientale venne utilizzata come diversivo per favorire gli sbarchi Alleati a Leyte, attaccando le Isole Nicobare. Sfortunatamente il diversivo non ebbe successo. Durante questo periodo di servizio la \"Cumberland\" vinse due \"battle honours\": \"Sabang 1944\" e \"Burma 1945\". Il 7 febbraio 1945 torn\u00f2 a Simon's Town per dei lavori al timone. Dall'11 aprile di aprile partecip\u00f2 ad un nuovo bombardamento di Sabang (Operazione Sunfish) Dalla fine di aprile attacc\u00f2 le Isole Nicobare e Port Blair nelle Isole Andamane. Il 3 settembre, insieme all'incrociatore \"London\" sbarc\u00f2 dei distaccamenti di fanteria di marina a Sabang dopo la resa giapponese del giorno precedente. Il 15 settembre giunse a Giacarta insieme ad una fregata e a quattro posamine australiani. A causa dei disordini tra i giapponesi ed i nazionalisti Indonesiani, lo sbarco di un battaglione britannico a Batavia venne ritardato fino al 29 settembre.\nNel dopoguerra.\nTornata in patria il 12 novembre 1945, la \"Cumberland\" venne usata per trasportare truppe fino al giugno 1946, quando venne messe in riserva, rimanendovi fino al 1949. Venne quindi raddobbata a Devonport fino al 1951 per sperimentare nuove tecniche costruttive ed armamenti. Vennero installati alberi in lattice e nuovi dispositivi di controllo fuoco. L'armamento originale venne rimosso completamente, mentre vennero installati diversi tipi di armi leggere per diverse sperimentazioni. Il nuovo cannone a tiro rapido da 150\u00a0mm MK26 per gli incrociatori classe Tiger venne testato sulla barbetta B. Vennero sperimentate anche bagnature preventive per ridurre i rischi dovuti a Fallout nucleare. Nell'aprile 1955 venne sperimentata per la prima volta la Vetroresina con una nave da 8,8 metri imbarcata sulla \"Cumberland\" per il periodo di prove estive nel Mediterraneo. Nel film del 1956 intitolato \"La battaglia di Rio della Plata\" interpret\u00f2 se stessa, anche se parzialmente in disarmo. Nell'agosto successivo, all'inizio della Crisi di Suez, venne utilizzata per trasferire rinforzi a Cipro.\nNel novembre 1959 lasci\u00f2 Malta diretta in patria, dove venne demolita a Newport."}
{"id": "2566134", "revid": "770634", "url": "https://it.wikipedia.org/wiki?curid=2566134", "title": "Comuni del Nicaragua", "text": "I comuni del Nicaragua (\"municipios\") costituiscono la divisione amministrativa di secondo livello del Paese e sono in tutto 151, ricompresi in 15 dipartimenti e 2 regioni autonome; sono amministrati da sindaci eletti (\"alcalde\")."}
{"id": "2566135", "revid": "77594", "url": "https://it.wikipedia.org/wiki?curid=2566135", "title": "Classe Leander (1931)", "text": ""}
{"id": "2566136", "revid": "339392", "url": "https://it.wikipedia.org/wiki?curid=2566136", "title": "Parco Agricolo del Sud", "text": ""}
{"id": "2566137", "revid": "287204", "url": "https://it.wikipedia.org/wiki?curid=2566137", "title": "Napoli Basket Vomero 2008-2009", "text": "Questa pagina contiene i dati relativi a Napoli Basket Vomero per la stagione 2008-09."}
{"id": "2566138", "revid": "119431063", "url": "https://it.wikipedia.org/wiki?curid=2566138", "title": "Kilowog", "text": "Kilowog \u00e8 un personaggio dei fumetti della DC Comics, un supereroe membro del Corpo delle Lanterne Verdi.\nStoria.\nOrigini.\nUn alieno troneggiante con un aspetto porcino e brutale, Kilowog \u00e8 rinomato nel Corpo delle Lanterne Verdi ed \u00e8 il principale addestratore delle nuove reclute del Corpo. I Guardiani dell'Universo reclutarono Kilowog, uno scienziato genetista altamente dotato, dal pianeta Bolovax Vik, nel Settore spaziale 674. In aggiunta al servizio con distinzione come Lanterna Verde di quel settore, Kilowog cominci\u00f2 anche a passare del tempo sul pianeta del Corpo, Oa, ad addestrare le nuove reclute sul modo pi\u00f9 appropriato di utilizzare i loro anelli del potere. In questa disciplina, Kilowog fu il primo addestratore del giovane Hal Jordan, il successore del defunto Abin Sur di Ungara, ex Lanterna Verde del settore 2814. Kilowog e la sua nuova recluta aiutarono i Guardiani a confrontarsi contro l'assassino di Abin Sur, la malvagia mente alveare interstellare conosciuta come Legione.\n\"Crisi sulle Terre infinite\".\nDurante \"Crisi sulle Terre infinite\", Bolovax Vik fu distrutto. Questo fu un duro colpo per la gigantesca Lanterna Verde, dato che tutta la sua razza fu distrutta, e che il sentirsi completamente solo era la cosa peggiore immaginabile. Dovendo qualcosa alla sua somiglianza genetica e alle affinit\u00e0 che tutti i Bolovax Vikiani possedevano, Kilowog riusc\u00ec a salvare l'intera popolazione del suo mondo (miliardi di esseri) immagazzinando le loro essenze vitali collettive all'interno del suo anello durante l'annichilazione del suo mondo.\nLa Crisi vide la divisione degli immortali Guardiani e la loro classe impover\u00ec per la prima volta in milioni di anni. Anche il Corpo soffr\u00ec migliaia di perdite. I Guardiani, quindi, decisero di smettere di guidare il Corpo delle Lanterne Verdi, e se ne andarono in un'altra dimensione con i loro ex compagni, le Zamarons.\nAnni della Terra.\nPrima di andarsene, i Guardiani informarono le restanti Lanterne Verdi che il Corpo ora era di loro amministrazione; non erano pi\u00f9 vincolati all'assegnazione di un solo settore spaziale e potevano prestare servizio ovunque si sentissero pi\u00f9 adatti. Alla deriva, dopo la distruzione del suo settore e la fine del suo ruolo da istruttore per le nuove reclute, Kilowog si diresse verso la Terra e verso il suo miglior studente, Hal Jordan, e con un gruppo di Lanterne Verdi decisero di formare l\u00ec la loro base. Divennero infine il Corpo delle Lanterne Verdi della Terra. Mentre la loro comparsa spavent\u00f2 la maggior parte degli umani, Kilowog fu brevemente una celebrit\u00e0 dopo aver sconfitto il criminale Mano Nera, durante una battaglia dal vivo all'Anaheim Stadium, in California.\nLa volont\u00e0 fu presto sprecata, sebbene, quando fu invitato a diventare un agente del KGB e invitato a vivere nell'Unione Sovietica, dato che la societ\u00e0 di Bolovax Vik era in qualche modo simile al sistema comunista. Durante il periodo nell'URSS, Kilowog fu determinante nella creazione della Rocket Red Brigade, la prima forza super potente dell'Unione Sovietica. Kilowog infine cap\u00ec come andavano le cose e decise di averne abbastanza dell'URRS e delle nazioni comuniste della Terra.\nMentre faceva parte del Corpo delle Lanterne Verdi della Terra, Kilowog trov\u00f2 un mondo nel settore spaziale 872 che sarebbe stato un successore ideale del suo pianeta natale. Ritornato in azione, utilizz\u00f2 il suo anello per ricostituire la popolazione del suo ex pianeta, qualcosa come 16 miliardi di abitanti. Non aveva avuto il tempo di ridimere i suoi simili, che il mondo fu cancellato dalla Lanterna Verde rinnegato Sinestro, e tutti i 16 miliardi Bolovax Vikiani furono tutti uccisi permanentemente. Il trauma della perdita fu temporaneamente impazzire Kilowog, ma fu aiutato a superare questo momento difficile dalla sua collega Arisia, a cui confess\u00f2 il suo amore. Fu supportato anche dalle altre Lanterne Verdi, che si sforzarono di stargli vicino, sapendo che la razza di Kilowog amava stare in compagnia.\nPoco dopo questa avventura, il Corpo fu infine distrutto completamente quando votarono all'unisono per la pena di morte verso Sinestro con l'accusa di crimini contro l'universo; questi mise in moto una serie di eventi che portarono alla dissoluzione di quasi tutti gli anelli del potere e della quasi estinzione della Grande Batteria del Potere Centrale di Oa. Kilowog ritorn\u00f2 sulla Terra con Jordan e fin\u00ec con il lavorare con la Justice League International di Maxwell Lord in qualit\u00e0 di tuttofare. Costruiva dispositivi eccezionali o sistemi di sicurezza in un tempo incredibilmente breve. Divenne anche amico di Mitch Wackye e tent\u00f2 di aiutarlo nel cancellare la distruzione della sua Terra alternativa, ma non ci riusc\u00ec.\nEmerald Twilight.\nQuando il Corpo cominci\u00f2 a riespandersi, Kilowog ritorn\u00f2 su Oa per addestrare la nuova generazione di Lanterne Verdi. Durante la storia di \"Emerald Twilight\", numerose Lanterne furono inviate a fermare il pazzo Hal Jordan. L'ultima Lanterna Verde ad opporsi all'eroe fu proprio Kilowog, su Oa. Tent\u00f2 di prevenire che il suo vecchio studente entrasse e assorbisse l'energia della Batteria del Potere Centrale che distrusse il Corpo. Kilowog fu disintegrato con uno sparo dall'anello di Hal Jordan, lasciando solo un teschio lacerato e una manciata di polvere. Jordan riusc\u00ec a rubare l'energia della Batteria del Potere Centrale e uccise tutti i Guardiani tranne uno, Ganthet.\nLanterna Scura.\nL'enigmatico essere conosciuto come Lanterna Scura sembr\u00f2 stranamente familiare a coloro che conoscevano da vicino l'eredit\u00e0 del Corpo delle Lanterne Verdi quando si presentarono per la prima volta sulla Terra.\nFu creata da alcune delle rimanenti Lanterne Verdi che persero i propri anelli quando Hal Jordan impazz\u00ec. Con base su Xudar, si nominarono \"La Confraternita della Fiamma Fredda\". Boodikka era una di loro. Si imbatterono in forze arcane e basate sull'inusuale natura della vita ultraterrena di Bolovox Vik, e convertirono l'anima di Kilowog nella Lanterna Scura, al fine di andare dietro a Jordan.\nQuando Hal Jordan divenne lo Spettro, convinse il suo vecchio amico Tom Kalmaku ad aiutarlo a correggere i suoi errori contro il Corpo delle Lanterne Verdi. Kalmaku utilizz\u00f2 il vecchio anello del potere di Jordan per ricostruire Oa e la grande Batteria del Potere Centrale come mostrato in \"Green Lantern Legacy: The Last Will and Testament of Hal Jordan\". Questo permise allo spirito vendicativo di Kilowog di riposare. Poco dopo, per\u00f2, il suo spirito fu richiamato alla vita da Kyle Rayner e Ganthet in \"Green Lantern\" vol. 3 n. 169.\nIl Nuovo Corpo.\nRecentemente i Guardiani si ricostituirono e riformarono il Corpo al risveglio della rinascita di Hal Jordan.\nCorrentemente, Kilowog mantenne il ruolo di Lanterna Verde Sergente Istruttore, addestrando le nuove reclute (o \"poozers\" come le chiama lui) per la nuova incarnazione del Corpo delle Lanterne Verdi, ancora una volta al servizio dei Guardiani dell'universo. Nella storia Crisi Infinite, Kilowog gioc\u00f2 un ruolo importante nella guerra tra Rann e Thanagar, e nel dopo guerra.\nIn \"Superman/Batman\" n. 30 (2007), Kilowog fu intensamente attaccato da una forza che fece s\u00ec che tutti gli alieni super potenti alleati con la Terra divenissero ostili contro gli umani. Lui, o la forza che lo controllava, tent\u00f2 di sviare violentemente Superman nell'odiare tutti gli umani, ma l'Uomo d'Acciaio, confuso, riusc\u00ec ad evitarlo. Fu pi\u00f9 tardi rivelato che Kilowog ed altri eroi alieni erano stati infettati da Despero ed una armata aliena. La minaccia fu sconfitta con sveltezza da Superman e Batman.\nAncora una volta, in \"Green Lantern Corps\" n. 11 (2007) Kilowog fu spinto, forse da un Mogo infettato da Despotellis, ad un odio xenofobico contro i Guardiani dell'Universo ed il Corpo, agendo sotto l'immagine della sua gente deceduta. Kilowog cadde vittima della frode.\nDurante la guerra contro i Sinestro Corps, Kilowog fu al fronte durante la battaglia di Mogo. Quando il conflitto si spost\u00f2 sulla Terra, Kilowog si batt\u00e9 con la sua controparte dei Sinestro Corps, Arkillo. Kilowog sconfisse il criminale e rimosse il suo anello. Dopo il culmine della guerra, Kilowog fu visto su Mogo, cenando con un costrutto immaginario della sua famiglia.\nIn \"Blackest Night: Tales of the Corps\" n. 3, le origini di Kilowog lo descrissero come una recluta addestrata dal precedente sergente istruttore Ermey che utilizzava la parola \"poozer\" per indicare \"reclute inutili\". Nel mezzo di un particolare reggimento d'addestramento, Ermey si fece aiutare nel fermare un gruppo di Lanterne Verdi da Kilowog e dai suoi compagni. Ermey, fatalmente colpito in battaglia, elogi\u00f2 Kilowog per le sue abilit\u00e0, dicendogli che aveva le potenzialit\u00e0 per divenire un grande leader.\nPoteri.\nCome Lanterna Verde, Kilowog possiede lo stesso anello del potere e la stessa batteria del potere utilizzati da qualsiasi altra Lanterna Verde. La Grande Batteria del Potere Centrale, con locazione su Oa, \u00e8 il deposito di miliardi di anni di volont\u00e0 in forma d'energia. Quest'energia fu imbrigliata e focalizzata dai Guardiani ed \u00e8 intrappolata nelle batterie del potere di ogni Lanterna Verde. Applicando volont\u00e0 e concentrazione, l'anello \u00e8 letteralmente capace di compiere qualsiasi cosa che il portatore possa concepire, ed \u00e8 quindi limitato o illimitato dalle abilit\u00e0 del portatore. Nel caso di Kilowog, egli mostr\u00f2 la capacit\u00e0 nel costruire macchine straordinariamente complesse col suo anello. In termini di combattimento, Kilowog tendeva ad evitare lo stile \"gigante guantone da boxe\" di Hal Jordan e utilizz\u00f2 principalmente il suo anello per volare ed assorbire ogni attacco dei nemici abbastanza a lungo per avvicinarsi abbastanza da batterli nella loro subcoscienza.\nSecondo la miniserie del 2005 \"Green Lantern: Rebirth\", l'anello di Kilowog \u00e8 l'unico che Hal Jordan riconosce quando viene usato, perch\u00e9 emette un suono riconoscibile quando \u00e8 in funzione.\nIn aggiunta al suo anello del potere, Kilowog possiede la naturale super forza e resistenza della sua specie, cos\u00ec come il super intelletto che sorpassa di molto quello dei suoi compagni. Sotto controllo mentale, Kilowog riusc\u00ec anche a combinare queste abilit\u00e0 per difendersi contro Superman con facilit\u00e0."}
{"id": "2566140", "revid": "38120", "url": "https://it.wikipedia.org/wiki?curid=2566140", "title": "Guardiani dell'universo", "text": ""}
{"id": "2566142", "revid": "767487", "url": "https://it.wikipedia.org/wiki?curid=2566142", "title": "Tobias M\u00fcller (calciatore 1989)", "text": "Carriera.\nHa esordito in massima serie svizzera nella stagione 2006-2007 in -Aarau (3-0), entrando al 79' in sostituzione di Djamel Mesbah. M\u00fcller \u00e8 entrato nuovamente in campo il 1\u00ba aprile 2007 nella gara FC Sion - FC Aarau, sostituendo al'82\u00ba Vahe Tadevosyan."}
{"id": "2566145", "revid": "767487", "url": "https://it.wikipedia.org/wiki?curid=2566145", "title": "Cesare Federici", "text": "Biografia.\nPoco si sa della sua vita, se non in relazione al suo lungo viaggio in Oriente. Spinto dalla prospettiva di trovare pietre preziose utili alla sua attivit\u00e0 professionale, lasci\u00f2 l'Italia nel 1536 con alcune mercanzie. Da Aleppo si diresse lungo l'Eufrate fino a Fallujah e da l\u00ec a Baghdad e poi Bassora. Si imbarc\u00f2 per Hormuz e da l\u00ec in India, dove i Portoghesi erano ormai saldamente installati sulla costa del Malabar. Visit\u00f2 Vijayanagara e si diresse, passando da Ceylon e dall'India orientale al regno di Pegu, ovvero l'odierno Myanmar. Viaggi\u00f2 ancora nell'area del Golfo del Bengala e il Malabar, poi decise di tornare in patria con il guadagno ottenuto.\nNel 1587 fu pubblicata la relazione del suo viaggio asiatico. Le informazioni contenute nel testo sono di interesse soprattutto per i mercanti, ma ci sono anche informazioni su usi e costumi curiosi dei luoghi visitati. Dal punto di vista delle coordinate spaziali e temporali, il resoconto \u00e8 invece piuttosto impreciso.\nIl testo ebbe un certo successo e fu, per esempio, incluso nelle Navigazioni et viaggi di Giovan Battista Ramusio."}
{"id": "2566147", "revid": "90919", "url": "https://it.wikipedia.org/wiki?curid=2566147", "title": "Pepsi Cola", "text": ""}
{"id": "2566154", "revid": "1543377", "url": "https://it.wikipedia.org/wiki?curid=2566154", "title": "Miami Caliente", "text": "Le Miami Caliente sono state una squadra della Lingerie Football League (ora Legends Football League). Le attivit\u00e0 della squadra sono al momento sospese.\nGiocavano al BankAtlantic Center di Sunrise, in Florida.\nColori.\nLe Caliente indossano slip e reggiseno azzurri con bordo bianco.\nI colori ricordano quelli dei Miami Dolphins della National Football League.\nCampionati disputati.\nPer il 2006 si era parlato di un ampliamento della lega da quattro a otto squadre e una delle quattro squadre aggiunte avrebbe dovuto essere quella delle Miami Caliente. Tuttavia l'idea dell'allargamento a otto squadre era poi caduta.\nLe Caliente avrebbero dovuto essere una delle quattro squadre del campionato del 2009. Negli ultimi giorni il torneo era stato dapprima ridotto a una sola partita tra Miami Caliente e Tampa Breeze e quindi del tutto annullato.\nIl primo campionato cui hanno effettivamente partecipato \u00e8 quello a dieci squadre del 2009-2010.\n2009-2010.\nRisultati: 4.9.2009: Chicago Bliss - Miami 29-19; 6.11.2009: Philadelphia Passion - Miami 26-37 (MVP: Tina Caccavale); 13.11.2009: Miami - New York Majesty 49-7 (MVP: Taira Turley); 22.01.2010: Miami - Tampa Breeze 18-28.\nRiepilogo regular season: 2 vinte - 2 perse. Punti fatti / subiti: 123/90. Touchdowns: 18. Secondo posto per differenza punti: accede alla semifinale.\nSemifinale: Chicago Bliss - Miami 20-7."}
{"id": "2566156", "revid": "339392", "url": "https://it.wikipedia.org/wiki?curid=2566156", "title": "Part-time", "text": ""}
{"id": "2566159", "revid": "729019", "url": "https://it.wikipedia.org/wiki?curid=2566159", "title": "Battaglia di Champaubert", "text": "La battaglia di Champaubert fu combattuta il 10 febbraio 1814 dalle truppe del Primo Impero francese comandate dall'imperatore Napoleone Bonaparte e dal maresciallo Auguste Marmont e le forze russo-prussiane della sesta coalizione sotto la guida del generale Zakhar Dmitrievich Olsufiev.\nAntefatti.\nL'armata russo-prussiana in Francia era numericamente superiore alle armate napoleoniche ma aveva il problema di essere distribuita lungo una superficie troppo grande da difendere, in sostanza l'intera armata era divisa in gruppetti a volte troppo piccoli. Napoleone Bonaparte scelse di approfittare di questa situazione affrontando i russo-prussiani in una serie di piccole battaglie piuttosto che in un unico scontro in campo aperto. Mosse il suo esercito contro l'armata nemica e il 10 febbraio 1814 incroci\u00f2 un piccolo esercito di 5.000 uomini (in grande maggioranza russi con qualche prussiano) comandato dal generale Olssufiev.\nL'esercito francese era composto da 120 cannoni e da 30.000 soldati stanchi e affamati, inoltre alcuni di questi furono reclutati contro il loro volere. Nonostante questo i francesi avevano un vantaggio numerico schiacciante di 6 a 1. Napoleone scelse di affidare il comando delle operazioni in campo ad Auguste Marmont, che per\u00f2 continuava ad essere sotto le direttive dell'imperatore.\nBattaglia.\nNonostante il grande svantaggio numerico, Olssufiev decise di combattere piuttosto che ritirarsi. La sua decisione fu dovuta all'errata convinzione che le truppe del feldmaresciallo prussiano Bl\u00fccher sarebbero arrivate in suo soccorso per evitare il disastro. La sua idea si rivel\u00f2 sbagliata e dopo 5 ore di resistenza le truppe russe furono circondate dalla cavalleria francese e per Olssufiev fu un disastro in quanto due terzi dei suoi uomini furono uccisi. Egli stesso fu catturato dal Marie-Louise Pierre-Christophe Christille, in seguito insignito sul campo della legion d'onore da parte di Napoleone stesso. I francesi, per contro, persero solo trecento uomini, tra cui il generale Joseph Lagrange.\nDopo la battaglia.\nNapoleone continuer\u00e0 la sua strategia e il giorno successivo affronter\u00e0 nuovamente i russo-prussiani nella battaglia di Montmirail."}
{"id": "2566160", "revid": "1096897", "url": "https://it.wikipedia.org/wiki?curid=2566160", "title": "Cochrane (Cile)", "text": "Cochrane \u00e8 un comune del Cile della provincia di Capit\u00e1n Prat nella regione di Ays\u00e9n. \nSi trova in prossimit\u00e0 del lago Cochrane/Pueyrred\u00f3n. \nAl censimento del 2002 aveva una popolazione di 2.867 abitanti."}
{"id": "2566163", "revid": "628767", "url": "https://it.wikipedia.org/wiki?curid=2566163", "title": "O'Higgins (Cile)", "text": "O'Higgins \u00e8 un comune del Cile della provincia di Capit\u00e1n Prat nella regione di Ays\u00e9n. Al censimento del 2002 possedeva una popolazione di 463 abitanti."}
{"id": "2566164", "revid": "207897", "url": "https://it.wikipedia.org/wiki?curid=2566164", "title": "Cant\u00f9 Calcio", "text": ""}
{"id": "2566165", "revid": "26645978", "url": "https://it.wikipedia.org/wiki?curid=2566165", "title": "Lago alpino", "text": ""}
{"id": "2566167", "revid": "76963", "url": "https://it.wikipedia.org/wiki?curid=2566167", "title": "Steve Loter", "text": "Loter \u00e8 spesso conosciuto per essere il produttore e direttore di \"Kim Possible\", \"Brandy &amp; Mr. Whiskers\", \"\" e \"Happy Monster Band\", ma ha anche diretto \"Buzz Lightyear da Comando Stellare\" e \"La leggenda di Tarzan\". Ha anche collaborato per alcuni episodi di serie come \"The Ren and Stimpy Show\" , \"Duckman\", \"Stressed Eric\" e \"Kevin Smith's Clerks The Animated Series\"."}
{"id": "2566168", "revid": "181699", "url": "https://it.wikipedia.org/wiki?curid=2566168", "title": "Titolo (numismatica)", "text": "In numismatica con il termine titolo si indica la percentuale di metallo prezioso nella lega in cui viene coniata una moneta.\nSi tratta di una grandezza adimensionale che esprime il rapporto tra massa di metallo prezioso fine rispetto alla massa totale della lega che compone la moneta.\nAttualmente il titolo di norma \u00e8 espresso in millesimi. \nIn altri periodi il titolo dell'oro era indicato in carati . L'equivalenza tra i carati ed i millesimi \u00e8: 1 carato = 41,67 millesimi (equivalente a 1/24). Per l'argento si preferiva esprimere il titolo in dodicesimi."}
{"id": "2566169", "revid": "1543377", "url": "https://it.wikipedia.org/wiki?curid=2566169", "title": "Offella di Parona", "text": "Le Offelle di Parona sono dei biscotti secchi di pasticceria italiana, tipici di Parona, comune della Lomellina in provincia di Pavia.\nIl biscotto ha una forma ovale con le estremit\u00e0 appuntite.\nStoria.\nLe Offelle di Parona furono inventate dalle sorelle Pasqualina e Linin Colli alla fine del XIX secolo, indovinando un impasto di ingredienti semplici e nutrienti composto da farina di grano tenero, burro, zucchero, uova, olio d'oliva e lievito.\nInizialmente le offelle erano considerate molto preziose e vendute a numero; il lancio commerciale avvenne nel 1969 in concomitanza alla prima edizione della sagra dedicata a tale biscotto e che da allora si ripete ogni anno durante la prima domenica di ottobre. Il prodotto \u00e8 tutelato da un marchio di garanzia rilasciato dalla Pro Loco di Parona ai 3 produttori.\nNel corso degli anni sono state create numerose varianti alla ricetta originale, aggiungendo ad esempio del cioccolato o dello strutto d'oca.\nLe Sartirane.\nSono una variante dell'Offella, a forma di rana, che viene prodotta in occasione della Sagra della Rana a Sartirana Lomellina."}
{"id": "2566171", "revid": "118834374", "url": "https://it.wikipedia.org/wiki?curid=2566171", "title": "Gasparo Balbi", "text": "L'itinerario del viaggio prese inizio ad Aleppo nel dicembre del 1579. Da l\u00ec, il Balbi and\u00f2 a Baghdad, a Bassora, poi via nave ad Hormuz. Nel 1580 si trov\u00f2 ormai in India e da l\u00ec si rec\u00f2 nel regno del Pegu, nell'odierno Myanmar. Nel 1586 prese la via del ritorno, passando di nuovo dall'India, dalla Persia e da Baghdad.\nIl \"Viaggio\" del Balbi fu edito per la prima volta in italiano nel 1590 a Venezia. In seguito il testo fu tradotto e divulgato anche in latino, in tedesco, in neerlandese e, parzialmente, in inglese."}
{"id": "2566174", "revid": "1573940", "url": "https://it.wikipedia.org/wiki?curid=2566174", "title": "Jeff Goode", "text": "Ha creato numerosi show per adulti, teenager e bambini. Tra le sue creazioni pi\u00f9 importanti vengono ricordati \"Undressed\", la serie di Disney Channel \"\", e lo spettacolo teatrale \"Poona the Fuckdog\"."}
{"id": "2566176", "revid": "287204", "url": "https://it.wikipedia.org/wiki?curid=2566176", "title": "Lago (disambigua)", "text": "Lago \u00e8 una massa per lo pi\u00f9 d'acqua dolce raccolta nelle cavit\u00e0 terrestri."}
{"id": "2566178", "revid": "1543377", "url": "https://it.wikipedia.org/wiki?curid=2566178", "title": "Daniela B\u00e1rtov\u00e1", "text": "Biografia.\nNata come Daniela B\u00e1rtov\u00e1, nel 2001 spos\u00f2 il canoista ceco Jan B\u0159e\u010dka, assumendo quindi il doppio cognome.\nInizi\u00f2 la carriera sportiva come ginnasta, raggiungendo buoni livelli (partecip\u00f2 ai Giochi della XXV Olimpiade tenutisi a Barcellona nel 1992 con la squadra cecoslovacca di ginnastica artistica).\nPoco dopo, si diede all'atletica leggera, e in particolar modo al salto con l'asta. Tra il 1995 e il 1998 stabil\u00ec per questa specialit\u00e0 10 primati mondiali outdoor e 5 indoor.\nSempre nel salto con l'asta, si aggiudic\u00f2 una medaglia d'argento agli Europei di atletica leggera indoor del 1998, disputatisi a Valencia, e due ori in Coppa Europa, nel 1998 e nel 2000."}
{"id": "2566181", "revid": "76963", "url": "https://it.wikipedia.org/wiki?curid=2566181", "title": "Christian Roman", "text": "\u00c8 noto per aver diretto l'intera prima stagione della serie \"\". Ha anche disegnato tutti i protagonisti della serie Disney \"Fillmore!\". Prima di lavorare con la Disney, Roman ha anche lavorato per alcuni episodi della famosa serie televisiva \"I Simpson\". Si \u00e8 laureato alla Boston University nel 1991. Attualmente lavora alla Pixar."}
{"id": "2566182", "revid": "599013", "url": "https://it.wikipedia.org/wiki?curid=2566182", "title": "Juninho (calciatore 1984)", "text": "Carriera.\nClub.\nHa militato in alcuni club tra cui Chievo Verona (nel settore giovanile) in Italia e in Slovenia."}
{"id": "2566184", "revid": "21981", "url": "https://it.wikipedia.org/wiki?curid=2566184", "title": "Daniela B\u00e1rtov\u00e1-B\u0159e\u010dkov\u00e1", "text": ""}
{"id": "2566185", "revid": "287204", "url": "https://it.wikipedia.org/wiki?curid=2566185", "title": "Daniela Bartova", "text": ""}
{"id": "2566190", "revid": "83531", "url": "https://it.wikipedia.org/wiki?curid=2566190", "title": "Classica di Amburgo 2001", "text": "La Classica di Amburgo 2001 (ufficialmente \"HEW Cyclassics\" per motivi di sponsorizzazione), sesta edizione della corsa, si svolse il 19 agosto 2001 su un percorso totale di 251\u00a0km. Fu vinta dal tedesco Erik Zabel che termin\u00f2 la gara in 5h59'02\", imponendosi in una volata di gruppo. A completare il podio il lettone Rom\u0101ns Vain\u0161teins e l'olandese Erik Dekker. Il resto del gruppo principale arriv\u00f2 con un ritardo di pochi secondi.\nPercorso.\nLa HEW Cyclassics si corse su un circuito di 251\u00a0km attraverso la citt\u00e0 di Amburgo e la campagna circostante. Il percorso era prevalentemente pianeggiante e adatto ai velocisti.\nSquadre e corridori partecipanti.\nAl via si presentarono venti squadre del circuito professionistico. Ogni squadra poteva schierare otto corridori."}
{"id": "2566193", "revid": "628767", "url": "https://it.wikipedia.org/wiki?curid=2566193", "title": "Cotorro", "text": "Cotorro \u00e8 un municipio della capitale cubana dell'Avana."}
{"id": "2566197", "revid": "628767", "url": "https://it.wikipedia.org/wiki?curid=2566197", "title": "Regla", "text": "Regla \u00e8 un municipio della capitale cubana dell'Avana."}
{"id": "2566199", "revid": "106220923", "url": "https://it.wikipedia.org/wiki?curid=2566199", "title": "San Miguel del Padr\u00f3n", "text": "San Miguel del Padr\u00f3n \u00e8 un municipio della capitale cubana dell'Avana."}
{"id": "2566200", "revid": "129019", "url": "https://it.wikipedia.org/wiki?curid=2566200", "title": "Plaza de la Revoluci\u00f3n", "text": "Plaza de la Revoluci\u00f3n \u00e8 un municipio della capitale cubana dell'Avana.\nStoria.\nCostruita ai tempi di Fulgencio Batista e inizialmente conosciuta come \"Piazza Civica\", acquista fama internazionale con la Rivoluzione cubana. La costruzione della piazza e del memoriale a Jos\u00e9 Mart\u00ed furono completate nel 1959 (anno della salita al potere di Fidel Castro). In questa vasta piazza si pu\u00f2 trovare il memorial a Jos\u00e9 Mart\u00ed e, di fronte, il ministero degli interni con l'immagine famosa di Che Guevara di Korda, scolpita da Enrique \u00c1vila e, in un edificio vicino, la scultura con il volto di Camilo Cienfuegos.\nPlaza de la Revoluci\u00f3n \u00e8 al trentunesimo posto nella lista delle piazze cittadine pi\u00f9 grandi del mondo, misurando 72,000 metri quadrati.\nDal punto di vista storico la sua rilevanza \u00e8 dovuta allo svolgersi in essa di raduni e comizi politici da parte di Fidel Castro e di altre importanti figure politiche del Partito. A partire dal 1959, ogni anno, Fidel Castro arringava una folla di oltre un milione di persone in varie ricorrenze importanti del regime, come il 1\u00ba maggio e il 26 luglio. Giovanni Paolo II, durante la sua prima visita a L'Avana nel 1998, e anche Papa Francesco nel 2015, accolsero i fedeli in questa piazza celebrandovi una messa.\nPlaza de la Revoluci\u00f3n \u00e8 dominata dal Memoriale Jos\u00e9 Mart\u00ed, alto 109 metri. La biblioteca nazionale, molti ministeri governativi, ed altri importanti edifici hanno sede nella piazza. Situato dietro il memoriale sorge il Palazzo della Revoluci\u00f3n, sede del governo di Cuba e del Partito Comunista cubano. Dal lato opposto al memoriale ci sono gli uffici del Ministero degli Interni e delle Comunicazioni, sulle cui facciate sono poste le famose gigantografie in metallo di due famosi defunti eroi della rivoluzione cubana: Che Guevara, con la scritta \"Hasta la victoria siempre\" e Camilo Cienfuegos, con la citazione \"Vas bien, Fidel\". Inoltre, nella piazza o nei dintorni della stessa, sono presenti altre istituzioni culturali.\nIl 29 novembre 2016, dopo la morte di Fidel Castro avvenuta il 25 novembre, nella piazza si \u00e8 tenuto un massiccio raduno di persone cubane e straniere, presieduto da Ra\u00fal Castro insieme a importanti capi di stato del mondo come Jacob Zuma, Evo Morales, Nicol\u00e1s Maduro, Alex\u012bs Tsipras, Rafael Correa, Roosevelt Skerrit, Salvador S\u00e1nchez Cer\u00e9n, Daniel Ortega, Danilo Medina, Enrique Pe\u00f1a Nieto, Juan Carlos Varela, Hage Geingob, Abdelmalek Sellal ed altri alti rappresentanti di Vietnam, Cina, Russia, Iran, Qatar e Spagna hanno onorato il defunto \"L\u00edder M\u00e1ximo\" con una serie di interventi durati circa quattro ore, il giorno dopo, dalla piazza stessa \u00e8 partito il corteo diretto al Cimitero di Santa Ifigenia a Santiago de Cuba, dove sono state inumate le ceneri di Fidel. Il corteo funebre ha percorso al contrario il medesimo viaggio di 900 km fatto da Castro e dai rivoluzionari nel gennaio 1959."}
{"id": "2566202", "revid": "628767", "url": "https://it.wikipedia.org/wiki?curid=2566202", "title": "Cerro (Cuba)", "text": "Cerro \u00e8 un municipio della capitale cubana dell'Avana."}
{"id": "2566203", "revid": "729019", "url": "https://it.wikipedia.org/wiki?curid=2566203", "title": "Battaglia di Ch\u00e2teau-Thierry (1814)", "text": "La battaglia di Ch\u00e2teau-Thierry fu combattuta il 12 febbraio 1814 dalle truppe del Primo Impero francese comandate dall'imperatore Napoleone Bonaparte e da Michel Ney e le forze russo-prussiane della sesta coalizione sotto la guida da Bl\u00fccher e Yorck.\nDopo aver conseguito tre importanti successi tattici durante la campagna dei sei giorni Napoleone cercava il successo decisivo capace di mettere fine alla presenza prussiana in Francia e l'uscita dei prussiani dalla sesta coalizione anti-francese. L'imperatore francese si scontr\u00f2 con le retroguardie prussiane comandate dal generale Yorck sul fiume Marna vicino Ch\u00e2teau-Thierry. Napoleone invi\u00f2 il maresciallo Ney a condurre l'attacco e i francesi riuscirono a rompere le linee prussiane infliggendo gravi perdite al nemico. L'attacco francese fu fermato solo dall'artiglieria prussiana involontariamente e fortunosamente piazzata nel posto giusto, la copertura dell'artiglieria consent\u00ec a Yorck di ritirare le truppe con ordine e imped\u00ec la disfatta totale. Alla fine della battaglia i francesi riuscirono anche ad impossessarsi di nove cannoni e molte provviste."}
{"id": "2566204", "revid": "1005847", "url": "https://it.wikipedia.org/wiki?curid=2566204", "title": "Esko Aho", "text": "Biografia.\nDal 1990 al 2002 \u00e8 stato presidente del Partito di Centro Finlandese, uno dei tre maggiori partiti politici finlandesi. \u00c8 stato membro del Parlamento finlandese dal 1983 al 2003.\nAho \u00e8 stato primo ministro dei governi di centro-destra (Partito di Centro, Partito di Coalizione Nazionale, Democratici Cristiani e Partito Popolare Svedese) dal 1991 al 1995. In particolare \u00e8 ricordato per avere condotto la Finlandia nell'Unione europea. Lo stesso partito di Aho, che ottiene la maggior parte del proprio supporto dalle aree rurali, si oppose all'ingresso nella UE, ma fu convinto grazie alla diplomazia del Primo Ministro.\nIl governo di Aho si trov\u00f2 inoltre a fronteggiare la profonda crisi economica dell'inizio degli anni novanta. La rigorosa politica di tagli e risparmi e i piani per la riduzione della disoccupazione resero il governo impopolare, impopolarit\u00e0 che fu in parte causa della caduta dello stesso nelle elezioni del 1995 e della permanenza del Partito di Centro all'opposizione per otto anni.\nNel 2000, Esko Aho perse la corsa alla presidenza della Finlandia in favore di Tarja Halonen. Dopo la sconfitta si ritir\u00f2 dalla politica attiva, inizialmente per spendere un anno sabbatico alla Universit\u00e0 Harvard come docente. Nelle elezioni del 2003 lasci\u00f2 il parlamento e si ritir\u00f2 dall'impegno politico. Attualmente \u00e8 presidente del SITRA, il fondo nazionale finlandese per la ricerca e lo sviluppo.\nNell'agosto del 2008 Nokia annunci\u00f2 che Aho avrebbe assunto la carica di responsabile del settore \"Corporate Relations and Responsibility\" e sarebbe diventato membro del consiglio di amministrazione della societ\u00e0; Aho ricopre questi incarichi a partire dal 1\u00ba gennaio del 2009.\nNel 1991, al tempo della nomina a Primo Ministro, era il pi\u00f9 giovane capo di governo in Europa.\n\u00c8 membro del Club di Madrid."}
{"id": "2566205", "revid": "628767", "url": "https://it.wikipedia.org/wiki?curid=2566205", "title": "Habana del Este", "text": "Habana del Este \u00e8 un municipio della capitale cubana dell'Avana."}
{"id": "2566206", "revid": "212348", "url": "https://it.wikipedia.org/wiki?curid=2566206", "title": "Avvocatessa", "text": ""}
{"id": "2566207", "revid": "124354642", "url": "https://it.wikipedia.org/wiki?curid=2566207", "title": "Marianao", "text": "Marianao \u00e8 un municipio della capitale cubana dell'Avana."}
{"id": "2566210", "revid": "188323", "url": "https://it.wikipedia.org/wiki?curid=2566210", "title": "Hyosung Aquila GV 650", "text": ""}
{"id": "2566211", "revid": "1318658", "url": "https://it.wikipedia.org/wiki?curid=2566211", "title": "Shahrest\u0101n di Chaldoran", "text": "Lo shahrest\u0101n di Chaldoran (), chiamato anche shahrest\u0101n di Seyah Cheshmah o Seyahchesmeh, \u00e8 uno dei 17 \"shahrest\u0101n\" dell'Azerbaigian Occidentale, in Iran. Il capoluogo \u00e8 Seyah Cheshmah. Il nome \"Chaldoran\" viene dalle parole iraniane \"Char d\u00earan\" che letteralmente significano \"quattro templi\".\nLa popolazione \u00e8 azera e curda di dialetto Kurmanji, in passato c'erano molti armeni di religione cristiana. \nStoria.\nChaldoran \u00e8 il luogo della storica battaglia di Cialdiran che ebbe luogo nel 1514 tra l'armata ottomana del sultano Selim I e quella safavide dello Shah Ismail I.\nAmministrazione.\nCircoscrizione.\nLo shahrest\u0101n \u00e8 suddiviso in 2 circoscrizioni (\"bakhsh\"): \nCitt\u00e0.\nLe citt\u00e0 presenti nello shahrest\u0101n sono: \nCultura.\nLa pi\u00f9 importante attrazione turistica della zona \u00e8 l'antico monastero armeno di San Taddeo, conosciuto anche come Ghareh kelise o Qareh Kalisa, che fa parte dei Patrimoni dell'umanit\u00e0 dell'UNESCO."}
{"id": "2566212", "revid": "188323", "url": "https://it.wikipedia.org/wiki?curid=2566212", "title": "Hyosung Aquila 125", "text": ""}
{"id": "2566213", "revid": "188323", "url": "https://it.wikipedia.org/wiki?curid=2566213", "title": "Hyosung Aquila 250", "text": ""}
{"id": "2566214", "revid": "77594", "url": "https://it.wikipedia.org/wiki?curid=2566214", "title": "HMS Eagle (1918)", "text": ""}
{"id": "2566215", "revid": "188323", "url": "https://it.wikipedia.org/wiki?curid=2566215", "title": "Hyosung Aquila GV 125", "text": ""}
{"id": "2566216", "revid": "188323", "url": "https://it.wikipedia.org/wiki?curid=2566216", "title": "Hyosung Aquila GV 250", "text": ""}
{"id": "2566218", "revid": "466539", "url": "https://it.wikipedia.org/wiki?curid=2566218", "title": "La Habana Vieja", "text": "La Habana Vieja (\"L'Avana Vecchia\") \u00e8 un municipio della capitale cubana dell'Avana ed \u00e8 inoltre una delle zone pi\u00f9 antiche della citt\u00e0. Tutto in quest\u2019area \u00e8 ben conservato, tanto che nel 1982 \u00e8 stata inserita nella lista dei Patrimoni dell'umanit\u00e0 dall\u2019UNESCO.\nOriginariamente chiamata San Crist\u00f3bal, e situata in un importante porto dei Caraibi, quest\u2019area si \u00e8 evoluta durante l\u2019epoca coloniale spagnola fino a divenire uno dei pi\u00f9 importanti centri urbani dell\u2019America centrale. Oggi rappresenta il fascino cubano e il vivace ambiente habanero per eccellenza.\nStoria.\nLa Havana Vieja venne fondata dagli spagnoli nel 1519 nel porto naturale della baia dell'Avana. Essa divenne un punto di sosta per i galeoni spagnoli nel passaggio dal \"nuovo mondo\" al vecchio continente. Nel diciassettesimo secolo fu uno dei principali centri della cantieristica navale. La citt\u00e0 venne costruita con edifici in stile barocco e neoclassico. Molti di questi palazzi sono andati in rovina nella seconda met\u00e0 del XX secolo, ma alcuni sono stati ristrutturati. I pittoreschi vicoli della zona contengono molti edifici, che rappresentano forse fino a un terzo dei circa 3.000 edifici che si trovano a L'Avana Vecchia. L'antica citt\u00e0 \u00e8 formata dal porto, dal centro ufficiale e dalla Plaza de Armas.\nNel 1555 L'Avana Vecchia \u00e8 stata distrutta e bruciata dal corsaro francese Jacques de Sores. Il pirata aveva preso L'Avana facilmente, saccheggiando la citt\u00e0 e distruggendo gran parte di essa. Per\u00f2, De Sores non ottenne l'enorme ricchezza che sperava di trovare a L'Avana. La citt\u00e0 rimase devastata e incendiata. A causa di questo incidente, la Spagna fece arrivare molti soldati e inizi\u00f2 a costruire fortezze e mura per proteggere la citt\u00e0. Il Castillo de la Real Fuerza fu la prima fortezza ad essere costruita; iniziata nel 1558, la costruzione venne supervisionata dal tecnico Bartolom\u00e9 Sanchez.\nDescrizione.\nNel complesso la zona ha una struttura urbanistica simile ad una lente convessa di circa 5 chilometri quadrati di superficie, dove sono ancora presenti resti delle mura che per due secoli protessero la citt\u00e0. La demolizione delle mura inizi\u00f2 nel 1863. A causa della natura cosmopolita dei suoi abitanti attraverso la storia, L'Avana Vecchia \u00e8 il riflesso di una miscela di stili architettonici e testimonianze di epoche diverse: dominazione spagnola e americana, britannica, francese. Quando era al governo l'amministrazione statunitense, i vecchi edifici coloniali furono demoliti per costruirne di nuovi caratterizzati da imponenti facciate neoclassiche.\nDurante gli anni novanta del XX secolo, il salvataggio del centro storico di L'Avana Vecchia, per opera dell'ufficio conservazione dei beni storici della citt\u00e0, ha dato il via al restauro e manutenzione di numerosi edifici e monumenti lasciati all'incuria per oltre quarant'anni. Nel 1982, L'Avana Vecchia \u00e8 stata dichiarata patrimonio mondiale dall'UNESCO. Oggi, La Habana Vieja \u00e8 una delle zone pi\u00f9 turistiche di L'Avana a causa della presenza di chiese, fortezze ed altri edifici storici restaurati. Inoltre, L'Avana Vecchia dispone di ristoranti di tutti i tipi, e sono anche presenti molte librerie, musei e negozi (abbigliamento, artigianato, souvenir).\nLe principali piazze di quest'area della citt\u00e0 sono: Plaza las de Armas, de San Francisco, Vieja, del Cristo, e la Plaza de la Catedral. I castelli presenti sono Castillo de los Tres Reyes Magos del Morro, Castillo de la Real Fuerza de La Habana, San Salvador de la Punta, e Castillo de Atares. La fortezza pi\u00f9 importante \u00e8 la San Carlos de la Caba\u00f1a. Altri edifici storici presenti nella zona sono la Cattedrale dell'Avana, L'hotel \"Inglaterra\", L'hotel \"Ambos Mundos\", Il ristorante \"Floridita\", la \"Bodeguita del Medio\", il Gran Teatro, il Capitolio, il Museo de la Revoluci\u00f3n, il palazzo Bacard\u00ed, il Museo del cioccolato, la Casa di Asia, la casa-museo di Jos\u00e9 Lezama Lima, il cinema \"Payret\", il Museo Palacio de los Capitanes Generales, il museo de Armas, El Templete, e il Museo Nacional de Bellas Artes."}
{"id": "2566222", "revid": "110157", "url": "https://it.wikipedia.org/wiki?curid=2566222", "title": "Guanabacoa", "text": "Guanabacoa \u00e8 un comune della provincia dell'Avana a Cuba.\nOrigine del nome.\nGuanabacoa era cos\u00ec chiamata dagli indios ta\u00edno, e significa \"terra di fiumi e colline\", data l'abbondanza di piccoli corsi d'acqua e bassi rilievi."}
{"id": "2566224", "revid": "628767", "url": "https://it.wikipedia.org/wiki?curid=2566224", "title": "Playa (Cuba)", "text": "Playa \u00e8 un municipio della capitale cubana dell'Avana."}
{"id": "2566227", "revid": "628767", "url": "https://it.wikipedia.org/wiki?curid=2566227", "title": "La Lisa", "text": "La Lisa \u00e8 un municipio della capitale cubana dell'Avana.\nGeografia.\nIl municipio de La Lisa ha origine nei primi decenni del 1800 e deve il suo nome a una taverna di nome Liza dove si fermavano per mangiare e dormire i mercanti partiti dal porto di San Crist\u00f3bal de La Habana diretti verso l'estremo occidente cubano.\nCon una estensione di quasi 38\u00a0km\u00b2 copre il 5% del territorio cittadino. Fanno parte del municipio de La Lisa 3663 ettari di terreni, il 27 % dei quali destinati ad uso agricolo. Il 3% e occupato da acqua. Ha 123.000 abitanti, il 52% di sesso femminile, con una densit\u00e0 di circa 3200 abitanti per km\u00b2\nLa Lisa non \u00e8 uno dei municipi avaneri di maggior interesse turistico, al suo interno si trova una sola discoteca rilevante La Macumba nel complesso turistico La Girardilla e il Museo dell'Aviazione. Il ristorante pi\u00f9 noto \u00e8 \u201cEl Pedregal\u201d. Riveste invece una notevole importanza in campo medico per al presenza di un polo scientifico di fama internazionale che comprende l'istituzione Finlay, l'Istituto di Medicina Tropicale, l'ospitale ortopedico Frank Pais e l'industria farmaceutica dove viene prodotto il PPG, miracoloso farmaco cubano anticolesterolo."}
{"id": "2566228", "revid": "628767", "url": "https://it.wikipedia.org/wiki?curid=2566228", "title": "Diez de Octubre", "text": "Diez de Octubre \u00e8 un municipio della capitale cubana dell'Avana."}
{"id": "2566232", "revid": "287204", "url": "https://it.wikipedia.org/wiki?curid=2566232", "title": "Pilot Pen Tennis 2008", "text": "Il Pilot Pen Tennis 2008 \u00e8 stato un torneo di tennis giocato sul cemento.\n\u00c8 stata la 41\u00aa edizione del Pilot Pen Tennis, che fa parte della categoria International Series nell'ambito dell'ATP Tour 2008,\ne della categoria Tier II nell'ambito del WTA Tour 2008. \nIl torneo si \u00e8 giocato al Cullman-Heyman Tennis Center di New Haven nel Connecticut negli USA,\ndal 15 al 23 agosto 2008.\nCampioni.\nSingolare maschile.\n Marin \u010cili\u0107 ha battuto in finale Mardy Fish, 6\u20134, 4\u20136, 6\u20132\nSingolare femminile.\n Caroline Wozniacki ha battuto in finale Anna \u010cakvetadze, 3\u20136, 6\u20134, 6\u20131\nDoppio maschile.\n Marcelo Melo / Andr\u00e9 S\u00e1 hanno battuto in finale Mahesh Bhupathi / Mark Knowles, 7\u20135, 6\u20132\nDoppio femminile.\n Kv\u011bta Peschke / Lisa Raymond hanno battuto in finale Sorana C\u00eerstea / Monica Niculescu, 4\u20136, 7\u20135, 10\u20137"}
