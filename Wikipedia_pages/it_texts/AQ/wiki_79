{"id": "2581652", "revid": "1573940", "url": "https://it.wikipedia.org/wiki?curid=2581652", "title": "Pieve di Sant'Andrea di Bigonzo", "text": "La pieve di Sant'Andrea di Bigonzo \u00e8 un edificio sacro di Vittorio Veneto, situato in localit\u00e0 \"Bigonzo\", oggi unita a Serravalle, davanti a Villa Vicentini Breda Beretta, casa canonica della pieve.\nStoria.\nSorta molto probabilmente su un precedente luogo di culto di origini paleocristiane, la pieve di Sant'Andrea \u00e8 la chiesa pi\u00f9 antica di Vittorio Veneto; dopo i restauri condotti dalla fondazione Cassamarca, \u00e8 stata riportata alla luce una necropoli, le cui sepolture sono del X secolo, mentre alcune tracce di carbone risalgono addirittura al III secolo d.C. La chiesa era dunque gi\u00e0 presente all'epoca della diocesi di Oderzo, alla cui sede era forse direttamente collegata tramite una strada.\nFu citata per la prima volta nel 1224 (\u00e8 ricordata nel testamento di Gabriele II da Camino); riedificata in stile romanico, in sostituzione di una pi\u00f9 antica, di cui restano all'interno le porte della sagrestia e del campanile ed il fonte battesimale, fu riconsacrata il 7 luglio 1303 e ancora nel 1486.\nTra il XV e XVI secolo furono ultimate le ricche decorazioni interne, a cui collaborarono artisti locali quali Antonio Zago, Iseppo da Cividale e Francesco da Milano. \nLa potente pieve decadde gradualmente con la costruzione degli altri luoghi di culto che ne smembrarono il territorio. Il 21 novembre 1865 era ridotta a curazia e torn\u00f2 ad essere parrocchia solo il 12 dicembre 1947.\nDescrizione.\nLa struttura dell'edificio \u00e8 molto semplice, ad unica navata con l'abside rettangolare e, addossati sul lato sud, sagrestia e campanile.\nLa facciata a capanna, rivolta verso un lungo viale costeggiato da cipressi, ha un portale rettangolare sovrastato da una lunetta contenente un affresco rappresentante il santo; sopra, unica altra apertura, un grande rosone a cinque lobi, mentre la sommit\u00e0 \u00e8 percorsa da un elegante cornicione.\nAi lati del portale sono presenti due piccole sporgenze a pianta quadrata, sostenute da colonnine ioniche e coperte da una volta a crociera affrescata; gli affreschi di quella di sinistra sono quasi totalmente cancellati, mentre in quella di destra rimane l'immagine di un crocifisso. \nAnche l'interno conserva numerosi affreschi di grande valore artistico, tra i quali spicca un ciclo sulla \"vita di Sant'Andrea\", conservato nella cappella dei Battuti (edificio risalente al 1337). Su un'anc\u00f3na in pietra dipinta \u00e8 una raffigurazione rinascimentale di Santa Caterina d'Alessandria.\nIl campanile, anch'esso in stile romanico, ha la cella campanaria aperta da una bifora per lato."}
{"id": "2581654", "revid": "1013865", "url": "https://it.wikipedia.org/wiki?curid=2581654", "title": "Samraong", "text": "Samraong (in lingua khmer:\u179f\u17c6\u179a\u17c4\u1784) \u00e8 una citt\u00e0 della Cambogia situata nella provincia di Oddar Meancheay, nel nord-ovest del Paese, ed \u00e8 capoluogo dell'omonimo distretto. Dato che il suo significa semplicemente \"giungla fitta\", si possono trovare parecchi villaggi (\"phum\") con lo stesso nome in tutta la Cambogia, ad esempio ve ne sono diversi nella provincia di Siem Reap.\nCirca 30\u00a0km a nord di Samraong \u00e8 situato il posto di confine con la Thailandia di O Smach."}
{"id": "2581655", "revid": "47767", "url": "https://it.wikipedia.org/wiki?curid=2581655", "title": "Avril", "text": ""}
{"id": "2581657", "revid": "1305772", "url": "https://it.wikipedia.org/wiki?curid=2581657", "title": "Zamagna", "text": "La famiglia Zamagna (nelle fonti indicata anche come \"Zamanno\", \"\u00c7amano\", \"\u00c7amagno\", \"\u00c7ammagno\", \"Zamagnio\", \"Giamagna\" o \"Giamagno\", in serbo-croato anche \"Zamanja\", \"Zamanji\u0107\" o \"\u017damanovi\u0107\", pi\u00f9 recentemente anche \"D\u017eamanji\u0107\") fu una delle pi\u00f9 antiche famiglie nobili della Repubblica di Ragusa.\nStoria.\nLe radici della famiglia Zamagna sono oscure, rese per di pi\u00f9 imperscrutabili dalle fantasiose ascendenze che la nobilt\u00e0 ragusea us\u00f2 reclamare ritenendosi in genere connessa con alcune antiche gens romane.\nGeneralmente si ritiene comunque che gli Zamagna possano provenire vuoi dalle regioni interne del sud della Dalmazia - pi\u00f9 precisamente dalla regione che in antico si chiamava Zaclumia (nelle fonti anche \"Chelmo\", \"Chelmia\" e \"Hum\") - vuoi dalla citt\u00e0 dalmata di Cattaro.\nRisultano iscritti nell'Albo del Patriziato di Ragusa dal 1172, ma l\"'Almanacco di Gotha\" li enumera fra le undici famiglie del pi\u00f9 antico \"Patriziato Sovrano Originario\" della Repubblica ancora residenti in citt\u00e0 alla met\u00e0 del XIX secolo.\nImparentatisi nei secoli con i Bona e con i Ghetaldi, aumentarono conseguentemente importanza e patrimonio. Nel XIV secolo, i Zamagna diedero alla Repubblica di Ragusa ben 234 alti funzionari statali, pari al 4,60% sul totale nell'intero periodo. Allo stesso modo, essi fra il 1440 e il 1640 contarono 65 membri del Maggior Consiglio, pari al 2,95% sul totale. In questi duecento anni, ottennero anche 114 cariche senatoriali (3,49%), 85 volte la qualifica di Rettore della Repubblica (3,57%), 89 membri del Minor Consiglio (4,11%) e 33 Guardiani della Giustizia (4,02%).\nAlla caduta di Ragusa, il loro titolo di nobilt\u00e0 venne riconosciuto con Imperial Regia Patente dalla Casa d'Austria nel 1817. Nel 1859, uno Zamagna \u00e8 ciambellano nella corte di Vienna.\nLa famiglia Zamagna dal 1681 fu signora - col titolo di barone - del feudo di Prata di Principato Ultra (oggi in provincia di Avellino), acquistato per 45.000 ducati. La successione dei signori fu la seguente: Savino I (1681-1690), Serafino I (1690-1746), Savino II (1746-1771), Serafino II (1772-1802 - morto a Prata, venne sepolto nella locale chiesa parrocchiale), Francesco (1802-1806). Nel 1806 fu abolito il regime feudale, ma la famiglia mantenne il possesso dei beni e dei terreni condotti in modo diretto. Alla morte di Francesco Zamagna (1854), i beni passarono \"per virt\u00f9 di testamento e come affine in linea femminile\" ad un altro nobile di Ragusa, Niccol\u00f2 de Gradi.\nUn ramo della famiglia Zamagna si stabil\u00ec a Trieste e a Ronchi, venendo inscritta nell\"'Albo d'Oro della Nobilt\u00e0 Italiana\" nel 1929.\nBibliografia.\n51/1 (2013.), 223\u2013271."}
{"id": "2581661", "revid": "767487", "url": "https://it.wikipedia.org/wiki?curid=2581661", "title": "Argusville", "text": "Argusville \u00e8 un centro abitato (\"city\") degli Stati Uniti d'America, situato nella Contea di Cass nello Stato del Dakota del Nord. Nel censimento del 2000 la popolazione era di 147 abitanti. La citt\u00e0 \u00e8 stata fondata nel 1881.\nGeografia fisica.\nSecondo i rilevamenti dell'United States Census Bureau, la localit\u00e0 di Argusville si estende su una superficie di 10,3 km\u00b2, tutti occupati da terre.\nPopolazione.\nSecondo il censimento del 2000, ad Argusville vivevano 147 persone, ed erano presenti 45 gruppi familiari. La densit\u00e0 di popolazione era di 14,2 ab./km\u00b2. Nel territorio comunale si trovavano 65 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 21,1% era al di sotto dei 18, il 5,4% fra i 18 e i 24, il 32,0% fra i 25 e i 44, il 32,0% fra i 45 e i 64, mentre infine il 9,5% era al di sopra dei 65 anni di et\u00e0. L'et\u00e0 media della popolazione era di 40 anni. Per ogni 100 donne residenti vivevano 107,0 maschi."}
{"id": "2581662", "revid": "1060", "url": "https://it.wikipedia.org/wiki?curid=2581662", "title": "S.S.P.", "text": ""}
{"id": "2581669", "revid": "287204", "url": "https://it.wikipedia.org/wiki?curid=2581669", "title": "Utah Stars 1974-1975", "text": "La stagione 1974-75 degli Utah Stars fu l'8\u00aa nella ABA per la franchigia.\nGli Utah Stars arrivarono quarti nella \"Western Division\" con un record di 38-46. Nei play-off persero la semifinale di division con i Denver Nuggets (4-3)."}
{"id": "2581672", "revid": "1543377", "url": "https://it.wikipedia.org/wiki?curid=2581672", "title": "Maria di Nazareth. Una storia che continua...", "text": "Maria di Nazareth. Una storia che continua... \u00e8 un'opera-musical incentrato sulla figura della madre di Ges\u00f9. \u00c8 stato presentato in anteprima mondiale nell'Aula Nervi in Vaticano il 17 giugno 2008 alla presenza del segretario di stato Tarcisio Bertone.\nNato da un'idea di Maria Pia Liotta, che ne ha curato anche la regia, ha come protagonista Alma Manera. Il libretto \u00e8 della stessa Maria Pia Liotta e di Adele Dorothy Ciampa.\nHa firmato la musica Stelvio Cipriani la struttura musicale di matrice lirico sinfonica con arrangiamenti dello stesso Stelvio Cipriani che si muovono su diversi registri di contaminazione dal musical al rock. Per la supervisione religiosa ci si \u00e8 avvalsi della collaborazione di padre Stefano De Fiores, esperto di mariologia, e di don Antonio Tarzia S.S.P.."}
{"id": "2581674", "revid": "287204", "url": "https://it.wikipedia.org/wiki?curid=2581674", "title": "Utah Stars 1973-1974", "text": "La stagione 1973-74 degli Utah Stars fu la 7\u00aa nella ABA per la franchigia.\nGli Utah Stars vinsero la \"Western Division\" con un record di 51-33. Nei play-off vinsero la semifinale di division con i San Diego Conquistadors (4-2), la finale di division con gli Indiana Pacers (4-3), perdendo poi la finale per il titolo con i New York Nets (4-1)."}
{"id": "2581676", "revid": "339392", "url": "https://it.wikipedia.org/wiki?curid=2581676", "title": "Vincenzo Cornaros", "text": ""}
{"id": "2581677", "revid": "1543377", "url": "https://it.wikipedia.org/wiki?curid=2581677", "title": "Mauricio Rojas", "text": "Biografia.\nMauricio Rojas \u00e8 nato a Santiago del Cile. Era un socialista e membro del MIR quando \u00e8 fuggito in Svezia nel 1974 in seguito al golpe militare e alla conseguente persecuzione degli attivisti di sinistra a opera del regime di Pinochet. Diventato un rifugiato politico in Svezia, ha cambiato le sue idee in senso liberale.\nRojas ha conseguito un Ph.D. in storia economica dalla Lund University nel 1986 ed \u00e8 diventato professore associato di storia economica alla Lund University nel 1995. \u00c8 stato lettore dal 1981 al 1999, quando \u00e8 diventato Direttore del centro per la riforma del welfare presso il think tank Timbro di Stoccolma. In seguito ha assunto le cariche di vicedirettore e di direttore del Timbro.\nRojas \u00e8 stato eletto al Parlamento svedese (Riksdag) nel 2002 per il Partito Liberale, bench\u00e9 all'epoca non fosse iscritto al partito. \u00c8 diventato membro del Partito Liberale nel 2004 quando \u00e8 diventato responsabile del partito per i rifugiati e le politiche di integrazione sociale. Nel 2006 \u00e8 stato rieletto. \u00c8 membro della commissione costituzionale.\nHa scritto diversi libri di economia internazionale, di immigrazione, e sul modello svedese, molti dei quali tradotti in varie lingue. In inglese si possono trovare The Rise and Fall of the Swedish Model (Londra 1998), Millennium Doom (Londra 1999), Beyond the Welfare State (Stoccolam 2001) e The Sorrows of Carmencita \u2013 Argentina's Crisis in a Historical Perspective (Stoccolma 2002). L'ultimo pubblicato \u00e8 Reinventar el Estado del Bienestar (Madrid 2008)."}
{"id": "2581678", "revid": "287204", "url": "https://it.wikipedia.org/wiki?curid=2581678", "title": "Utah Stars 1972-1973", "text": "La stagione 1972-73 degli Utah Stars fu la 6\u00aa nella ABA per la franchigia.\nGli Utah Stars vinsero la \"Western Division\" con un record di 55-29. Nei play-off vinsero la semifinale di division con i San Diego Conquistadors (4-0), perdendo poi la finale di division con gli Indiana Pacers (4-2)."}
{"id": "2581679", "revid": "37401", "url": "https://it.wikipedia.org/wiki?curid=2581679", "title": "Briarwood", "text": ""}
{"id": "2581680", "revid": "125428836", "url": "https://it.wikipedia.org/wiki?curid=2581680", "title": "Kiko Arg\u00fcello", "text": "Biografia.\nCrisi e conversione.\nStudia Belle Arti all'Accademia di San Fernando di Madrid, conseguendo il titolo di professore di pittura e disegno. Nel 1959, ventenne, partecipa al Primo concorso d'arte giovanile organizzato dalla Delegaci\u00f3n Nacional de Juventudes del Movimiento Nacional, vincendo un premio straordinario per la pittura nella categoria 14-21 anni. In seguito ad una profonda crisi esistenziale avviene in lui una seria conversione che lo porta a dedicare la sua vita a Ges\u00f9 Cristo e alla Chiesa, specialmente come professore di Cursillos de Cristiandad, dando \"Corsi\" a Madrid, Ceuta, C\u00e1ceres ed in altre regioni della Spagna.\nNel 1960, con lo scultore Jos\u00e9 Luis Alonso Coomonte ed il vetratista Mu\u00f1oz de Pablos, forma un gruppo di ricerca e sviluppo dell'Arte sacra \"Gremio 62\". Una borsa di studio per cercare punti di contatto tra l'arte protestante e quella cattolica, in vista del Concilio Vaticano II, gli permette di visitare l'Europa, entrando in contatto con il rinnovamento liturgico. Convinto che Cristo \u00e8 presente nella sofferenza degli ultimi della terra e seguendo le orme di Charles de Foucauld, di cui conobbe i piccoli fratelli, nel 1964 va a vivere tra i pi\u00f9 poveri, in una baracca di Palomeras Altas, alla periferia di Madrid. Pi\u00f9 tardi, conosce Carmen Hern\u00e1ndez, laureata in chimica e licenziata in teologia. Grazie al liturgista p. Pere Farn\u00e9s Scherer entra in contatto con il rinnovamento liturgico del Concilio Vaticano II e con la centralit\u00e0 del mistero pasquale.\nLe origini del Cammino.\nSpinti dall'ambiente dei poveri, Kiko e Carmen furono incoraggiati a trovare una forma di predicazione, una sintesi kerigmatico-catechetica, che diede luogo alla formazione di una piccola comunit\u00e0 cristiana. Nasce cos\u00ec la prima comunit\u00e0 tra i poveri formata da gitani analfabeti, vagabondi, piccoli delinquenti, ex-carcerati, prostitute, ecc. che d\u00e0 corpo a quella ispirazione iniziale che Kiko ebbe nei primi anni sessanta: una visione della Madonna che gli aveva detto di fare \"comunit\u00e0 cristiane che vivano in umilt\u00e0, semplicit\u00e0 e lode come la Sacra Famiglia di Nazareth e dove l'altro \u00e8 Cristo\". Questa comunit\u00e0 delle baracche, nella quale diviene visibile l'amore di Cristo crocifisso, si trasforma in un \"seme\" che, grazie all'allora arcivescovo di Madrid, mons. Casimiro Morcillo, si diffonde nelle parrocchie prima di Madrid e poi di Roma e di altre nazioni. In Italia l'invito proviene da don Dino Torreggiani, fondatore dei Servi della Chiesa e nel 1968 inizia nella parrocchia dei Martiri Canadesi a Roma. Dopo la nascita delle prime comunit\u00e0 in Spagna e in Italia, si formano le equipes itineranti e le famiglie in missione, che partono per offrire la pastorale di Nuova Evangelizzazione del Cammino Neocatecumenale alle diocesi di tutto il mondo.\nKiko e il Cammino oggi.\nPoco a poco, in contatto con parrocchie di ambienti culturali diversi, si va profilando un cammino di iniziazione cristiana per adulti che riscopre e recupera le ricchezze del battesimo, basato sui tre fondamenti della Parola di Dio, della Liturgia e della comunit\u00e0, e che solo negli anni settanta, su proposta della Santa Sede prender\u00e0 il nome di \"Cammino neocatecumenale\". Dopo trent'anni di evangelizzazione in pi\u00f9 di cento nazioni in tutti i continenti, il Cammino neocatecumenale \u00e8 riconosciuto nel 1990 da papa Giovanni Paolo II come un \"itinerario di formazione cattolica valido per la societ\u00e0 e per i tempi odierni\". L'iter di certificazione dell'ortodossia del carisma neocatecumenale si \u00e8 protratto per diversi anni ed \u00e8 giunto ultimamente a conclusione. Gli Statuti del Cammino Neocatecumenale vengono infatti approvati dalla Santa Sede \"ad experimentum\" nel giugno 2002 e, in via definitiva, nel maggio 2008. L'impianto catechetico e la struttura dell'itinerario neocatecumenale sono anch'esse definitivamente approvate nel dicembre 2010. Il 10 gennaio 2009 Benedetto XVI ha presieduto una solenne celebrazione eucaristica nella Basilica di San Pietro in occasione dei 40 anni dalla nascita del Cammino.\nAttualmente il Cammino \u00e8 presente in 124 nazioni dei 5 continenti, in 1.479 diocesi di 6.272 parrocchie con 20.432 comunit\u00e0. Gli aderenti al Cammino Neocatecumenale sarebbero circa 900.000 in tutto il mondo, di cui circa 250.000 in Italia. Kiko Arg\u00fcello, Mar\u00eda Ascensi\u00f3n Romero (dalla morte di Carmen Hern\u00e0ndez avvenuta il 19 luglio 2016) e Mario Pezzi sono gli attuali responsabili a livello mondiale del Cammino neocatecumenale.\nSu espresso invito di papa Giovanni Paolo II, Kiko Arg\u00fcello ha partecipato come uditore ai sinodi sulla Penitenza, sui laici, al sinodo straordinario sull'Europa, al sinodo sull'eucaristia e, su invito di Benedetto XVI, al sinodo sulla Parola di Dio. Nel 1992 papa Giovanni Paolo II lo ha nominato consultore del Pontificio Consiglio per i Laici, nomina riconfermata da papa Benedetto XVI. Il 19 maggio 2012 lo stesso Benedetto XVI lo nomina consultore del nuovo Pontificio Consiglio per la Promozione della Nuova Evangelizzazione. \u00c8 stato invitato a fare interventi in vari centri universitari come a Barcellona (Universitat Abat Oliva - CEU), Madrid (San Pablo - CEU), Santiago del Cile (Universidad Santo T\u00f3mas), Roma (La Sapienza e Istituto Giovanni Paolo II - PUL), Lublino (Universit\u00e0 Cattolica GIovanni Paolo II). Si \u00e8 fatto promotore, inoltre, del Family Day svoltosi in piazza San Giovanni in Laterano il 12 maggio 2007 e della festa della Santa Famiglia di Nazareth del 30 dicembre 2009 a Madrid che ha visto riunite circa 2 milioni di persone, evento che da allora assumer\u00e0 cadenza annuale.\nArchitettura, dipinti e liturgie.\nKiko Arg\u00fcello ha ripreso l'attivit\u00e0 pittorica, dopo averla abbandonata, per porla al servizio dell'evangelizzazione, ed essa ha avuto un profondo cambiamento di stile e di argomento. Attualmente la sua opera \u00e8 essenzialmente di arte sacra e spesso si richiama a modelli protocristiani o bizantini integrati con elementi dell'arte contemporanea occidentale. Alcune delle opere iconografiche di Kiko Arg\u00fcello sono presso la cattedrale dell'Almudena a Madrid (Spagna), la parrocchia dei Santi Martiri Canadesi a Roma, la parrocchia di San Bartolomeo in Tuto, presso Scandicci (FI), la parrocchia di Santa Francesca Cabrini a Roma, la parrocchia di San Luigi Gonzaga a Roma, la parrocchia di S. Giovanni Battista a Perugia, la parrocchia della SS. Trinit\u00e0 a Piacenza, la parrocchia di S. Giovanni Evangelista a Mestre la parrocchia di San Massimiliano Kolbe a Roma (settore est), consacrata il 26 aprile 2009, la parrocchia della Beata Vergine della Salute a Cagliari e presso la parrocchia della Madonna della Fraternit\u00e0 a Verona. Un affresco rappresentante il giudizio universale \u00e8 stato inoltre dipinto da Kiko Arguello nella Domus Galilaeae, centro internazionale progettato proprio da Kiko Arguello sul Monte delle Beatitudini, in Terra Santa.\nLa nuova estetica, in cui le sue opere si inseriscono, si realizza nell'attenzione per la bellezza estetica degli ambienti liturgici e comunitari (chiese, sale parrocchiali, seminari, ecc.), curati nei minimi dettagli, che sono, secondo la visione di Kiko, come un servizio d'amore per i lontani, gli ultimi, i pi\u00f9 poveri. Si trova un riscontro nelle sue opere dove, secondo la tradizione iconografica, la prospettiva \u00e8 capovolta affinch\u00e9 l'osservatore si trovi ad essere testimone e partecipe dei misteri cristiani ivi rappresentati che nel qui ed oggi della nostra vita intendono realizzarsi facendoci partecipi della beatitudine eterna.\nRiconoscimenti.\nHa ricevuto un dottorato honoris causa in \"Teologia del Matrimonio e della Famiglia\" dal Pontificio Istituto Giovanni Paolo II, istituto fondato nel 1981 da papa Giovanni Paolo II, con sede presso la Pontificia Universit\u00e0 Lateranense. Durante la cerimonia, nella laudatio, Jos\u00e9 Noriega, vicepresidente dell'istituto, ha motivato il riconoscimento per i seguenti motivi: aver aperto un cammino di fecondit\u00e0 per le coppie, aver aperto una via per reintrodurre nella famiglia una liturgia domestica, aver stimolato la missione della famiglia.\nIl 26 giugno 2013 \u00e8 stato insignito, honoris causa, della Laurea in Sacra Teologia dall'Universit\u00e0 Cattolica \"Giovanni Paolo II\" di Lublino, per \u201c\"aver contribuito validamente al rinnovamento della Chiesa, seguendo attentamente le indicazioni del Concilio Vaticano II, riconducendo i cristiani allontanatisi dalla comunit\u00e0 ecclesiale alle fonti della fede che scaturiscono dalla Bibbia e dalla liturgia; nell'aver dato inizio, insieme alla signora Carmen Hern\u00e1ndez, ad una istituzione postbattesimale, opera estremamente preziosa per il mondo odierno, conosciuta universalmente come Cammino Neocatecumenale. Tale forma di iniziazione cristiana, arricchita dalla bellezza della nuova estetica, svolge, oggigiorno, un'opera di evangelizzazione e rievangelizzazione, in tutto il mondo; prepara le missio ad gentes; interviene attivamente affinch\u00e9 cristianesimo ed ebraismo si avvicinino l'uno all'altro; difende i valori della vita e della dignit\u00e0 umana, del matrimonio e della famiglia cristiana.\"\u201d\nIl 16 maggio 2015 sia Kiko Arg\u00fcello che Carmen Hern\u00e1ndez hanno ricevuto il dottorato honoris causa dalla Catholic University of America di Washington (USA), \u201c\"per la loro dedizione ai poveri, che ha portato cos\u00ec tanti alla comunione con Cristo e la fede Cattolica, la Catholic University of America \u00e8 lieta di conferire Francisco G\u00f3mez de Arg\u00fcello Wirtz e Mar\u00eda del Carmen Hern\u00e1ndez Barreda il titolo di Dottore in Teologia, honoris causa.\"\u201d\nControversie.\nIl cammino neocatecumenale ha subito diverse critiche, che hanno interessato direttamente i fondatori. In particolare, sono state mosse da ex adepti accuse relative al settarismo del movimento, all'uso frequente di pratiche manipolatorie come l'esorcismo, sulla segretezza e alla necessit\u00e0, da parte degli adepti, di cieca obbedienza ad Arg\u00fcello, che sarebbe libero di utilizzare i fondi versati dagli adepti senza controlli. Gli adepti in Spagna sono definiti \"kikos\", dal nome di Arg\u00fcello, \nIl movimento ed il suo fondatore si battono attivamente contro l'affermazione dei diritti LGBT, mobilitando a Madrid nel 2007 circa 300.000 persone per protestare contro il riconoscimento del matrimonio tra persone dello stesso sesso in Spagna. A tale proposito Arg\u00fcello ha sostenuto che l'Organizzazione Mondiale della Sanit\u00e0 voglia diffondere l'omosessualit\u00e0.\nNel 2015, nel corso del Family Day a Roma che aveva contribuito ad organizzare, ha dichiarato che i femminicidi sarebbero causati dalla \"decisione delle donne di rifiutare i loro uomini\""}
{"id": "2581683", "revid": "108194312", "url": "https://it.wikipedia.org/wiki?curid=2581683", "title": "Autorit\u00e0 di bacino interregionale del fiume Magra", "text": "L'Autorit\u00e0 interregionale di bacino del fiume Magra \u00e8 una delle Autorit\u00e0 interregionali istituite a seguito dell'art. 13 della legge del 18 maggio 1989, n. 183 e ha il compito di gestire il bacino idrografico dell'omonimo fiume.\nIl territorio gestito dall'ente \u00e8 suddiviso fra i seguenti enti:\nLa sede amministrativa \u00e8 a Sarzana."}
{"id": "2581685", "revid": "287204", "url": "https://it.wikipedia.org/wiki?curid=2581685", "title": "Utah Stars 1971-1972", "text": "La stagione 1971-72 degli Utah Stars fu la 5\u00aa nella ABA per la franchigia.\nGli Utah Stars vinsero la \"Western Division\" con un record di 60-24. Nei play-off vinsero la semifinale di division con i Dallas Chaparrals (4-0), perdendo poi la finale di division con gli Indiana Pacers (4-3)."}
{"id": "2581686", "revid": "409374", "url": "https://it.wikipedia.org/wiki?curid=2581686", "title": "Rosa Tosches", "text": "Biografia.\nRosa Tosches nacque a Regalbuto, in Sicilia, dove il padre, originario di Barletta (BA), era stato trasferito per ragioni di lavoro. Con la famiglia torn\u00f2 nell'adolescenza in Puglia (Bari) dove termin\u00f2 gli studi e si dedic\u00f2 alla pittura collaborando inizialmente con il pittore Francesco Paolo Prisciandaro (operante a Napoli). Ebbe rapporti artistici anche con i pittori Giuseppe Ar, Franco Colella e Roberto De Robertis.\nPartecip\u00f2 a numerose Esposizioni ed iniziative artistiche. Nel 1927, a meno di 20 anni, si distinse alla 1\u00aa Mostra del Circolo Artistico di Bari facendosi notare tra i migliori allievi del Corso di Belle Arti.\nDal 1934 partecip\u00f2 alle Mostre sindacali fasciste delle Belle Arti in Puglia. \nNel 1937 spos\u00f2 il poeta e pittore Michele Marzulli.\nNel 1948 riscosse consenso unanime di critica e di pubblico alla 1\u00aa Mostra Sindacale Provinciale dei Pittori e degli Scultori di Terra di Bari, ricevendo encomio \u201cper la tecnica e la felice inquadratura e per la ricchezza di colori e la ripartizione di luci ed effetti\u201d.\nNel 1960, a Bari, dette vita con Michele Marzulli, ad un Convivio artistico le cui riunioni furono frequentate dalla maggior parte degli artisti pugliesi.\nFu anche illustratrice e fu titolare di cattedra di disegno nelle scuole statali dedicando all'insegnamento dei giovani artisti gran parte della sua vita. Avvi\u00f2 all'arte anche il figlio Guido Marzulli, divenuto in seguito valente pittore.\nSi trasfer\u00ec a Roma nel 1983 ed ivi mor\u00ec il 7/8/1990.\nFu molto vicina alla tradizione figurativa della scuola napoletana dell'Ottocento e tratt\u00f2 con sobriet\u00e0 di tocco il paesaggio e la natura morta, ma fu particolarmente attratta dalla figura, che rese con grande sincerit\u00e0 d'espressione.\nDocumentazione e fotografie di molte sue opere sono nell'Archivio della Soprintendenza alla Galleria nazionale d'arte moderna e contemporanea di Roma.\nLa Pinacoteca metropolitana di Bari ha nella sua collezione il dipinto \u201cragazzi che giocano a birilli\u201d, eseguito tra il 1930 ed il 1931. , .\nCollegamenti esterni.\nhttp://www.pinacotecabari.it/ \"cliccare\": \"Arte contemporanea\" - \"inserire\": Rosa Tosches "}
{"id": "2581687", "revid": "287204", "url": "https://it.wikipedia.org/wiki?curid=2581687", "title": "Utah Stars 1970-1971", "text": "La stagione 1970-71 degli Utah Stars fu la 4\u00aa nella ABA per la franchigia.\nGli Utah Stars arrivarono secondi nella \"Western Division\" con un record di 57-27. Nei play-off vinsero la semifinale di division con i Texas Chaparrals (4-0), la finale di division con gli Indiana Pacers (4-3), vincendo poi il titolo battendo nella finale ABA i Kentucky Colonels (4-3)."}
{"id": "2581688", "revid": "547034", "url": "https://it.wikipedia.org/wiki?curid=2581688", "title": "Domenico Virgili", "text": "Nasce a Napoli e si diploma brillantemente, in Pianoforte, Cembalo, Composizione e Direzione d'orchestra al Conservatorio \u201cS. Pietro a Majella \u201cdi Napoli, parallelamente agli studi umanistici DAMS, perfeziona la direzione frequentando master di specializzazione musicale tenuti a Zurigo-Vienna-Praga-Salisburgo.\nCarriera.\nInizia la carriera come pianista e cembalista in formazioni cameristiche, tenendo concerti in Italia, Francia, Germania, e Spagna. Fin da giovanissimo, l'accademico Roberto De Simone gli affida la direzione di tutte le sue pi\u00f9 importanti produzioni.\n\"Cholera, Intifada per Masaniello, Requiem in memoria di Pierpaolo Pasolini, La gatta cenerentola, L'opera dei centosedici, Li turchi viaggiano, Punto di partenza, Quanno Pazziavo \u2018o strummolo, Quanno nascette ninno, Rosa del ciel, Da Apollo a Dioniso, Festa di Requiem. Intifada per Masaniello Re Bello\".\nNotato da Bernstein in una delle sue tourn\u00e9e inizia la sua presenza nei principali teatri e festival italiani ed esteri: Oper\u00e0 di Parigi, Southern Wells di Londra, Teatro Colon Di Buenos Aires, Gaisteg di Monaco, Opern di Francoforte, Mercat de la Flor di Barcellona, Festival Cervantino (Messico), S. Paulo Brasile, Stella d'Italia di Montevideo (Uruguay), Festival Latina (Sud America), New York Stati Uniti, Grec 2000 (Spagna), Festival di Taormina, Festival Quartier d'et\u00e8 di Parigi, Festival de Musique Strasburgo, Staatsoper Under Linden \u2013 Berlino, Plaza Mayor Orense (Spagna), Gran Teatre del Liceu (Barcellona), Festival di Pasqua (Roma), Festival Internazionale di Pescara Monaco di Baviera-Brunnenhof Teatro S.Carlo, Opera di Roma, Teatro Piccolo di Milano, Teatro Massimo di Palermo, Teatro Bellini di Catania.\nFra gli eventi pi\u00f9 importanti della sua carriera annovera 2 Concerti al Vaticano (Agosto 2005)ha diretto al Vaticano La Messa degli Umili in memoria di Papa Giovanni Paolo II (Luglio 2006)concertatore del concerto per il Papa Benedetto XVI(sala delle Benedizioni).\nLa sua approfondita conoscenza della danza classica lo porta a dirigere balletti come Il Lago dei cigni, Le corsaire, Romeo e Giulietta, Amleto, Il Pipistrello Petruska, La Sagra della primavera ,L'Uccello di Fuoco. Per la lirica ha in repertorio circa cinquanta opere classiche e contemporanee, la maggior parte rappresentate, come con il suo repertorio sinfonico ad ampio respiro, lo connota fra i musicisti pi\u00f9 versatili del panorama italiano.\nHa curato l'orchestrazione dell'opera lirica \u201cDon Cristobal Colon\u201d di Pappalardo. oltre a scrivere musiche per una installazione d'arte per un'artista canadese, (Montreal e Vancouver). Sta terminando un saggio sulla storia della musica. Di nuova formazione cura un'orchestra da camera vocal-recitato con musiche di K:Weill. Grainger Nikolaj Kapustin \u00c8 stato Segretario artistico di Mediaetas Teatro (R. De Simone).\nIn aprile 2012 Concerto alla Sala Sinopoli dell'Auditorium di Roma in \"Pierpaolo Pasolini Poeta delle Ceneri\" come direttore, pianista e orchestratore. "}
{"id": "2581689", "revid": "2184720", "url": "https://it.wikipedia.org/wiki?curid=2581689", "title": "Siamo soli", "text": "Siamo soli \u00e8 un singolo di Vasco Rossi, primo singolo estratto dall'album \"Stupido hotel\" del 2001, uscito in primavera per promuovere l'album.\n\u00c8 stato frequentemente trasmesso in radio, raggiungendo la posizione numero 1 dell'airplay.\nVideo musicale.\nIl videoclip della canzone vede la partecipazione dell'attrice italiana Irene Ferri. Esso \u00e8 girato tutto all'interno di una metropolitana in corsa, pi\u00f9 precisamente a bordo di un treno della serie 8000 sulla linea M3 della metropolitana di Milano (la stazione che si vede nel video \u00e8 quella di San Donato)."}
{"id": "2581690", "revid": "287204", "url": "https://it.wikipedia.org/wiki?curid=2581690", "title": "Los Angeles Stars 1969-1970", "text": "La stagione 1969-70 dei Los Angeles Stars fu la 3\u00aa nella ABA per la franchigia.\nI Los Angeles Stars arrivarono quarti nella \"Western Division\" con un record di 33-45. Nei play-off vinsero la semifinale di division con i Dallas Chaparrals (4-2), la finale di division con i Denver Rockets (4-1), perdendo poi la finale ABA con gli Indiana Pacers (4-2)."}
{"id": "2581692", "revid": "104458", "url": "https://it.wikipedia.org/wiki?curid=2581692", "title": "Val Camonica preistorica e protostorica", "text": ""}
{"id": "2581695", "revid": "287204", "url": "https://it.wikipedia.org/wiki?curid=2581695", "title": "Manto Mavrogenous", "text": ""}
{"id": "2581696", "revid": "1013865", "url": "https://it.wikipedia.org/wiki?curid=2581696", "title": "Prey Veng", "text": "Prey Veng \u00e8 una citt\u00e0 della Cambogia, capoluogo dell'omonima provincia."}
{"id": "2581703", "revid": "767487", "url": "https://it.wikipedia.org/wiki?curid=2581703", "title": "Lester Selvage", "text": ""}
{"id": "2581704", "revid": "104458", "url": "https://it.wikipedia.org/wiki?curid=2581704", "title": "Storia della Valle Camonica", "text": ""}
{"id": "2581708", "revid": "287204", "url": "https://it.wikipedia.org/wiki?curid=2581708", "title": "Los Angeles Stars 1968-1969", "text": "La stagione 1968-69 dei Los Angeles Stars fu la 2\u00aa nella ABA per la franchigia.\nI Los Angeles Stars arrivarono quinti nella \"Western Division\" con un record di 33-45, non qualificandosi per i play-off."}
{"id": "2581710", "revid": "77869333", "url": "https://it.wikipedia.org/wiki?curid=2581710", "title": "Autostrada A8/A26", "text": ""}
{"id": "2581711", "revid": "599013", "url": "https://it.wikipedia.org/wiki?curid=2581711", "title": "Dennis Grey", "text": ""}
{"id": "2581714", "revid": "1013865", "url": "https://it.wikipedia.org/wiki?curid=2581714", "title": "Stung Treng", "text": "Stung Treng \u00e8 il capoluogo dell'omonima provincia di Stung Treng.\nLa citt\u00e0 \u00e8 situata su una riva sabbiosa che si affaccia dove il fiume Se Kong si affluisce nel Mekong; si trova a circa 300\u00a0km da Phnom Penh e 40\u00a0km dal confine col Laos. Ha circa 25.000 abitanti, ovvero circa il 30% della popolazione della provincia. La popolazione \u00e8 costituita da un incrocio tra Khmer e Lao.\nLa citt\u00e0 ha un aeroporto, ma non ci sono voli commerciali regolari."}
{"id": "2581716", "revid": "125272133", "url": "https://it.wikipedia.org/wiki?curid=2581716", "title": "Love Is a Crime", "text": "Love Is a Crime \u00e8 una canzone della cantautrice statunitense Anastacia per la colonna sonora del film \"Chicago\" del 2002. Il video della canzone fu pubblicato ufficialmente solo nel 2014, sul canale Vevo di Anastacia; in precedenza la sua pubblicazione era stata bloccata per rispetto nei confronti della cantante, che in quel periodo stava combattendo contro un grave cancro al seno. Per lo stesso motivo il brano, inizialmente pensato per essere incluso nel terzo album di Anastacia, non fu pi\u00f9 incluso in esso. La canzone per\u00f2 ha raggiunto la posizione numero 1 nella U.S. Dance Music/Club Play.\nIl video.\nIl video per \"Love Is a Crime\" \u00e8 stato diretto da Matthew Rolston e girato il 17 gennaio 2003 a New York. Ha due sequenze principali: la prima presenta Anastacia cantare in una prigione. Nella seconda Anastacia e i suoi ballerini sono vestiti da gangster e ballano con le pistole davanti ad uno schermo blu. Sono presenti anche scene del film \"Chicago\".\nC'\u00e8 anche una versione alternativa del video, mostrata degli Stati Uniti. La trama di base \u00e8 la stessa, con alcune scene aggiunte, tra cui una con Anastacia vestita di rosso e senza i classici occhiali. In pi\u00f9, nella scena in cui \u00e8 vestita da gangster lo schermo dietro lei \u00e8 i ballerini \u00e8 verde.\nQuando Anastacia ha girato il video, aveva 40\u00a0\u00b0C di febbre."}
{"id": "2581719", "revid": "287204", "url": "https://it.wikipedia.org/wiki?curid=2581719", "title": "Anaheim Amigos 1967-1968", "text": "La stagione 1967-68 degli Anaheim Amigos fu la 1\u00aa nella ABA per la franchigia.\nGli Anaheim Amigos arrivarono quinti nella \"Western Division\" con un record di 25-53, non qualificandosi per i play-off."}
{"id": "2581726", "revid": "162719", "url": "https://it.wikipedia.org/wiki?curid=2581726", "title": "Classe Chapayev", "text": ""}
{"id": "2581729", "revid": "2091899", "url": "https://it.wikipedia.org/wiki?curid=2581729", "title": "Cincinnati Masters 2006", "text": "Il Cincinnati Masters 2006 (conosciuto anche come \"Western &amp; Southern Financial Group Masters\" e \"Western &amp; Southern Financial Group Women's Open\" per motivi di sponsorizzazione)\n\u00e8 stato un torneo di tennis giocato sul cemento. \u00c8 stata la 105\u00aa edizione del Cincinnati Masters, che fa parte della categoria ATP Masters Series nell'ambito dell'ATP Tour 2006, e della categoria Tier III nell'ambito del WTA Tour 2006. Sia il torneo maschile che quello femminile si sono giocati al Lindner Family Tennis Center di Mason, vicino a Cincinnati in Ohio negli USA, Il torneo maschile si \u00e8 giocato dal 14 al 21 agosto 2006, quello femminile dal 22 al 29 luglio 2006.\nCampioni.\nSingolare maschile.\n Andy Roddick ha battuto in finale Juan Carlos Ferrero 6\u20133, 6\u20134\nSingolare femminile.\n Vera Zvonar\u00ebva ha battuto in finale Katarina Srebotnik 6\u20132, 6\u20134\nDoppio maschile.\n Jonas Bj\u00f6rkman / Maks Mirny hanno battuto in finale Bob Bryan / Mike Bryan 3\u20136, 6\u20133, [10\u20137]\nDoppio femminile.\n Maria Elena Camerin / Gisela Dulko hanno battuto in finale Marta Domachowska / Sania Mirza 6\u20134, 3\u20136, 6\u20132"}
{"id": "2581733", "revid": "26884850", "url": "https://it.wikipedia.org/wiki?curid=2581733", "title": "357 Magnum", "text": ""}
{"id": "2581734", "revid": "76069", "url": "https://it.wikipedia.org/wiki?curid=2581734", "title": "Tbaeng Meanchey", "text": ""}
{"id": "2581737", "revid": "486946", "url": "https://it.wikipedia.org/wiki?curid=2581737", "title": "Tbeng Meanchey", "text": ""}
{"id": "2581738", "revid": "47767", "url": "https://it.wikipedia.org/wiki?curid=2581738", "title": "D\u012bm\u012btrios Rall\u012bs", "text": "Rall\u012bs \u00e8 un discendente di un'antica famiglia politica greca. Prima dell'indipendenza greca, suo nonno, Alexander Rall\u012bs, era un benestante fanariota. Suo padre, George Rall\u012bs, copriva la carica di ministro nel governo di Andreas Miaoulis e, in seguito, capo della corte suprema di giustizia greca.\nVenne eletto in parlamento nel 1872; divenne ministro in numerosi gabinetti e copr\u00ec la carica di primo ministro della Grecia per cinque volte. Il suo ultimo governo venne proclamato nel 1920, govern\u00f2 che vide il re Costantino I di Grecia tornare al trono. Mor\u00ec di cancro, all'et\u00e0 di 77 anni, nel 1921.\nI\u014dann\u012bs Rall\u012bs, figlio di D\u012bm\u012btrios, fu il terzo e ultimo primo ministro collaborazionista durante l'occupazione nazista, e Ge\u014drgios Rall\u012bs, nipote di D\u012bm\u012btrios, fu primo ministro greco nei primi anni del 1990."}
{"id": "2581741", "revid": "287204", "url": "https://it.wikipedia.org/wiki?curid=2581741", "title": "Battaglia della Foresta di Hurtgen", "text": ""}
{"id": "2581743", "revid": "7", "url": "https://it.wikipedia.org/wiki?curid=2581743", "title": "Loredana Padoan", "text": ""}
{"id": "2581744", "revid": "1013865", "url": "https://it.wikipedia.org/wiki?curid=2581744", "title": "Phnom Tbeng Meanchey", "text": "Phnom Tbeng Meanchey, trascritta anche come Tbaeng Meanchey o Tbeng Meanchey, \u00e8 il capoluogo della provincia di Preah Vihear nel distretto di Tbeng Meanchey."}
{"id": "2581750", "revid": "110157", "url": "https://it.wikipedia.org/wiki?curid=2581750", "title": "Ponte Steffenbach", "text": "Il ponte Steffenbach (in tedesco \"Steffenbachbr\u00fccke\") \u00e8 un ponte ferroviario posto sulla tratta dismessa di montagna della ferrovia svizzera Briga-Disentis, che varca il torrente Steffenbach. Costruito nel 1926 dalla ditta Theodor Bell &amp; Cie, ha la particolarit\u00e0 di essere smontabile e ripiegabile.\nLa Briga-Disentis \u00e8 una ferrovia di montagna a scartamento metrico della Svizzera che ha origine a Disentis nel Canton Grigioni dove si connette alla rete della ferrovia Retica. La linea attraversa il passo del Furka sin dal 1911. Nel tratto difficile tra Realp ed Oberwald, ove l'originario ponte in muratura sul torrente Steffenbach era stato distrutto o danneggiato pi\u00f9 volte a causa delle slavine, venne costruito un ponte particolare e forse unico al mondo, su una tratta in ascesa del 110 per mille e con cremagliera, con una struttura smontabile per poterlo proteggere nel periodo invernale quando la ferrovia veniva chiusa al traffico. Nel 1925 venne bandito un concorso e fu scelta la proposta della ditta lucernese Theodor Bell &amp; Cie di Kriens; questa lo consegn\u00f2 l'anno seguente. Il ponte, della lunghezza complessiva di poco meno di 37 m, veniva rimontato in circa 10 ore in primavera alla riattivazione del servizio ferroviario. In seguito alla costruzione della galleria di base della Furka la tratta montana \u00e8 stata chiusa al traffico ed in seguito attivata, dalla Dampfbahn Furka-Bergstrecke, come una ferrovia-museo di cui il ponte rappresenta una particolarit\u00e0.\nIl ponte consta di tre sezioni in acciaio, a travata semplice. Le sue misure sono: 11,653 m la travata superiore, 11,298 m quella inferiore e la campata centrale, 13,290 m. Di queste le due estreme sono incernierate alle due spallette laterali e possono essere calate gi\u00f9 e appoggiate ad esse. La sezione centrale \u00e8 incernierata a quella laterale inferiore e viene ripiegata su essa a battente; due puntoni a traliccio sostengono le due sezioni estreme in posizione di \"ponte montato\" mentre si ripiegano anch'esse quando \u00e8 smontato. Gli argani di sollevamento completi di pulegge e carrucole sono presenti sul posto montati su due portali in acciaio posti alle due estremit\u00e0, a cavallo al binario, e controventati da tiranti appositi."}
{"id": "2581760", "revid": "767487", "url": "https://it.wikipedia.org/wiki?curid=2581760", "title": "Lances de Malissard", "text": "Le Lances de Malissard (2.045 ) sono una montagna delle Prealpi della Chartreuse nelle Prealpi di Savoia. si trovano nel dipartimento francese dell'Is\u00e8re.\nPi\u00f9 che di una vetta singola si tratta di una lunga cresta orientata nord-sud."}
{"id": "2581762", "revid": "767487", "url": "https://it.wikipedia.org/wiki?curid=2581762", "title": "William Mc Pherson", "text": "Carriera.\nGiunse dalla Gran Bretagna al Naples Foot-Ball &amp; Cricket Club nel 1910.\nCon i napoletani rimane per un biennio, partecipando solo a tornei minori come la coppa Lipton che vinse nel 1911.\nSempre nel 1911 passa ai toscani della SPES Livorno, ed anche con i \"labronici\" gioca solo competizioni locali.\nGioca il suo primo campionato italiano nel 1912, con il , mettendo a segno tre reti ed ottenendo il secondo posto della Prima Categoria 1912-1913.\nAnche con i \"rossoblu\" rimane un anno solo, poich\u00e9 la stagione seguente passa allo Spezia."}
{"id": "2581765", "revid": "1442080", "url": "https://it.wikipedia.org/wiki?curid=2581765", "title": "Cincinnati Masters 2006 - Singolare maschile", "text": "Il singolare del Cincinnati Masters 2006 \u00e8 stato un torneo di tennis facente parte dell'ATP Tour.\nRoger Federer era il detentore del titolo, ma ha perso nel 2\u00ba turno contro Andy Murray.\nAndy Roddick ha battuto in finale Juan Carlos Ferrero 6\u20133, 6\u20134."}
{"id": "2581768", "revid": "2057018", "url": "https://it.wikipedia.org/wiki?curid=2581768", "title": "Sestao Sport Club", "text": "Il Sestao Sport Club \u00e8 stata una societ\u00e0 calcistica spagnola, con sede a Sestao.\nFondato nel 1916 e considerato un club storico del calcio spagnolo, fall\u00ec nell'estate 1996 in seguito a pesanti problemi finanziari. Sulle ceneri della societ\u00e0 \u00e8 stato fondato il Sestao River Club, attualmente militante in Segunda Divisi\u00f3n B, terzo livello del campionato spagnolo.\nCollegamenti esterni.\n Sito ufficiale"}
{"id": "2581769", "revid": "287204", "url": "https://it.wikipedia.org/wiki?curid=2581769", "title": "Palazzo Tafani da Barberino", "text": "Palazzo Tafani da Barberino \u00e8 il edificio storico del centro di Firenze, situato in Borgo dei Greci 20.\nStoria e descrizione.\nL'edificio affaccia davanti allo sbocco di via Magalotti. Presenta uno scudo con tre tafani (in riferimento alla famiglia Tafani da Barberino che lo ebbe come propriet\u00e0 e che poi si chiam\u00f2 Barberini sostituendo nell'arme le api ai meno nobili tafani) e una memoria che ricorda come il palazzo quattrocentesco sia stato restaurato da Beatrice Corsini nei Pandolfini nel 1828. Restauro che evidentemente ha comportato la ricostruzione ex novo di molte parti, come da prassi propria del tempo, conferendo al palazzo un'aria un po' falsa, propria di un edificio nuovo seppure in stile. \nCos\u00ec Marcello Jacorossi: \"Antica dimora della famiglia che dal castello di Val d'Elsa, donde era originaria, si chiam\u00f2 Da Barberino. Abit\u00f2 qui quel Messer Francesco che visse nel XIV secolo e che fu celebre legista e poeta. Nel 1427, la casa appartenne a Taddeo di Francesco di Maffio. Pi\u00f9 tardi il ramo principale della famiglia si stabil\u00ec nella casa edificata di nuovo in piazza di Santa Croce, ma conserv\u00f2 costantemente il possesso di questa vecchia dimora. All'estinzione della famiglia, avvenuta nel XVII secolo, la casa con gli altri beni pass\u00f2 in eredit\u00e0 ad un ramo dei Colonna di Roma che si chiam\u00f2 dei Barberini e da questi pervenne ai principi Corsini\".\nLa facciata \u00e8 caratterizzata da un doppio portale centinato e finestre rettangolari, e i piani superiori con una doppia fila di sei finestra ad arco centinate su cornici marcapiano. Vi si trova lo stemma Tafani accompagnato da un'iscrizione:"}
{"id": "2581771", "revid": "599013", "url": "https://it.wikipedia.org/wiki?curid=2581771", "title": "Chiesa di San Giovanni Battista (Vittorio Veneto)", "text": "La chiesa di San Giovanni Battista \u00e8 un edificio sacro di Vittorio Veneto, situato a Serravalle.\nStoria.\nLa chiesa del Battista fu edificata nel 1367 nell'area a nord della rocca di Serravalle e divenne sede dei Frati Minori Conventuali. Nel secondo XV secolo fu ampliata e abbellita con affreschi, che nel XVII secolo, in occasione di una pestilenza, furono coperti da uno strato di calce.\nNel 1769 l'ordine religioso fu soppresso e sostituito, solo nel 1895 dai Padri Barnabiti, fino al 1912. Nel 1920 subentrarono i Frati Carmelitani, che vi restarono per tutto il secolo.\nNel 1944 furono scoperti i preziosi affreschi delle cappelle di sinistra, restaurati una prima volta nel 1949-50, una seconda negli anni 1990; nel secondo Novecento furono aggiunti il mosaico della lunetta del portale e le attuali vetrate del rosone e delle finestre.\nNel 2004 i Carmelitani hanno lasciato il convento, che \u00e8 diventato, dopo essere stato da essi acquistato, sede del \"Centro di Solidariet\u00e0 Ceis\" e della Fondazione Progetto Uomo.\nDescrizione.\nEsterni.\nLa facciata a capanna, in stile romanico, \u00e8 aperta da un rosone quattrocentesco a cinque lobi, da un portale rettangolare della stessa epoca e sovrastato da una lunetta contenente un mosaico novecentesco con \"San Giovanni Battista\", infine da una coppia per lato di alte monofore; la sommit\u00e0 \u00e8 percorsa da un cornicione e sovrastata da tre piccoli pinnacoli.\nA sud, adiacente al lato destro della chiesa, c'\u00e8 il convento dei Carmelitani, elegante struttura risalente al secondo Trecento, con facciata in bugnato con dipinti in alto 14 stemmi (1922); dentro \u00e8 presente il chiostro di origine quattrocentesca, con colonne ottagonali di ordine corinzio.\nDietro si erge il campanile romanico, datato 1427, struttura romanica con la cella campanaria aperta da bifore, terminante in una piccola cupola seicentesca di forma ottagonale e aperta su quattro lati da monofore a tutto sesto.\nInterni.\nAll'interno la chiesa \u00e8 ricca di opere d'arte accumulatesi nei secoli, dislocate nei quattro ambienti: la navata centrale, le due cappelle di sinistra, le due cappelle di destra e il coro.\nParte sinistra.\nA sinistra dell'ingresso ci sono un affresco con \"Madonna col Bambino\", della fine del XV secolo, opera di Matteo Cesa, e una tela tardo seicentesca di Gaspare Fiorentino rappresentante \"Adorazione dei Magi\".\nNella prima cappella di sinistra \u00e8 conservato un altare con la pala di Jacopo da Valenza \"Madonna col Bambino tra i santi Giuseppe, Giovanni Battista, Gioacchino e Anna\", del 1502; nella seconda cappella sono appesi alla parete \"Stimmate di San Francesco d'Assisi\" di anonimo cinquecentesco, \"San Rocco e Madonna della Salute\" del Frigimelica del 1607 e \"San Bernardino da Siena tra i santi Girolamo Emiliani, Gaetano da Thiene, Pietro d'Alcantara e Leonardo da Limoges\"; accanto ad essi un altare con \"Sant'Antonio da Padova\" del Frigimelica.\nNella navata centrale la parete sinistra \u00e8 abbellita da tre ante d'organo dipinte anch'esse da Francesco Frigimelica: \"Sant'Antonio da Padova\", \"San Giovanni Battista\" e \"San Francesco d'Assisi\"; la quarta anta si trova sulla parete opposta, a destra, dove \u00e8 dislocato l'organo, e rappresenta \"San Nicola da Bari\".\nAltare.\nL'altare maggiore \u00e8 del XVII secolo in marmo di Carrara e in stile barocco; esso si pone al centro di un ambiente le cui pareti laterali sono coperte da due grandi tele di Agostino Ridolfi: \"Giudizio Universale\" (1688, a destra) e \"Diluvio Universale\" (1689, a sinistra), inserite in cornici lignee del Brustolon; dietro, nell'abside di forma eptagonale, \u00e8 collocata la pala di Francesco da Milano \"Battesimo di Cristo con santi Giovanni Battista, Francesco d'Assisi e Antonio da Padova\", olio su tavola risalente al 1529.\nParte destra.\nA destra si trovano i dipinti di maggiore rilevanza storica, ossia gli affreschi quattrocenteschi rispettivamente della cappelle Galletti e della cappella Sanfiori.\nNella prima (voluta dalla nobile famiglia locale dei Galletti) sono affreschi con episodi della \"vita di San Nicola\", opere realizzate tra 1460 e 1470 da artista anonimo. Tra gli affreschi \u00e8 inserita una tela del 1607 di Francesco Frigimelica con \"San Nicola da Bari coi santi Bonaventura e Ludovico da Tolosa e il committente Manenti da Gabbiano\".\nNella seconda cappella (voluta dalla nobile famiglia locale dei Sanfiori) sono affrescate figure composite, tra le quali i padri della Chiesa, dei profeti e i dodici apostoli: queste opere sono attribuite ad Antonio Zago, documentato nell'area tra 1482 e 1507. Inserito tra gli affreschi quattrocenteschi, un affresco cinquecentesco proveniente dal chiostro annesso alla chiesa, lavoro di Francesco da Milano rappresentante \"Sacra Famiglia\"."}
{"id": "2581777", "revid": "713168", "url": "https://it.wikipedia.org/wiki?curid=2581777", "title": "Zudreti", "text": "Gli zidreti o zudreti (latino: Zydretae; traslitt. dal greco:, Zudretai o Zudreitai) era un popolo antico della Colchide riportato nei resoconti classici come dimorante lungo la costa del Pontus Euxinus (Mar Nero), sul lato meridionale del fiume Apsaro (attuale \u00c7oruh/Chorokhi nei territori al confine della Turchia e Georgia), e tra i machelonoi e le trib\u00f9 laz. L'autore romano del II secolo, Arriano, elenca molti vicini, probabilmente trib\u00f9 etnicamente relazionate, che sono in base all'orientazione da ovest est: i sannoi, drilae, machelonoi, heniochoi, zudreitai, e lazoi (\"Perip.\" 1 1.1-2). L'anonima opera (probabilmente scritta dopo il IV secolo) \"Periplus Ponti Euxini\" li colloca pi\u00f9 a sud tra i fiumi Akamosis e Archabis. Poco si conosce riguardo alla vita politica e sociale dei zidreti, ma al tempo in cui Arriano li descrisse (130-140 d.C. ca.), essi sembra siano stati soggetti al re di Iberia (Georgia orientale). "}
{"id": "2581781", "revid": "352448", "url": "https://it.wikipedia.org/wiki?curid=2581781", "title": "Zidreti", "text": ""}
{"id": "2581787", "revid": "1428919", "url": "https://it.wikipedia.org/wiki?curid=2581787", "title": "Ponte Papa Giovanni XXIII", "text": "Il ponte Papa Giovanni XXIII \u00e8 un ponte di Ragusa e scavalca la vallata Santa Domenica che divide il centro storico dalla parte sud della citt\u00e0. Fu completato nel 1964, un anno dopo la morte di papa Giovanni XXIII.\n\u00c8 l'ultimo dei tre ponti del centro ad essere stato costruito ed \u00e8 anche conosciuto come \"ponte nuovissimo\" - essendo stato realizzato dopo il ponte vecchio (1843) e il ponte nuovo (1937) - o \"ponte San Vito\". Collega il rione del \"Carmine\" con il quartiere dei Cappuccini. \u00c8 diventato una fondamentale arteria stradale del centro della citt\u00e0 usato sia da automobili che da autobus urbani.\nArchitettura.\nL'impalcato del ponte \u00e8 composto da un unico arco in calcestruzzo armato dalle linee moderne. Ha 4 corsie stradali di cui le due centrali sono usate per il traffico cittadino e le due laterali per la sosta."}
{"id": "2581788", "revid": "767487", "url": "https://it.wikipedia.org/wiki?curid=2581788", "title": "L'ultima valle", "text": "L'ultima valle (\"The Last Valley\") \u00e8 un film del 1970 diretto da James Clavell.\nPellicola britannica basata sull'omonimo romanzo di John Barclay Pick. Tratta i temi della guerra di religione, della pace, dell'amore irrealizzabile, della superstizione e della stregoneria.\nTrama.\nNell'autunno del 1637, nell'ultimo periodo della Guerra dei trent'anni, a sud della cittadella di Rheinfelden e del fiume Reno, un gruppo di mercenari imperversa nelle valli montane. La storia si apre con uno scenario raccappricciante, un'orda di scalmanati assalta poche capanne di legno, uccidendo, devastando, stuprando e rubando galline e buoi per mangiarsele subito; fra loro anche un bambino che come loro, spara e uccide. Un viandante riesce a scappare ma si imbatte in una moltitudine di morti con evidenti i segni della peste, si inciampa e cade su un mucchio di appestati morti, scappa e vede alcune persone impiccate, altri impestati morti e abbandonati nel bosco su un carretto, senza sepoltura.\nVogel, un ex professore dell'universit\u00e0 di Heidelberg, in fuga dalla violenza endemica nella Germania di quel periodo, dopo aver perso tutti i parenti nel sacco di Magdeburgo, riesce fortuitamente a trovare una valle nascosta, non sfiorata dalla guerra e dalla fame. La pace e il benessere si contrappongono alle precedenti scene di morte, nella visione di covoni di grano, in fila ad asciugare al sole e di filari ordinati d'uva, della quale avidamente si nutre subito. Una chiesetta si profila tra gli alberi, poi arrivato nel villaggio, che sembra abbandonato, Vogel entra in una casa e vinto dalla stanchezza si addormenta. Ma dei rumori lo svegliano, nel frattempo sono arrivati anche i mercenari e lo catturano. Vogel convince il Capitano dei mercenari a servirsi del villaggio come rifugio per s\u00e9 e il suo plotone di 23 uomini, durante l'inverno e chi non \u00e8 d'accordo toglierlo di mezzo. Il Capitano uccide subito Korski uno dei suoi uomini che non era d'accordo, fra lo sgomento di Vogel ma la divergenza permane fra chi vuole rimanere l'inverno nella valle e chi come Hansen, vuole razziare il villaggio e tornare al campo militare. Un secondo uomo, Shutz, che non \u00e8 d'accordo viene eliminato e pure eliminato Eskesen un fanatico Protestante perch\u00e9 voleva bruciare la chiesetta dei Cattolici, come avevano fatto finora con tutte le chiese cattoliche. Ma il Capitano, questa chiesa ha deciso di salvarla per non inimicarsi i valligiani con i quali deve passare l'inverno.\nVogel fa da intermediario fra i montanari e i soldati e convince Gruber, il capo del villaggio, ad accettare la presenza dei soldati per l'inverno, in cambio di salvaguardare il villaggio dal saccheggio e dal non molestare le donne. Vogel \u00e8 ammalato di polmonite ma Erica esperta di erbe medicinali, lo cura e lo guarisce con le sue conoscenze di medicina seicentesca. Il Capitano patteggia le condizioni con Gruber e Padre Sebastiano: ospitarli e fornire cibo e alcune vedove, almeno sei, per i suoi uomini. In cambio si impegna a non devastare il villaggio, a rispettare le donne e gli averi dei valligiani. Padre Sebastiano dar\u00e0 un'indulgenza plenaria alle sei donne, giovani e piacenti e Gruber pagher\u00e0 le prestazioni alle vedove. Gruber ed Erica programmano di uccidere il Capitano e i suoi accoliti durante l'inverno ma vengono interrotti dal Capitano che si presenta in casa di Gruber. Per s\u00e9 il Capitano vuole Erica, la moglie di Gruber, e se la giocano a dadi. Il Capitano \u00e8 perdente ma Erica bara nella lettura dei dadi e lo fa vincere. Gruber si arrabbia ma si allontana senza fiatare. Vogel viene costretto dal Capitano a gestire le dispute tra la gente del villaggio e i soldati.\nIl Capitano vuole spostare la statua della Madonna dal sentiero che porta nella valle ma Padre Sebastiano si oppone. I valligiani accorrono armati in massa e per il Capitano si mette male; ma interviene Vogel che dice di avere fatto un sogno, di avere visto la Madonna scomparire alla vista di uno squadrone di soldati, per proteggere il villaggio e questo basta per calmare tutti gli animi. Ma molti, compreso Padre Sebastiano, dubitano della veridicit\u00e0 di Vogel; capiscono che il sogno se lo \u00e8 inventato. Hansen tenta di violentare Inge, che \u00e8 andata a pregare nel bosco, dove \u00e8 stata riposizionata la Madonna ma Vogel, che l'aveva seguita, la difende e mette in fuga Hansen, che ritorna al villaggio e con altri due commilitoni tenta un agguato per eliminare il Capitano. Bussa alla porta dove il Capitano sta con Erica dicendo che Vogel ha violentato Inge. Il Capitano sta per aprire ma Erica \u00e8 diffidente e mette in guardia il Capitano. Hansen non riesce nell'intento e i tre ribelli scappano a cavallo. Mentre fervono i preparativi per contrastare eventuali invasori richiamati da Hansen, Erica fa una fattura nel bosco, invocando Satana, Principe delle Tenebre, affinch\u00e9 uccida Hansen e i suoi compagni prima che rivelino ad altri l'esistenza del villaggio.\nTuttavia i tre fuggitivi ritornano al villaggio con una banda di 30 uomini per saccheggiare e bruciare, ma il Capitano, i suoi rimanenti 17 uomini e i valligiani respingono l'attacco e annientano tutti gli opponenti. Hansen, gi\u00e0 colpito dal Capitano, viene preso a colpi di mazza da Julio il bambino e poi finito da Graf. Finalmente arriva l'inverno, il passo che conduce alla valle diventa inagibile e al villaggio si rilassano; ma non tutti. Gruber incontra Erica e le ricorda i loro programmi di eliminazione della banda ma Erica lo sconsiglia e Gruber non ne fa pi\u00f9 niente. Verso la fine dell'inverno, arriva Mathias un venditore di salgemma e porta le ultime cattive notizie; \u00e8 stato un inverno terribile, il peggiore, non c'\u00e8 una fattoria o un villaggio, nel giro di una settimana di cavallo, che non sia stata saccheggiato e devastato, a Friburg molti sono diventati cannibali. Per quanto riguarda la guerra, gli imperiali sotto il generale Werth, sono schierati sulla riva destra del Reno, i Protestanti sotto il principe Bernardo di Sachsen-Weimar, sono schierati pi\u00f9 a sud, sulla riva sinistra del Reno.\nIl villaggio \u00e8 in mezzo. Se il principe Bernardo vuol ricevere gli aiuti francesi promessigli dal cardinale Richelieu, il principe Bernardo \u00e8 obbligato ad attraversare il Reno attraverso il ponte che conduce a Rheinfelden; le sue truppe sono senza viveri e senza paga da tutto l'inverno. Il Capitano \u00e8 schierato col principe Bernardo e decide di aiutarlo ad attraversare il ponte. Il Capitano lascia il comando a Vogel e verso la fine di febbraio 1638 si decide di spostarsi con una parte dei suoi uomini verso nord per partecipare alla battaglia di Rheinfelden. Inge si \u00e8 innamorata di Vogel e gli propone di stare assieme ma Vogel rifiuta, perch\u00e9 non ha la possibilit\u00e0 di proteggerla. Erica si \u00e8 innamorata del Capitano e gli chiede di portarla con s\u00e9 ma il Capitano rifiuta perch\u00e9 con lui non sarebbe sicura.\nVogel, che teme di essere ucciso da Gruber, viene costretto a rimanere nel villaggio con alcuni soldati, a mantenere l'ordine fino al ritorno del Capitano. Erica viene scoperta da Padre Sebastiano mentre pratica una fattura per salvare la vita del Capitano. Padre Sebastiano redime la strega e salva l'anima di Erica bruciandola sul rogo. Uno dei soldati spinge padre Sebastiano tra le fiamme e muore con lui. Finalmente il principe Bernardo ha vinto la battaglia ma il Capitano ha perso tutti i suoi uomini, salvo uno. Il Capitano stesso sebbene mortalmente ferito, ritorna alla valle. Al ritorno nella valle, Gruber organizza un'imboscata contro il Capitano e Vogel, il quale fugge e tenta di avvisare il Capitano ma quando lo incontra il Capitano muore per le ferite riportate. Vogel decide di andarsene alla ventura, convincendo Inge a non seguirlo e a rimanere a vivere nel villaggio assieme ad Andreas col quale era fidanzata. La nebbia avvolge la dipartita di Vogel e la coppia Inge e Andreas, rimasti a guardarlo partire, si dissolve anch'essa nella nebbia.\nProduzione.\nIl film \u00e8 stato quasi integralmente girato a Trins, in Tirolo e gli interni in Inghilterra, negli Halliford Studios, Shepperton, Surrey.\nColonna sonora.\nLa musica di John Barry \u00e8 suonata dalla City Of Prague Philharmonic Orchestra, diretta da Nic Raine, \u00e8 a tratti dolce e struggente, quando sottolinea le positivit\u00e0 della pace e della tranquillit\u00e0 godute nella valle ed \u00e8 misteriosa e truce quando sottolinea scene negative di violenza e di guerra. Il Coro Crouch End Festival canta le liriche in latino e in tedesco, temi pastorali per i momenti pi\u00f9 tranquilli e passaggi marziali per le sequenze d'azione.\nAccoglienza.\nIl film, pur contando sulle interpretazioni molto positive di Michael Caine, Omar Sharif, Florinda Bolkan e in generale di tutto il cast, malgrado la trama e gli intrighi interessanti, offrendo peraltro un'analisi approfondita delle criticit\u00e0 religiose, etiche e politiche del \"Secolo di ferro\", fu un costoso fallimento. \u00c8 una pellicola che narra eventi atroci, metafora trasparente di tristi realt\u00e0 contemporanee. L'opera guadagn\u00f2 affitti di 380.000 dollari in Nord America e 900.000 dollari in altri paesi, registrando una perdita complessiva di 7.185.000 dollari.\nCritica.\nIl 29 gennaio 1971, sul \"New York Times\" Vincent Camby ha scritto che il film \"L'ultima valle\" \u00e8 un sogno di sopravvivenza. Narrare gli orrori atroci della guerra dei Trent'anni e della peste \u00e8 una metafora degli orrori contemporanei."}
{"id": "2581789", "revid": "88740", "url": "https://it.wikipedia.org/wiki?curid=2581789", "title": "Michele Crisafulli Mond\u00eco", "text": "Biografia.\nOrigini familiari.\nMichele Crisafulli Mond\u00eco nasce da facoltosa famiglia di latifondisti. Il padre, l'avvocato \"Francesco Antonio Crisafulli-Trimarchi\" (1836-1904) appartiene ad un'agiata famiglia aristocratica proveniente da Savoca, la madre \"Amalia Elvira Mond\u00eco dei marchesi di Navarri\" (1854-1908) discende da un nobile casato di origine spagnola, trapiantato a Messina nel XVI secolo.\nLa famiglia Crisafulli-Trimarchi-Mond\u00eco, che vive tra Messina, Savoca e Santa Teresa di Riva, possiede vaste propriet\u00e0 agrarie e urbane nei comuni di Savoca, Santa Teresa di Riva e Capo d'Orlando. Il nonno paterno, notar \"Vincenzo Crisafulli\" (1794-1868) era stato cassiere comunale di Savoca; i due zii paterni furono il sacerdote \"Giuseppe Crisafulli Trimarchi\" (1819-1887), preside della Facolt\u00e0 di Lettere, e il professor Michele Crisafulli Trimarchi, preside della facolt\u00e0 di Medicina dell'Ateneo Messinese).\nFormazione e prima attivit\u00e0 politica.\nSi laurea in Giurisprudenza a Messina. Nel 1907 inizia la sua carriera politica con l'elezione a sindaco del comune di Santa Teresa di Riva: manterr\u00e0 tale carica fino al 1917. Nel 1908, scampa, per un puro caso, al Terremoto di Messina, in cui perdono la vita cinque dei suoi otto fratelli (una sorella e quattro fratelli) e la madre. Nel 1917, diventa consigliere provinciale a Messina e inizia la sua collaborazione politica col duca Giovanni Antonio Colonna di Cesar\u00f2, esponente dei demosociali. Tra il 1917 e il 1920, ricopre altres\u00ec le cariche di assessore e vicesindaco nella giunta comunale di Santa Teresa di Riva, presieduta, in quegli anni, dal sindaco Cav. \"Vittorio Caminiti\".\nNel 1919 si candida con i radicali alla Camera dei deputati ma non viene eletto. Nel 1921 \u00e8 eletto deputato con la lista del partito Agrario.\nAdesione al fascismo.\nAd agosto del 1923, aderisce al movimento fascista, divenendo in breve tempo capo indiscusso del fascismo nel Messinese, emarginando il fondatore del fascio messinese, Gennaro Villelli, e dirigendo con energia la fascistizzazione di tutta la provincia.\nNel 1924 \u00e8 rieletto deputato nel Listone nel collegio unico siciliano e viene riconfermato anche nella successiva legislatura nel 1929. Pi\u00f9 volte \u00e8 segretario provinciale del PNF a Messina. Diviene amico personale e collaboratore del duce, e lo stesso Benito Mussolini trascorre pi\u00f9 volte, in gran segreto, alcuni giorni di villeggiatura nella villa del Crisafulli a Santa Teresa di Riva, oggi conosciuta come Villa Crisafulli-Ragno.\nCarriera politica a Messina.\nNel corso degli anni venti \u00e8 presidente del Rotary Club di Messina. Promuove a Santa Teresa di Riva e dintorni la costruzione di alcune opere pubbliche. Sponsorizza, in collaborazione con l'attore Piero Carnabuci, suo concittadino, la promozione di spettacoli teatrali presso il Teatro antico di Taormina.\nVerso la met\u00e0 degli anni venti, la sua unica figlia (adottiva) Aldea Righetti Crisafulli, va in sposa all'avv. Luigi Ragno, commissario prefettizio e podest\u00e0 di Santa Teresa di Riva tra il 1924 e il 1929.\nNel 1929, entra in contrasto con l'onorevole Ludovico Fulci, gi\u00e0 ministro delle poste, amico personale di re Vittorio Emanuele III. A causa di ci\u00f2 \u00e8 espulso per un certo periodo dal Partito Fascista e costretto a riparare per qualche tempo in Spagna. Tornato a Messina si dedica all'industria agrumaria: ha per\u00f2 ormai perduto la leadership del fascismo nella provincia di Messina.\nNel 1942 lascia la citt\u00e0 di Messina, martellata da continui bombardamenti aerei anglo-americani, e ripara nella tranquilla Savoca, alloggiando nell'antico palazzotto dei suoi avi, sito in via San Michele, presso l'antica \"Porta della Citt\u00e0\". Morir\u00e0 improvvisamente il 26 febbraio 1943, a Savoca, stroncato da un infarto. Viene tumulato nella cappella gentilizia delle famiglie Crisafulli-Trimarchi nel Gran Camposanto di Messina.\nMassone, fu membro della Gran Loggia d'Italia."}
{"id": "2581794", "revid": "110157", "url": "https://it.wikipedia.org/wiki?curid=2581794", "title": "The Supremes (album)", "text": "The Supremes \u00e8 un album del gruppo musicale statunitense The Supremes pubblicato dalla Motown Records nel 1975."}
{"id": "2581795", "revid": "226458", "url": "https://it.wikipedia.org/wiki?curid=2581795", "title": "Anficlo", "text": "Nella mitologia greca, Anficlo \u00e8 un guerriero troiano che Omero menziona nel libro XVI dell'\"Iliade\", senza tuttavia fornire altre informazioni sul suo conto. La sua morte \u00e8 accuratamente descritta dal poeta con dovizia di particolari cruenti.\nIl mito.\nOrigini.\nIn quanto troiano (non ci \u00e8 dato sapere se altrimenti si fosse trattato di un alleato dell'Asia Minore, come sarebbe ipotizzabile), Anficlo partecip\u00f2 al conflitto, schierandosi nel partito antiacheo e offrendosi per la difesa della patria al costo della vita.\nMorte.\nNella mischia che segu\u00ec all'arrivo di Patroclo in battaglia, Anficlo tent\u00f2 di trafiggere con la sua arma Mege, sovrano di Dulichio; mentre il troiano gli si avventava contro, Mege, attento, prevenne il suo attacco e reag\u00ec conficcandogli la lancia nella coscia, nel punto in cui \u00e8 pi\u00f9 grande il muscolo umano. La punta dell'asta stracci\u00f2 muscoli e tendini, sicch\u00e9 Anficlo, abbandonato agonizzante sul suolo, mor\u00ec dissanguato dopo pochi minuti e la sua ombra scivol\u00f2 nell'Ade."}
{"id": "2581797", "revid": "554814", "url": "https://it.wikipedia.org/wiki?curid=2581797", "title": "Furchetta", "text": "La Furchetta (\"Furch\u0451ta\" in tedesco e ladino, 3.025 - detta anche \"Cima Furchetta\") \u00e8 una montagna del Gruppo delle Odle nelle Dolomiti. Si trova nella provincia autonoma di Bolzano.\nDescrizione.\nLa montagna si trova nel parco naturale Puez-Odle. Pu\u00f2 essere salita partendo dal rifugio Firenze in circa tre ore. \nAlpinismo.\nLa prima ascensione riconosciuta ufficialmente \u00e8 quella realizzata nel 1880 dall'alpinista Johann Santner. In precedenza la vetta era stata raggiunta almeno da una persona, Johann Baptist Vinatzer, nel 1870.\nVinatzer.\nJohann Baptist Vinatzer fu un cacciatore gardenese che divenne in seguito guida alpina, raggiunse per primo la cima della Furchetta nel 1870 ed il 27 luglio 1886 scal\u00f2 la \"Piccola Furchetta\" (3.000\u00a0m) lungo il pendio sudest e nello stesso giorno scal\u00f2 il \"Sas dla Porta\" (2.964\u00a0m) con Ludwig Purtscheller.\nParete nord.\nLa sua parete nord fu uno dei \"problemi\" affrontati dagli arrampicatori dolomitici della prima met\u00e0 del Novecento e fu teatro di salite storiche. Nel 1914 Hans D\u00fclfer, con Luis Trenker, sal\u00ec lungo lo spigolo fino ad un terrazzino, poi denominato \"pulpito D\u00fclfer\". Si ritir\u00f2 davanti ai 200 metri di roccia verticale e friabile che lo separavano dalla cima. Il problema fu risolto il 1\u00ba agosto 1925 da Emil Solleder e Fritz Wiessner, che con una lunga traversata a destra a intercettare un sistema di fessure tracciarono uno dei primi VI gradi dolomitici (una settimana dopo Solleder salir\u00e0 il Civetta lungo la via considerata storicamente il primo VI grado ufficiale). Il raddrizzamento del percorso fu uno dei capolavori di Batista Vinatzer. Con Giuani Rifesser l'8 agosto 1932 super\u00f2 il tratto soprastante il pulpito con difficolt\u00e0 oggi stimate di VII grado su roccia marcia, tanto che Eric Abram, primo a ripetere la variante ben 25 anni dopo, diede degli \"irresponsabili\" agli apertori."}
{"id": "2581799", "revid": "1013865", "url": "https://it.wikipedia.org/wiki?curid=2581799", "title": "Krati\u00e9", "text": "Krati\u00e9 (o \"Kracheh\") \u00e8 il capoluogo del distretto omonimo e dell'intera provincia di Krati\u00e9, in Cambogia.\nLa citt\u00e0 giace sulle sponde del Mekong. Un gruppo dell'ormai raro delfino dell'Irrawaddy staziona a nord della citt\u00e0 e la rende un centro noto agli appassionati dell'ecoturismo. Nel 2007 uno studio condotto dal \"Cambodian Mekong Dolphin Conservation Project\" (CMDCP), progetto collaborativo con il concorso di WWF, \"World Conservation Society\", Ministero dell'Agricoltura, Foreste e Pesca della Cambogia e \"Cambodian Rural Development Team\" (CRDT) ha stimato che gli esemplari presenti lungo i 190\u00a0km del tratto di Mekong compreso tra Krati\u00e9 e il confine con il Laos siano ormai ben sotto il centinaio, tra 66 e 86.\nLuoghi.\nOltre ai delfini, la maggior attrazione turistica di Krati\u00e9, sull'unica collina dei dintorni, poco a nord della citt\u00e0, sorge il \"wat\" di Phnom Sombok, da cui si gode un'ottima vista del Mekong."}
{"id": "2581802", "revid": "2196086", "url": "https://it.wikipedia.org/wiki?curid=2581802", "title": "Sky Italia (azienda)", "text": "Sky Italia S.r.l. \u00e8 un'azienda italiana attiva nel settore delle telecomunicazioni: in particolare, fornisce a pagamento la piattaforma televisiva Sky, il servizio OTT Now e il servizio di telefonia fissa e rete broadband Sky Wifi.\nLa societ\u00e0 \u00e8 propriet\u00e0 di Sky Group Limited, a sua volta controllata da Comcast Corporation, che l'ha acquisita da 21st Century Fox nel 2018. Attualmente, infatti, la partecipazione sociale di Sky Italia appartiene al 100% a Sky Group Limited, mentre in precedenza era controllata al 100% da 21st Century Fox e, inizialmente, circa il 20% era appartenuto a Telecom Italia.\nSky Italia ha sede legale e quartier generale a Milano in Via Monte Penice, 7. Inoltre, ha due sedi istituzionali: una nel centro di Roma e una a Cagliari.\nDal 6 settembre 2021 l'amministratore delegato \u00e8 Andrea Duilio.\nStoria.\nNel dicembre 1998 News Corporation si mostr\u00f2 interessata all'acquisto di Stream S.p.A., una delle due societ\u00e0 leader della pay TV in Italia. Tuttavia, come dichiarato dall'allora AD dell'azienda Miro Allione, l'accordo preliminare non and\u00f2 in porto, a causa di alcuni problemi sull'acquisto dei diritti TV delle competizioni calcistiche. L'accordo venne quindi concluso nell'aprile 1999, con l'acquisto del 35% di Stream da parte di News Corporation.\nSuccessivamente, dopo aver acquisito la maggioranza del capitale azionario di Stream S.p.A., nel 2002 News Corporation acquis\u00ec anche la rivale Telepi\u00f9 S.p.A., in precedenza sotto il controllo della francese Vivendi.\nNell'aprile del 2003 la Commissione europea autorizz\u00f2 la fusione tra le societ\u00e0 italiane Stream S.p.A. e Telepi\u00f9 S.p.A., le due aziende all'epoca attive in Italia nella fornitura di servizi televisivi a pagamento via satellite e via cavo. Da questa fusione nacque ufficialmente Sky Italia S.r.l., che inaugur\u00f2 ufficialmente le proprie trasmissioni il 31 luglio 2003 sotto la guida di Tom Mockridge.\nInizialmente, gli azionisti della neonata societ\u00e0 erano due:\nNel 2006 Telecom Italia vendette la propria quota a Rupert Murdoch, facendo diventare News Corporation l'unico azionista della societ\u00e0.\nIl 1\u00ba agosto 2011 Tom Mockridge lasci\u00f2 l'incarico di amministratore delegato dell'azienda ad Andrea Zappia.\nIl 28 giugno 2013, in seguito ad un riassetto organizzativo e alla chiusura di News Corporation, l'azienda pass\u00f2 sotto il controllo di 21st Century Fox, alla quale vengono affidate le attivit\u00e0 televisive e cinematografiche del precedente gruppo; la parte editoriale, invece, pass\u00f2 sotto il controllo della nuova News Corp.\nIl 13 novembre 2014 21st Century Fox vendette le sue quote in Sky Italia S.r.l. (100%) e Sky Deutschland GmbH (57.4%) alla controllata Sky plc.\nIl 30 marzo 2018 venne annunciata la stipulazione di un patto tra Sky Italia S.r.l. e Mediaset Premium S.p.A., il quale prevedeva che i canali di cinema e serie TV della piattaforma Mediaset Premium venissero resi disponibili anche su Sky e che quest'ultima avrebbe ceduto una buona parte delle proprie esclusive sportive alla piattaforma del digitale terrestre.\nNell'ottobre 2018 Comcast Corporation vinse l'asta per l'acquisizione del 100% di Sky plc, cambiandone il nome in Sky Group Limited.\nIl 1\u00ba ottobre 2019 Maximo Ibarra diventa amministratore delegato dell'azienda, ruolo che ricoprir\u00e0 fino al 30 giugno 2021.\nIl 16 giugno 2020 l'azienda ha lanciato Sky Wifi, entrando cos\u00ec nel mercato delle telecomunicazioni. Il servizio utilizza la rete FTTH di Open Fiber e, nelle aree dove non \u00e8 presente, la rete FTTC di Fastweb.\nIl 6 settembre 2021 Andrea Duilio diventa il nuovo amministratore delegato di Sky.\nServizi.\nSky Italia S.r.l. fornisce su abbonamento la piattaforma televisiva Sky Italia, fruibile via satellite, via cavo in tecnologia IPTV e sul digitale terrestre, e il servizio OTT Now, oltre al servizio di telefonia fissa e Internet a banda larga Sky Wifi.\nLa piattaforma comprende 97 canali tematici di news, serie tv, intrattenimento, sport, cinema, documentari, cartoni animati e musica acquistabili in pacchetti, oltre a 15 canali pay-per-view di cinema, sport e programmi per adulti e 5 canali opzionali a sottoscrizione separata.\nAttivit\u00e0 e concessionarie.\nTelevisione.\nSky Italia S.r.l. \u00e8 l'editore dei canali televisivi a pagamento a marchio Sky disponibili sulle proprie piattaforme, ovvero Sky Atlantic, Sky Investigation, Sky Serie, Sky Uno, Sky Arte, Sky Documentaries, Sky Nature, Sky TG24 (e il relativo canale Primo Piano), Sky Meteo 24, Sky Sport 24 e quelli dei pacchetti Sky Cinema, Sky Sport, Sky Calcio e Sky Primafila, nonch\u00e9 di Cielo.\nAttraverso la controllata Nuova Societ\u00e0 Televisiva Italiana si occupa di TV8, canale che trasmette in chiaro sul canale 8 del digitale terrestre e sulle piattaforme satellitari Tiv\u00f9sat e Sky in modalit\u00e0 FTV.\nPubblicit\u00e0.\nSky Media \u00e8 la concessionaria interna che raccoglie pubblicit\u00e0 per tutti i canali editi da Sky Italia, Fox Networks Group Italy, A+E Networks Italia, Paramount Networks Italia, dei canali a pagamento Gambero Rosso Channel, LaF, Classica e dei canali in chiaro del digitale terrestre TV8, Cielo, Sky TG24, Radio Italia TV e Deejay TV.\nLa concessionaria raccoglie pubblicit\u00e0 anche per i siti web a marchio Sky, per quello di National Geographic e per altri 300 portali.\nStreaming.\nNow \u00e8 un servizio di streaming video on demand e live disponibile nel Regno Unito, in Irlanda e in Italia. Disponibile senza contratto in formula prepagata, consente la visione di alcuni contenuti dell'offerta Sky tramite una videoteca di titoli selezionabili oppure tramite le dirette dei singoli canali."}
{"id": "2581804", "revid": "729019", "url": "https://it.wikipedia.org/wiki?curid=2581804", "title": "High Energy (album The Supremes)", "text": "High Energy \u00e8 un album del gruppo musicale statunitense The Supremes pubblicato dalla Motown Records nel 1976."}
{"id": "2581808", "revid": "180559", "url": "https://it.wikipedia.org/wiki?curid=2581808", "title": "LexCorp", "text": "La LexCorp (talvolta stilizzata come Lexcorp) \u00e8 una societ\u00e0 di capitali dei fumetti di Superman pubblicati dalla DC Comics, introdotta nel 1988 da John Byrne.\nStoria e descrizione.\nLa LexCorp \u00e8 un vasto insieme di aziende di propriet\u00e0 di Lex Luthor, il cittadino pi\u00f9 ricco e potente di Metropolis che, nato in povert\u00e0, eredita un premio assicurativo pari a trecentomila dollari che investe comperando alcune societ\u00e0 produttive e commerciali, ampliandone i guadagni e le propriet\u00e0 fino al giorno in cui si ritrova a capo di uno degli imperi finanziari pi\u00f9 in vista del mondo, in perenne competizione con la Wayne Enterprises di Gotham City.\nLe attivit\u00e0 di punta della LexCorp sono la produzione di armi, l'estrazione e la lavorazione del petrolio e altri minerali, attivit\u00e0 bancarie e finanziarie, costruzioni civili, trasporti, commercio, attrazioni turistiche, scienze ecologiche, filantropia. Attualmente, l'erede all'immenso patrimonio di Luthor \u00e8 la piccola Lena, unica figlia neonata del magnate avuta durante il matrimonio con la contessa Erica Alexandra del Portenza, ora sua ex moglie e nel contempo pi\u00f9 grande nemico dopo Superman.\nAltri media.\nVideogiochi.\nCompare nei seguenti videogiochi:"}
{"id": "2581809", "revid": "1318658", "url": "https://it.wikipedia.org/wiki?curid=2581809", "title": "Zinco", "text": "Lo zinco \u00e8 l'elemento chimico di numero atomico 30 e il suo simbolo \u00e8 Zn.\nLo zinco \u00e8 solido a temperatura ambiente. \u00c8 un metallo moderatamente reattivo, che si combina con l'ossigeno e altri non metalli; reagisce con acidi diluiti generando idrogeno. L'unico stato di ossidazione dello zinco \u00e8 +2. Ha caratteristiche simili al calcio, ma una minore reattivit\u00e0.\nIn presenza di ditizone assume una colorazione rosso intenso. Lo zinco \u00e8 un elemento in traccia essenziale, presente nell'organismo in quantit\u00e0 superiore a quella di qualsiasi altro oligoelemento al di fuori del ferro.\nStoria.\nLeghe di zinco sono state usate per secoli: l'ottone \u00e8 senza dubbio la pi\u00f9 antica, e Oggetti di zinco puro all'87% sono stati rinvenuti nella Transilvania preistorica. A causa del basso punto di ebollizione e della reattivit\u00e0 chimica di questo metallo (lo zinco puro tende ad evaporare piuttosto che a raccogliersi in forma liquida) la vera natura metallica di questo elemento non fu riconosciuta dagli antichi.\nLa fabbricazione dell'ottone era nota ai Romani circa fin dal 30 d.C., con una tecnica che prevedeva il riscaldamento di rame e calamina in un crogiolo. Il calore riduceva gli ossidi di zinco della calamina, e lo zinco libero veniva catturato dal rame, formando l'ottone, che veniva poi colato in stampi o forgiato.\nL'estrazione e l'uso di forme impure di zinco era praticato gi\u00e0 nel 1000 a.C. in Cina e in India; per la fine del XIV secolo gli ind\u00f9 erano a conoscenza dell'esistenza dello zinco come metallo a s\u00e9 stante, diverso dai sette metalli noti agli antichi. In Occidente la scoperta dello zinco puro metallico pare sia dovuta al tedesco Andreas Marggraf, nel 1746, sebbene l'intera storia presenti dei lati romanzati.\nDescrizioni di come ottenere ottone sono trovate in Europa occidentale negli scritti di Alberto Magno (1248 circa), ed entro il XVI secolo, la conoscenza e l'uso del nuovo metallo si diffuse ampiamente. Nel 1546 Agricola osserv\u00f2 che nei forni dove erano stati fusi dei pani di zinco si condensava sulle pareti un metallo bianco che poteva essere recuperato grattandolo via; nelle sue note aggiunse che un metallo del tutto simile, chiamato \"zincum\", si preparava in Slesia. Paracelso (morto nel 1541) fu il primo in occidente a notare che lo \"zincum\" era in realt\u00e0 un nuovo metallo e che aveva un insieme di propriet\u00e0 chimiche separate da quelle degli altri metalli noti. Quindi lo zinco era gi\u00e0 noto quando Marggraf fece la sua scoperta, e infatti lo zinco era gi\u00e0 stato isolato due anni prima da un altro chimico, Anton von Swab. Tuttavia la qualit\u00e0 e la metodica precisione dei suoi esaustivi resoconti fu tale da cementare la sua fama come scopritore dello zinco.\nPrima della scoperta della tecnica della flottazione del solfuro di zinco, la calamina era la principale sorgente di zinco metallico.\nCaratteristiche.\nLo zinco all'aria si ricopre di una patina che protegge gli strati sottostanti. La resistenza meccanica \u00e8 bassa e la durezza inferiore a quella del rame.\nDisponibilit\u00e0.\nLo zinco \u00e8 il ventitreesimo elemento pi\u00f9 abbondante nella crosta terrestre; i giacimenti di zinco pi\u00f9 sfruttati contengono di solito il 10% di ferro e il 40%-50% di zinco. I minerali da cui si estrae lo zinco sono la sfalerite (o blenda), la smithsonite, la calamina e la franklinite.\nEsistono miniere di zinco in tutto il mondo e i maggiori produttori sono l'Australia, il Canada, la Cina, il Per\u00f9 e gli Stati Uniti. In Europa le due miniere pi\u00f9 importanti sono la Vieille Montagne in Belgio e la Zinkgruvan in Svezia.\nEstrazione.\nLo zinco \u00e8 il quarto metallo pi\u00f9 comune nell'uso tecnologico dopo ferro, alluminio e rame, per tonnellate di metallo prodotto annualmente.\nL'estrazione dello zinco viene operata secondo due differenti procedimenti: per via termica o per via elettrolitica.\nVia termica.\nI minerali di zinco vengono ossidati con aria, secondo la reazione:\ngli ossidi di zinco vengono poi ridotti per via termica, secondo la reazione:\nIn questa maniera si produce zinco metallico in fase vapore; per poterlo successivamente condensare \u00e8 necessario estrarlo insieme al piombo, che impedisce alla reazione di tornare indietro verso l'ossido di zinco; il piombo e lo zinco vengono successivamente separati in una colonna di distillazione operante alla temperatura di circa in carburo di silicio, da cui si ottengono zinco e piombo pressoch\u00e9 puri allo stato fuso.\nVia elettrolitica.\nL'ossido di zinco viene lisciviato con acido solforico secondo la reazione:\ne inviato in una cella elettrolitica che contiene come elettrolita una soluzione di solfato di zinco; l'anodo \u00e8 costituito da una lastra di piombo, mentre il catodo \u00e8 costituito da una lastra di zinco puro; la reazione complessiva \u00e8:\nottenendo catodi di zinco puro.\nIsotopi.\nLo zinco in natura \u00e8 composto da 5 isotopi: 64Zn (il pi\u00f9 abbondante, 48,6%), 66Zn, 67Zn, 68Zn e 70Zn.\nGli isotopi 66Zn, 67Zn e 68Zn sono stabili, mentre 64Zn e 70Zn possiedono emivite (rispettivamente stimate in e anni) molto maggiori della et\u00e0 stimata dell'universo, ci\u00f2 consente di ignorarne la relativa radioattivit\u00e0 e di considerarli, all'atto pratico, come stabili.\nSono stati sintetizzati e studiati altri 22 radioisotopi, di cui il pi\u00f9 stabile \u00e8 65Zn con una emivita di 244,26 giorni e 72Zn con emivita di 46,5 ore. Tutti gli altri isotopi sono radioattivi con emivite di meno di 14 ore e la maggior parte di essi ha emivite di meno di un secondo. Lo zinco ha anche 4 stati metastabili.\nL'isotopo 54Zn, con emivita di appena 3,7 millisecondi, pu\u00f2 decadere emettendo due protoni, modalit\u00e0 estremamente rara, possibile solo a nuclei atomici con un numero pari di protoni e fortemente carenti di neutroni. L'unico altro nucleo atomico che esibisce tale fenomeno \u00e8 il 45Fe.\nApplicazioni.\nMetallurgia industriale.\nRivestimenti protettivi.\nLo zinco \u00e8 utilizzato solitamente per rivestire pezzi metallici al fine di proteggerli dalla corrosione; tale rivestimento pu\u00f2 essere effettuato tramite:\nQuesto rivestimento, detto zincatura, \u00e8 molto coerente, ma il suo spessori \u00e8 elevato e disomogeneo; inoltre la temperatura del bagno fuso potrebbe indurre trattamenti termici nel pezzo da rivestire. La grana finale \u00e8 molto grossa, visibile anche ad occhio nudo.\nAttraverso galvanizzazione si ottengono spessori molto omogenei e piccoli, anche su pezzi di forma complessa; inoltre la grana cristallina \u00e8 molto piccola e porta ad una lucidit\u00e0 superficiale esteticamente gradevole; la temperatura della soluzione \u00e8 inoltre piuttosto bassa (al massimo 80\u00a0\u00b0C) e non pu\u00f2 indurre trattamenti termici nei pezzi da rivestire; occorre per\u00f2 prestare attenzione ai possibili effetti di bordo generati da asimmetrie nel pezzo da rivestire.\nIl pezzo da rivestire deve essere preventivamente spazzolato, sgrassato, ripulito da eventuali ossidazioni superficiali tramite decapaggio per assicurare massima aderenza al rivestimento di zinco, la cui funzione \u00e8 di protezione da corrosione, attraverso:\nZinco superplastico.\nPer una lega di zinco con il 21-23% di alluminio e il 0,4-0,6% di rame, possiamo ottenere un comportamento superplastico, simile al vetro fuso o alla gomma, attraverso un trattamento di solubilizzazione ad una temperatura compresa fra 275 e 375\u00a0\u00b0C seguito da una tempra ed invecchiamento a temperatura inferiore a 275\u00a0\u00b0C: si forma una grana cristallina finissima che d\u00e0 alla lega propriet\u00e0 superplastiche; se viene superata la temperatura di 275\u00a0\u00b0C la lega perde tutte le propriet\u00e0 superplastiche;\nLeghe da fonderia.\nSono solitamente leghe zinco-alluminio con alluminio inferiore al 5%; esso conferisce alla lega una migliore resistenza a corrosione, tranne in ambienti riducenti, e caratteristiche meccaniche superiori allo zinco puro. Si formano strutture dendritiche durante la solidificazione, facilmente sensibili a stress termici e tensionamenti; saranno necessari trattamenti di ricottura anche per pezzi ottenuti in pressofusione.\nMonetazione in zinco.\nLo zinco \u00e8 stato usato per secoli nelle monetazioni per creare le leghe, ma il momento di maggiore diffusione fu il periodo bellico del '900.\nDurante la prima guerra mondiale con la carenza di metalli per uso bellico, alcuni paesi sostituirono le monete di rame, bronzo ed argento con monete in alluminio e/o zinco. Una delle prime nazioni ad adottare monetazione in zinco fu la Germania che adott\u00f2 lo zinco nel 1916 per la monetazione minore cio\u00e8 i 10 Pfennig. Ma anche il Belgio e il Lussemburgo sostituirono i loro centesimi di rame con monete in zinco durante il periodo dell'occupazione tedesca nella Prima guerra mondiale 1915-1918.\nAnche nel primo dopoguerra la Germania continu\u00f2 a produrre monete/gettoni detti Notgeld in zinco, e contemporaneamente anche le monete della Citt\u00e0 Libera di Danzica, nonch\u00e9 quelle della Polonia e della Bulgaria venivano battute in zinco. Durante la seconda guerra mondiale i paesi sotto la sfera d'influenza del III Reich, coniarono monete in zinco come la Francia, soprattutto durante la Repubblica di Vichy, la Croazia, l'Ungheria, la Romania, la Serbia, le colonie francesi di Indocina, Libano, Siria e Tunisia. Dopo lo smembramento della Cecoslovacchia, Hitler cre\u00f2 uno stato fantoccio il Protettorato di Boemia e Moravia la cui valuta fu coniata esclusivamente in zinco e la Slovacchia che coni\u00f2 in zinco la moneta da 5 halierov.\nSi adattarono alla monetazione in zinco anche paesi lontani dalla guerra come ad esempio la Svizzera e la Bolivia. In seguito anche tutti i paesi occupati dalla Germania nazista: il Belgio, i Paesi Bassi, la Danimarca, la Norvegia e perfino la lontana Islanda. Altri cobelligeranti usarono brevemente monete in zinco come il cent americano \"Lincoln\" nel 1943 e il Giappone le monete da 1, 5 e ma soltanto nel 1944. Altri paesi, in tempi recenti hanno continuato ad emettere monete in zinco come il Per\u00f9, uno dei pi\u00f9 grossi produttori del metallo nel mondo, l'Albania, l'Austria e la Danimarca prima dell'euro.\nImportanza biologica.\nLo zinco \u00e8 un elemento essenziale per la vita degli esseri umani e degli animali superiori: una carenza di zinco condiziona pesantemente la crescita corporea e l'aumento di peso. Lo zinco costituisce parti di proteine con dita di zinco e di enzimi ad azione antiossidante come la superossido dismutasi, oppure con funzioni catalitiche come la carbonico anidrasi, la alcool deidrogenasi, e la lattico deidrogenasi. Secondo alcune fonti, assumere pastiglie di zinco pu\u00f2 dare una certa immunit\u00e0 dal raffreddore e dall'influenza, ma l'esattezza di queste informazioni \u00e8 controversa. Inoltre lo zinco \u00e8 implicato nel funzionamento della vista, dell'olfatto, del tatto e della memoria, ed \u00e8 responsabile del buon funzionamento di questi, e una carenza di zinco ne causa disfunzioni.\nNei maschi, lo zinco \u00e8 un elemento importante per la produzione di sperma: in una sola eiaculazione si possono perdere fino a 5\u00a0mg di zinco. Una carenza di zinco pu\u00f2 provocare una diminuzione nel numero degli spermatozoi nel seme, e viceversa, delle eiaculazioni molto frequenti possono provocare una carenza di zinco.\nScarse riserve di zinco sono responsabili della diminuzione del volume di sperma e del livello di testosterone.\nStudi dell'Universit\u00e0 dell'Ohio, mostrano che la carenza di zinco nei topi ha incrementato drasticamente i livello di infiammazione e successivamente \"in vitro\" su cellule umane che abbassa i livelli della proteina NF-\u03baB, fattore centrale della risposta immunitaria: da qui, l'ipotesi che lo zinco funzioni come un immunomodulatore. La proteina NF-\u03baB porta lo zinco all'interno delle cellule del sistema immunitario che rispondono per prime alle infezioni.\nEffetti collaterali.\nLo zinco \u00e8 necessario alla maggioranza delle metalloproteasi, che governano la vascolarizzazione del tumore. Uno studio correla l'eccesso di zinco alla sintesi di telomerasi nelle cellule tumorali, portando i tumori a diffondersi nel corpo.\nLo zinco nell'alimentazione.\nI cibi contenenti zinco sono molti tra cui: ostriche, carne rossa e bianca, noccioline, fagioli, pane integrale, semi di zucca e semi di girasole.\nDi seguito sono elencati alcuni dei principali alimenti ad alto contenuto di zinco (contenuto in 100 g di alimento):\nI livelli di assunzione raccomandati sono:\nIl rame antagonizza lo zinco. L'equilibrio rame-zinco nei tessuti \u00e8 importante per non condurre a disordini scheletrici e disturbi ortopedici: \u00e8 noto che il latirismo, che produce apparentemente una carenza di rame, provoca scoliosi, spondilosi e cifoscoliosi. Un eccesso relativo di zinco rispetto al rame riduce il cross-linking del collagene con conseguente lassit\u00e0 legamentosa e instabilit\u00e0 articolare. Invece, il rame in eccesso riduce l'effetto dello zinco sulla sintesi proteica, con conseguente carenza di proteine normali.\nPrecauzioni.\nLo zinco metallico non \u00e8 tossico, ma esiste una sindrome detta \"brividi da zinco\", che pu\u00f2 verificarsi per inalazione di ossido di zinco appena formato. Un eccessivo apporto di zinco con la dieta pu\u00f2 provocare carenze di altri oligominerali.\nUn vasto studio epidemiologico su uomini ha evidenziato un aumento del cancro alla prostata per gli integratori di zinco, non per quello da fonte alimentare, assunti in dosi di 100\u00a0mg/giorno per periodi prolungati (da 1 a 10 anni), pi\u00f9 in proporzione alla durata dell'assunzione che alla dose.La dose era molto pi\u00f9 alta del fabbisogno di zinco di una persona adulta, che si calcola come 0,1\u00a0mg/kg/die. Lo zinco stimola l'ormone della crescita IGF1 e il testosterone e ad alte dosi blocca il ruolo protettivo del selenio contro il cancro alla prostata.Ugualmente, lo zinco \u00e8 un potente stimolante per la risposta immunitaria, ma in larghe dosi lo indebolisce."}
{"id": "2581810", "revid": "46291", "url": "https://it.wikipedia.org/wiki?curid=2581810", "title": "Asclepias incarnata", "text": "Asclepias incarnata L. \u00e8 una pianta erbacea, perenne, nativa del nord America ed appartenente alla famiglia delle Asclepiadaceae (o Apocynaceae secondo la classificazione APG ).\nDescrizione.\nLa pianta pu\u00f2 raggiungere una altezza di circa 100\u2013150\u00a0cm, con radici grosse e carnose di colore bianco. Cresce in suoli umidi e viene spesso coltivata come pianta da giardino per i propri fiori. La fioritura \u00e8 fra l'inizio e la met\u00e0 dell'estate, e produce piccoli e profumati fiori con infiorescenza ad ombrella."}
{"id": "2581815", "revid": "24443", "url": "https://it.wikipedia.org/wiki?curid=2581815", "title": "Cima Furchetta", "text": ""}
{"id": "2581816", "revid": "599013", "url": "https://it.wikipedia.org/wiki?curid=2581816", "title": "Alfred James Mitchell", "text": "Carriera.\nGiunse dalla Gran Bretagna al nel 1912, disputando con i \"Grifoni\" la stagione 1912-1913.\nMitchell esordisce alla prima giornata di campionato, il 3 novembre 1912, nella vittoria esterna per tre a due contro l'.\nLascer\u00e0 il sodalizio genovese al termine della stagione, dopo aver ottenuto il secondo posto nella classifica finale alle spalle della Pro Vercelli."}
{"id": "2581817", "revid": "1573940", "url": "https://it.wikipedia.org/wiki?curid=2581817", "title": "Melancleni", "text": "L'etnonimo Melancleni (dal greco \u039c\u03b5\u03bb\u03b1\u03b3\u03c7\u03bb\u03b1\u1fd6\u03bd\u03b1\u03b9, \"mantelli neri\") pu\u00f2 riferirsi a due antiche trib\u00f9:"}
{"id": "2581818", "revid": "339392", "url": "https://it.wikipedia.org/wiki?curid=2581818", "title": "The Funky Phantom", "text": ""}
{"id": "2581819", "revid": "767487", "url": "https://it.wikipedia.org/wiki?curid=2581819", "title": "Mary, Scherrie &amp; Susaye", "text": "Mary, Scherrie &amp; Susaye \u00e8 l'ultimo album del gruppo musicale statunitense The Supremes pubblicato dalla Motown Records nel 1976."}
{"id": "2581821", "revid": "393736", "url": "https://it.wikipedia.org/wiki?curid=2581821", "title": "JT Leroy", "text": ""}
{"id": "2581824", "revid": "1431409", "url": "https://it.wikipedia.org/wiki?curid=2581824", "title": "Jos\u00e9 Luis Mendilibar", "text": "Carriera.\nDopo una discreta carriera come centrocampista in societ\u00e0 basche militanti nelle categorie inferiori, intraprende l'attivit\u00e0 di allenatore con il Club Deportivo Arratia.\nI buoni risultati lo portano sulla panchina delle giovanili dell'Athletic Bilbao ed in seguito su quella della squadra riserve, il Bilbao Athletic.\nAllena quindi l'Aurrer\u00e1 Vitoria, il Lanzarote e l'Eibar, prima di approdare alla guida della prima squadra dell'Athletic Bilbao.\nTuttavia con i baschi non ha fortuna, venendo esonerato all'inizio della stagione.\nPassa quindi al Real Valladolid, dove ha allenato fino al 1\u00ba febbraio 2010.\nDopo aver allenato Osasuna e Levante, il 1\u00ba luglio 2015 assume nuovamente la carica di allenatore dell'Eibar."}
{"id": "2581825", "revid": "767487", "url": "https://it.wikipedia.org/wiki?curid=2581825", "title": "Stregata dalla luna", "text": "Stregata dalla luna (\"Moonstruck\") \u00e8 un film del 1987 diretto da Norman Jewison.\nTrama.\nLoretta Castorini \u00e8 una vedova di trentasette anni che lavora come impiegata e vive con la sua famiglia in un palazzo di New York. Si \u00e8 fidanzata da poco con Johnny Cammareri, che deve tornare in Italia dalla madre malata. L'uomo chiede alla fidanzata di invitare alle nozze anche suo fratello, Ronnie Cammareri, con cui non parla da cinque anni. Loretta va a cercare l'uomo al panificio dove lavora, e scopre che gli manca una mano a causa di un incidente, motivo di risentimento tra i due fratelli.\nTra i due scoppia la scintilla, e finiscono a letto insieme. Ronnie si innamora, ricambiato, di Loretta, ma lei vuole mantenere fede alla promessa fatta a Johnny, cos\u00ec l'uomo le chiede solo un'ultima serata assieme; da grande appassionato di opera lirica la invita ad assistere a La boh\u00e8me di Giacomo Puccini, al Metropolitan. Alla fine della rappresentazione, i due tornano a casa e non sanno resistere alla passione.\nLa mattina dopo Loretta torna a casa, ma arriva Johnny, che le dice che non si possono pi\u00f9 sposare, perch\u00e9 la madre non accetta il matrimonio del figlio. Quindi Ronnie coglie l'occasione per chiedere a Loretta di sposarlo, lei accetta e festeggia insieme alla famiglia.\nProduzione.\nIl film venne girato in buona parte a New York, pi\u00f9 precisamente a Brooklyn, tra il novembre 1986 e il 26 giugno 1987. In una scena appaiono i genitori del regista Martin Scorsese nei panni dei signori Fugacci, due clienti del panificio.\nDistribuzione.\nNelle sale statunitensi \u00e8 uscito il 18 dicembre 1987, in Italia l'11 marzo 1988. Solo negli Stati Uniti ebbe un incasso pari a 80.640.528 dollari diventando il film pi\u00f9 visto nelle sale americane di quell'anno."}
{"id": "2581826", "revid": "1788047", "url": "https://it.wikipedia.org/wiki?curid=2581826", "title": "Coppa di Francia 2008-2009", "text": "La Coupe de France 2008-2009 fu la novantaduesima edizione della coppa aperta a tutti i club del calcio francese. 14 squadre infatti provengono dalla Francia d'oltremare (Guadalupa, Guyana francese, Martinica, Mayotte, Nuova Caledonia, Polinesia francese, e Riunione). La finale fu giocata il 9 maggio 2009 allo Stade de France e fu vinta a sorpresa dall', squadra che militiva in Ligue 2 2-1 sullo Stade Rennais. Entrambe le formazioni provenivano dalla Bretagna, fatto storico, e per l'occasione furono intonati prima del match l'inno bretone da parte di Alan Stivell e canzoni del folklore della regione come \"Tri Martolod\", musicata dalla banda di Quimper. Anche il celebre giornale sportivo L'\u00c9quipe stamp\u00f2 per la giornata della finale tutta la prima pagina in bretone, nome della testata compreso (\"Ar Skipailh\").\nCalendario.\nL'8 luglio 2008, la Federazione calcistica della Francia annunci\u00f2 il calendario della Coppa di Francia."}
{"id": "2581832", "revid": "247222", "url": "https://it.wikipedia.org/wiki?curid=2581832", "title": "Chaos Is Me", "text": "Chaos Is Me \u00e8 l'album di debutto del gruppo musicale Screamo Orchid pubblicato nel 1999."}
{"id": "2581837", "revid": "114859505", "url": "https://it.wikipedia.org/wiki?curid=2581837", "title": "Abate primate", "text": "Abate primate \u00e8 l'abate che presiede a una confederazione di monasteri.\nLa ragione per cui vari monasteri che seguono la stessa regola si riuniscono in una congregazione o confederazione pu\u00f2 essere l'appartenenza alla stessa provincia, distretto, o paese; lo scopo della federazione di case \u00e8 quello di promuovere gli interessi generali dell'Ordine monastico.\nI poteri dell'abate preside vengono definiti negli statuti o costituzioni di ogni congregazione.\nNella recente confederazione dell'Ordine benedettino tutti i monasteri benedettini furono riuniti sotto la presidenza di un abate primate con la bolla pontificia \"Summum semper\" di Leone XIII del 12 luglio 1893; l'unificazione, fraterna nella sua natura, non port\u00f2 alcuna modifica alla dignit\u00e0 abbaziale, e le varie congregazioni poterono conservare la loro autonomia.\nI poteri dell'abate primate e la sua posizione vennero definiti, in una delibera della Congregazione per i Vescovi del 16 settembre 1893. Il primato \u00e8 legato all'abbazia ed al Collegio internazionale benedettino di sant'Anselmo a Roma, ed il primate, che ha precedenza su tutti gli altri abati, ha i seguenti poteri:\nCon l'istituzione dell'abate primate alcuni rami dell'Ordine sembra abbiano perso la loro originale autonomia. Per esempio, i cistercensi riformati di La Trappe furono posti sotto l'autorit\u00e0 di un abate generale con una delibera di papa Leone XIII dell'8 maggio 1892. Nel loro caso l'abate generale ha la piena autorit\u00e0 di decidere su tutta l'ordinaria e straordinaria amministrazione.\nTenendo conto dell'antichit\u00e0 di alcune abbazie, ai loro superiori \u00e8 tributato il titolo di arciabate. Esse sono: Monte Cassino, \"la culla del monachesimo Occidentale\", Abbazia di San Paolo fuori le Mura, essendo la Arcibasilica Papale Ostiense sua chiesa abbaziale, San Martino in Ungheria, San Martino di Beuron in Germania e Arciabbazia di San Vincenzo in Pennsylvania, quest'ultima per il fatto di essere la prima fondazione benedettina in America."}
{"id": "2581838", "revid": "63756", "url": "https://it.wikipedia.org/wiki?curid=2581838", "title": "Cambridge University Ice Hockey Club", "text": "Il Cambridge University Ice Hockey Club \u00e8 una delle pi\u00f9 antiche squadre di hockey su ghiaccio del mondo.\nLa societ\u00e0 rivendica come data di fondazione il 1885, ma la prima chiara evidenza della sua esistenza risale al 16 marzo 1900, quando giocarono contro l'Oxford University Ice Hockey Club nel primo Ice Hockey Varsity Match, al Princes Skating Club di Londra, perdendo 7-6. La squadra di Cambridge era guidata da J. J. Cawthra, che pi\u00f9 tardi gioc\u00f2 per la nazionale inglese. Il giorno seguente le due squadre si unirono nel Princes Ice Hockey Club.\nCambridge gioc\u00f2 un secondo \u2018'varsity match'\u2019 al Princes nel 1901, vincendo 6-5. Nel 1903 fecero parte del primo campionato giocato in Europa, ma giunsero ultimi su cinque..\nPer aumentare la popolarit\u00e0 di questo sport, la squadra intraprese tour sportive in Europa e nel 1909 - 13 e dal 1920 si disputarono varsity match con cadenza annuale. Dal 1932, con valori in campo ormai non pi\u00f9 comparabili con quelli dei migliori professionisti, continu\u00f2 comunque a richiamare 10.000 spettatori ogni anno.\nNel 1931 la squadra ader\u00ec alla English League, ma al suo fallimento nel 1936, Cambridge non segu\u00ec le alter squadre, che erano confluite nella English National League, aderendo invece alla pi\u00f9 facile London and Provincial League nel 1938. Nel 1948 giocarono una stagione nella Southern Intermediate League, e negli anni '70 due campionati nella Southern League. Quindi aderirono alla Inter-City League per poi competere nella stagione inaugurale della British Hockey League. Da allora giocano l'annuale varsity match e nella Division One della British Universities Ice Hockey Association."}
{"id": "2581841", "revid": "123632631", "url": "https://it.wikipedia.org/wiki?curid=2581841", "title": "Outlawz", "text": "Gli Outlawz (noti anche come \"The Outlawz\" o \"Outlawz Immortalz\") sono stati un gruppo gangsta rap statunitense, formatosi nel 1995 ad Essex County (New Jersey).\nStoria del gruppo.\nGli inizi e l'apice del successo.\nNel 1995, i rapper Tupac Shakur e Yafeu \"Yaki\" Fula decisero di fondare la band.\nNacquer\u00f2 gli \"Outlawz Immortalz\". Il nome che aveva proposto Tupac inizialmente era Lil'Homies ma a Fatal, che aveva pressappoco la stessa et\u00e0 di Tupac, non piaceva essere conosciuto come un Lil'Homie, quindi egli propose il nome \"Outlaw Immortalz\" e Tupac accett\u00f2.\nAl trio si aggiunsero ben presto i \"Dramacydal\" (il gruppo di Yafeu, che comprendeva Big Malcolm, Lil'Mutah e K-Dogg, cugino di Tupac) i quali avevano esordito nel 1992, apparendo nel singolo di \"Holla If Ya Hear Me\" di Tupac Shakur con la canzone \"Flex\" e che collaborarono con quest'ultimo anche in \"Me Against The World\" con la canzone che d\u00e0 il titolo all'album e il pezzo \"Outlaw\".\nAnche Syke e Mopreme (fratellastro di Tupac Shakur) si unirono al gruppo mentre gli altri due membri del \"Thug Life\" (Macadonish e Rated R) non vollero farne parte per problemi legati alla Death Row Records del produttore discografico Suge Knight. Dopo aver battezzato il gruppo \"Outlaw Immortalz\", divenuto poi semplicemente \"Outlawz\", Tupac decise di dare degli alias dei nemici dell\"[America] ad alcuni membri: lui era Makaveli Tha Don, Fatal fu Hussein Fatal, Yaki fu Yaki Kadafi, per Lil'Mutah Napoleon, per Malcolm E.D.I Amin, per K-Dogg Kastro, per Big Syke Mussolini e per Mopreme Mo' Komani.\nQuando Tupac Shakur usc\u00ec di prigione, nell'ottobre del 1995, si diresse subito in California con gli Outlawz e incominci\u00f2 ad \"All Eyez on Me\", in questo compaiono in molte canzoni gli Outlawz, da ricordare \"When We Ride\" che diventa una vera e propria presentazione degli Immortalz al mondo, vi compaiono infatti tutti i membri del gruppo. Agli Outlawz si aggiunse Donna Storm Hunter (nota anche come \"Female Outlaw\", \u00e8 infatti l'unica donna del gruppo) conosciuta da Tupac mentre stava girando un film.\nPer gli studi della Death Row si aggirava anche Young Noble. Dopo qualche mese Noble si mise al microfono; il suo stile piacque a Tupac Shakur e venne incluso nel gruppo.\nNel giugno del 1996 venne pubblicata \"Hit'Em Up\", un \"diss\", nella quale Tupac Shakur critica Biggie, Puff Daddy, Mobb Deep, Chino XL, Lil'Kim, Junior M.A.F.I.A. e tutti quelli che supportavano la Bad Boy Records. Il video di quella canzone \u00e8 il primo video degli Outlawz e alla fine appare una scritta che annuncia la prossima uscita dell'album d'esordio del gruppo intitolato Outlawz Immortalz (che per\u00f2 non uscir\u00e0 mai).\nLa scomparsa di Tupac e Yafeu.\nIl 7 settembre 1996, per ragioni ancora sconosciute, Tupac fu raggiunto da cinque colpi di pistola in alcuni punti del corpo nel corso di una sparatoria automobilistica a Las Vegas. Fu portato allo University Medical Center dove mor\u00ec una settimana dopo. Suge Knight era alla guida dell'auto in cui si trovava Tupac, ma rimase miracolosamente illeso. E.D.I. e Kadafi invece si trovavano nella macchina dietro quella di Tupac: E.D.I. disse di non essere in grado di poter identificare l'assassino, Kadafi disse invece di poterlo fare. Kadafi e gli Outlawz tornarono per\u00f2 nel New Jersey prima che la polizia potesse contattarlo. Fatal si trovava gi\u00e0 nel New Jersey da prima che morisse Tupac perch\u00e9 aveva un processo in corso, l'ultima volta che vide il suo mentore fu il 4 settembre agli MTV Music Awards. Il 5 novembre venne pubblicato \"The Don Killuminati: The 7Day Theory\" in cui Tupac Shakur utilizza l'alias \"Makaveli\". La Death Row non diede i crediti agli Outlawz per essere nella canzone \"Hail Mary\" e li tolse dal video.\nIl 10 novembre, \u00e8 la volta di Yafeu Fula: dopo essere andato a trovare la sua ragazza, fu raggiunto da un colpo di pistola alla testa in un appartamento di Irvington, New Jersey. Fu portato allo University Hospital dove mor\u00ec nel pomeriggio. Nel 2000 Napoleon dichiarer\u00e0 alla rivista \"The Source\" che l'assassino fu suo cugino Roddy. Roddy infatti afferm\u00f2 che si tratt\u00f2 di un incidente e che il colpo era partito per errore; ovviamente Napoleon si schier\u00f2 dalla parte del cugino, gli altri Outlawz no. Soprattutto Fatal era intenzionato a vendicarsi ma i suoi compagni di crew lo convinsero a non farlo. Bisogna dire che tutti gli Outlawz odiarono Roddy, tranne Napoleon perch\u00e9 Roddy fa comunque parte della sua famiglia e fu cos\u00ec che al funerale di Kadafi erano presenti tutti gli Outlawz tranne Napoleon perch\u00e9 la madre di Kadafi non lo volle vedere. Si \u00e8 per\u00f2 ipotizzato anche che Fula fosse stato ammazzato perch\u00e9 avrebbe potuto identificare l'assassino di Tupac Shakur. Quest'ultimo caso dunque rimane tuttora irrisolto.\nRitorno sulle scene e nascita della Outlaw Recordz.\nGli Outlawz, eccetto Fatal, decisero di tornare in California e firmarono per la Death Row Records. Tra il 1997 e il 1999 non si sent\u00ec molto degli Outlawz (solo qualche collaborazione come quella con Yukmouth nel primo singolo del suo album d'esordio: \"Still Ballin\" dedicata a Tupac Shakur, dove gli Outlawz appaiono anche nel video). Nel 1997 Fatal firm\u00f2 un contratto con la Relativity Records con la quale pubblic\u00f2 il suo primo album intitolato \"In The Line Of Fire\" nel 1998.\nNel frattempo la Death Row e la Rap-A-Lot stavano cercando un accordo per far passare gli Outlawz alla Rap-A-Lot. Quando Fatal sent\u00ec questa notizia decise di passare anche lui alla Rap-A-Lot cos\u00ec da potersi riunire con gli Outlawz, che avevano gi\u00e0 annunciato a \"The Source\" l'uscita del loro album \"Neva Surrenda\". Per motivi sconosciuti gli Outlawz cambiarono idea e decisero di non passare alla Rap-A-Lot, Fatal decise invece di restare. Il 21 dicembre 1999 usc\u00ec \"Still I Rise\", un album contenente 15 tracce inedite di Tupac Shakur e degli Outlawz registrate durante il periodo \"Makaveli\". L'album fu certificato doppio platino nonostante una richiesta da parte di Suge Knight, che chiese alla Interscope Records di non promuovere l'album perch\u00e9 gli Outlawz si rifiutarono di firmare per la Suge Publishing. Gli Outlawz avevano infatti vinto una causa da 4,5 milioni di dollari contro la Death Row per il fatto di non essere stati pagati e di essere stati ostacolati nella propria carriera in presenza di prospettive economiche vantaggiose.\nDopo queste esperienze fallimentari con le grandi etichette, nel 2000 gli Outlawz decisero di dar vita alla propria etichetta indipendente, la \"Outlaw Recordz\". I primi a essere messi sotto contratto furono: Baby Girle, figlia della ragazza di Noble, Kamil, fratello minore di Napoleon, Dirty Bert e Lil'D. Grazie a Spice1 gli Outlawz ottennero una accordo di distribuzione con la Bayside Records e poterono cos\u00ec pubblicare il loro secondo album \"Ride wit Us or Collide wit Us\" che divenne l'album rap indipendente pi\u00f9 venduto del 2000. L'anno seguente Napoleon fece un suo esordio cinematografico nel film \"Thug Life\" con Lady Of Rage e Willie D. Il rapper nativo di Harlem New Child, amico di Fatal, entr\u00f2 anch'esso a far parte della famiglia degli Outlawz.\nIl 6 novembre 2001 gli Outlawz pubblicarono \"Novakane\", il loro terzo album, con la Koch Records e non con la BaySide che si rivel\u00f2 troppo piccola per loro. L'album esord\u00ec alla posizione numero 100 di Billboard 200 e al terzo posto come album indipendente; il primo singolo fu \"Worldwide\", canzone nella quale appare anche Tupac Shakur. La traccia che chiude l'album si intitola \"Loyalty\" diretta a Fatal. Tra gli Outlawz e Fatal infatti era in corso una \"beef\" da quando quest'ultimo, mentre si trovava in prigione, rilasci\u00f2 un'intervista ad HitEmUp.com, nella quale disse di avercela con gli Outlawz per diverse ragioni: innanzitutto per aver perdonato Roddy, l'assassino di Kadafi, in quanto secondo lui non si era trattato di un incidente; inoltre per il fatto di aver firmato con la Death Row anche se Tupac gli aveva detto di non farlo ed infine per non aver preso le difese di Tupac Shakur contro gli assalitori di Las Vegas.\nNel 2002 Fatal usc\u00ec di prigione e Young Noble and\u00f2 subito a trovarlo in New Jersey e lo fece comparire nel DVD degli Outlawz \"Worldwide\" nella quale Hussein ammette di avere esagerato nell'intervista e che il fatto di stare in prigione gli ha fatto dire cose che non voleva dire. Nell'estate la Outlaw Recordz pubblic\u00f2 anche gli album Blood Brothers di Kastro &amp; E.D.I. e Noble Justice di Young Noble. Verso la fine del 2002, la Rap-A-Lot decise di pubblicare diverso materiale degli Outlaw Immortalz: l'album degli Outlawz \"Neva Surrenda\", un album di Syke intitolato \"Big Syke\" e il tanto atteso secondo album di Fatal anche questo intitolato semplicemente \"Fatal\" (inizialmente l'album avrebbe dovuto chiamarsi \"Death Before Dishonor\").\nNell'aprile del 2003 arriv\u00f2 a cielo sereno una notizia che nessuno si aspettava: Napoleon decise di lasciare gli Outlawz. I motivi di questa decisione non furono subito chiari, ma egli decise semplicemente di cominciare una carriera da solista. Pochi giorni dopo lasci\u00f2 l'Outlaw Recordz anche Kamil, fratello di Napoleon, con la quale aveva anche pubblicato il suo album d'esordio \"Hell Raised Us\".\nNel 2017 si sono sciolti.\nDiscografia.\nAlbum studio\nAltri album"}
{"id": "2581842", "revid": "287204", "url": "https://it.wikipedia.org/wiki?curid=2581842", "title": "Pilot Pen Tennis 2006", "text": "Il Pilot Pen Tennis 2006 \u00e8 stato un torneo di tennis giocato sul cemento.\n\u00c8 stata la 22\u00aa edizione del Pilot Pen Tennis,\nche fa parte della categoria International Series nell'ambito dell'ATP Tour 2006,\ne della categoria Tier II nell'ambito del WTA Tour 2006.\nIl torneo si \u00e8 giocato al Cullman-Heyman Tennis Center di New Haven nel Connecticut negli USA,\ndal 20 al 26 agosto 2006.\nCampioni.\nSingolare maschile.\n Nikolaj Davydenko ha battuto in finale Agust\u00edn Calleri 6-4, 6-3.\nSingolare femminile.\n Justine Henin ha battuto in finale Lindsay Davenport 6-0, 1-0 rit.\nDoppio maschile.\n Jonathan Erlich / Andy Ram hanno battuto in finale Mariusz Fyrstenberg / Marcin Matkowski 6-3, 6-3.\nDoppio femminile.\n Zi Yan / Jie Zheng hanno battuto in finale Lisa Raymond / Samantha Stosur 6-4, 6-2."}
{"id": "2581843", "revid": "767487", "url": "https://it.wikipedia.org/wiki?curid=2581843", "title": "Markos Vamvakaris", "text": "Biografia.\nI suoi ammiratori lo soprannominarono \"Il Patriarca del Rebetiko\" per l'importanza che Markos Vamvakaris ebbe nello sviluppo e nella diffusione di questo genere musicale.\nDal retaggio storico della presenza veneziana nell'isola, la sua famiglia apparteneva alla minoritaria comunit\u00e0 cattolica di Siro, dove \u00e8 nato nel 1905, che localmente veniva anche chiamata Comunit\u00e0 Franca, mentre la restante e preponderante maggioranza della popolazione praticava la pi\u00f9 diffusa religione ortodossa.\nDa qui, il titolo di una delle sue pi\u00f9 celebri canzoni, Frankosyriani (\u03a6\u03c1\u03b1\u03b3\u03ba\u03bf\u03c3\u03c5\u03c1\u03b9\u03b1\u03bd\u03ae), dedicata a una ragazza cattolica di Siro.\nAll'et\u00e0 di dodici anni, nell'errata convinzione di essere ricercato dalla polizia per qualcosa che aveva commesso, fugg\u00ec da Siro sbarcando nel porto del Pireo.\nAll'inizio, per sopravvivere fece i lavori pi\u00f9 disparati come scaricatore di porto, minatore, lustrascarpe, strillone, macellaio e tanti altri ancora.\nFinch\u00e9, mentre lavorava ancora come macellaio, si avvicin\u00f2 all'ambiente musicale imparando a suonare alla perfezione il bouzouki con straordinari virtuosismi strumentali, incominciando a comporre canzoni proprie.\nAll'inizio, cominci\u00f2 a suonare presso fumerie illegali di hashish, denominate tek\u00e9s; successivamente continu\u00f2 a suonare in locali pi\u00f9 leciti formando un quartetto composto, oltre che da s\u00e9 stesso, anche dai suonatori Giorgos Batis, Anestis Delias e Stratos Pagioumtzis.\nIl gruppo ottenne presto una discreta notoriet\u00e0 incominciando a fare qualche incisione discografica, guidando il cambio della musica Rebetika dallo stile di Smirne allo stile del Pireo.\nFu cos\u00ec che Markos Vamvakaris venne notato dal produttore discografico Spyros Peristeris, anch'egli musicista erudito e direttore d'orchestra, che lo spinse a cantare con la propria voce le canzoni da lui composte.\nNel 1932 incide il suo primo disco di rebetiko intitolato Na'rch\u00f3souna re magka mou (\u039d\u03b1 '\u03c1\u03c7\u03cc\u03c3\u03bf\u03c5\u03bd\u03b1 \u03c1\u03b5 \u03bc\u03ac\u03b3\u03ba\u03b1 \u03bc\u03bf\u03c5), Se tu fossi venuto o manga mio: manga \u00e8 una parola di difficile traduzione in italiano, poich\u00e9 nel greco colloquiale allude alla figura di un piccolo malavitoso con un comportamento spavaldo e dall'atteggiamento brillante e signorile che, nonostante viva di espedienti illegali, mantiene comunque dei valori morali.\nIn seguito, la carriera musicale di Vamvakaris subisce un declino dovuto principalmente al fatto che soffriva sia di artrite sia di asma, malattie che limitavano l'uso del bouzouki e del canto.\nTuttavia, verso gli anni '60, le sue vecchie canzoni vengono riscoperte dall'altrettanto importante maestro di rebetiko Vassilis Tsitsanis che le rilancia al pubblico con la voce di cantanti pi\u00f9 in auge come Gr\u012bgor\u012bs Mpithik\u014dts\u012bs e Stratos Dionysiou.\nIl suo stile compositivo era assolutamente semplice: orchestrazione minimale, linee melodiche e testi essenziali.\nCon il trascorrere degli anni, anche dopo la sua scomparsa avvenuta nel 1972, riemerge il suo altissimo contributo alla musica greca e tutti gli altri compositori greci, contemporanei o postumi, lo riconoscono come fondatore del genere rebetiko.\nCos\u00ec il noto compositore Mik\u012bs Theod\u014drak\u012bs comment\u00f2 su Markos Vamvakaris: \"Tutti noi, siamo soltanto i rami di un albero e quell'albero \u00e8 Markos\"."}
{"id": "2581846", "revid": "62004", "url": "https://it.wikipedia.org/wiki?curid=2581846", "title": "Michail Ivanovi\u010d Burcev", "text": ""}
{"id": "2581848", "revid": "599013", "url": "https://it.wikipedia.org/wiki?curid=2581848", "title": "Giovanni Battista Piano", "text": "Carriera.\nFormatosi nel club dell'Italia Genova di Rivarolo Ligure, passa al nel 1913, disputando il derby del 9 novembre 1913 contro l'Andrea Doria, vinto dai \"rossoblu\" uno a zero.\nTorner\u00e0 a vestire la maglia del con la prima squadra durante la Coppa Federale 1915-1916."}
{"id": "2581849", "revid": "38120", "url": "https://it.wikipedia.org/wiki?curid=2581849", "title": "Lexcorp", "text": ""}
{"id": "2581850", "revid": "1507870", "url": "https://it.wikipedia.org/wiki?curid=2581850", "title": "Piz de Puez", "text": "Il Piz de Puez (2.918 ) \u00e8 la montagna pi\u00f9 alta del Gruppo del Puez nelle Dolomiti. Si trova nella provincia autonoma di Bolzano. Si trova all'interno del Parco naturale Puez-Odle. La montagna pu\u00f2 essere salita partendo dal Rifugio Puez in circa un'ora."}
{"id": "2581852", "revid": "1728", "url": "https://it.wikipedia.org/wiki?curid=2581852", "title": "Swing-Jugend", "text": ""}
{"id": "2581853", "revid": "31886", "url": "https://it.wikipedia.org/wiki?curid=2581853", "title": "Mary Wilson", "text": "Biografia.\nDivenne celebre al grande pubblico in quanto uno dei membri originali delle Supremes (insieme a Diana Ross e Florence Ballard), gruppo musicale femminile R&amp;B dell'etichetta Motown che ebbe una grande popolarit\u00e0 a cavallo fra gli anni sessanta e settanta.\nMary Wilson rimase nel gruppo per tutti i sedici anni in cui le Supremes si esibirono, e dopo lo scioglimento del gruppo intraprese la carriera da solista che la port\u00f2 nel 1979 a pubblicare il suo primo album, intitolato proprio \"Mary Wilson\" e prodotto dalla Motown. Lo scarso successo dell'album per\u00f2 fece perdere alla cantante il contratto con la prestigiosa etichetta.\nIn seguito la Wilson cambi\u00f2 il proprio repertorio, adattandosi ad uno stile pi\u00f9 vicino a jazz e blues.\nDal matrimonio, poi fallito, con Pedro Ferrer, nacquero tre figli, uno dei quali, Rafael, mor\u00ec a 14 anni in un incidente stradale nel quale anche lei rimase coinvolta.\nMary Wilson \u00e8 deceduta l'8 febbraio 2021 a Henderson (Nevada) all'et\u00e0 di 76 anni. Il Clark County Coroner dichiar\u00f2 che la Wilson era morta per problemi cardiovascolari. Due giorni prima del decesso, l'artista aveva annunciato su YouTube la sua intenzione di pubblicare materiale registrato da solista con la Universal Music Group, che sperava di vedere pronto per il giorno del suo compleanno, il 6 marzo.\nLa sua autobiografia \"Dreamgirl: My Life As a Supreme\", pubblicata nel 1986, \u00e8 stata un notevole successo commerciale ed ha ispirato il film del 2007 \"Dreamgirls\"."}
{"id": "2581855", "revid": "125238971", "url": "https://it.wikipedia.org/wiki?curid=2581855", "title": "Space Needle", "text": "Lo Space Needle (Ago Spaziale) \u00e8 una torre situata a Seattle negli Stati Uniti ed \u00e8 il principale simbolo della citt\u00e0 dell'area nord-occidentale del paese. Situata nel Seattle Center, venne costruita in funzione dell'Expo 1962, durante l'esposizione quasi 20.000 persone al giorno usarono gli ascensori e i visitatori totali superarono i 2,3 milioni.\nLo Space Needle \u00e8 alto circa 184 metri, ha una larghezza massima di 50 metri e un peso di oltre 9.550 tonnellate. Quando fu completato era la struttura pi\u00f9 alta ad ovest del Mississippi. Costruita per resistere a raffiche di vento fino a 450\u00a0km/h e a terremoti fino a magnitudo 9,8, la struttura \u00e8 stata progettata per resistere ad un terremoto pari a quello soprannominato \"1700 Cascadia\". La torre inoltre \u00e8 dotata di 25 parafulmini.\nLo Space Needle dispone di un pontile d'osservazione situato a 160 metri di altezza e di un negozio di souvenir con ristorante ruotante (noto come \"SkyCity restaurant\") a 152 metri. Dalla cima del Needle \u00e8 possibile osservare non solo lo \"skyline\" di Downtown Seattle, ma anche le Montagne Olympic, le catena delle Cascate, il monte Rainier, il monte Baker, la baia di Elliott e le isole circostanti.\nI fotografi dello \"skyline\" di Seattle spesso mostrano lo Space Needle in una posizione prominente, apparendo anche pi\u00f9 alta rispetto agli altri grattacieli, come anche rispetto a Mount Rainier sullo sfondo.\nQuesto avviene perch\u00e9 la torre, che \u00e8 alta quanto un edificio di 60 piani, si trova a 1,3\u00a0km a nord-ovest rispetto alla maggior parte dei grattacieli.\nI visitatori possono raggiungere la cima dello Space Needle attraverso ascensori che viaggiano alla velocit\u00e0 di circa 18\u00a0km/h. La durata del viaggio \u00e8 di circa 45 secondi, alcuni turisti sono costretti a file di ore per salire in cima alla torre. Nei giorni ventosi gli ascensori riducono la propria velocit\u00e0 a 9\u00a0km/h. Lo Space Needle venne designato come monumento storico il 19 aprile del 1999 dalla commissione cittadina incaricata.\nStoria.\nEdward E. Carlson, a capo dell'Expo 1962 di Seattle, in origine aveva in progetto di erigere una torre con ristorante nell'area dedicata all'Expo. Carlson era a capo di una compagnia proprietaria di alberghi non conosciuti per particolarit\u00e0 architettoniche, ma si era ispirato grazie alla visita alla Stuttgart Tower di Stoccarda in Germania.\nJohn Graham, un architetto che aveva vinto un premio per la progettazione del Northgate Mall di Seattle, venne subito coinvolto. La prima idea di Graham fu di creare un ristorante a vetrina che ruotava come aveva precedentemente progettato per l'Ala Moana Center di Honolulu.\nLo Space Needle non aveva un'area dove potesse essere costruito. Visto che non era finanziato dalla citt\u00e0 il terreno doveva essere acquistato insieme a quello per l'Expo. La difficolt\u00e0 era che non era disponibile alcun terreno per la costruzione e la ricerca era arrivata ad un punto morto, finch\u00e9 nel 1961 venne scoperto un terreno di 37 metri per 37 nel quale venivano accantonati materiali per il dipartimento di polizia e dei vigili del fuoco, il terreno venne acquistato per $75,000. A questo punto mancava solo un anno prima dell'apertura dell'Expo.\nLa torre venne costruita e finanziata dalla societ\u00e0 privata \"Pentagram Corporation\" che era composta da Bagley Wright, l'appaltatore Howard S. Wright, l'architetto John Graham, Ned Skinner e Norton Clapp. Nel 1977 Bagley, Skinner e Clapp vendettero le loro quote ad Howard Wright che attualmente controlla l'intera torre attraverso il nome di \"Space Needle Corporation\".\nLa stabilit\u00e0 sismica dello Space Needle venne assicurata da fondamenta di 10 metri e profonde 40 metri, che vennero riempite da 467 autobetoniere di cemento durante un'intera giornata. L'intera fondazione pesa quasi 6.000 tonnellate delle quali 250 tonnellate di acciaio utilizzate per il cemento armato. Grazie al peso di questa base il baricentro della struttura \u00e8 posto a solo 1,5 metri sopra il livello del suolo. La struttura \u00e8 imbullonata alla fondazione da 72 bulloni, ognuno di essi lungo 10 metri.\nCon una simile scadenza la squadra di costruttori lavor\u00f2 molto rapidamente. La cupola in alto e i primi cinque livelli (compresi i ristoranti e la piattaforma di osservazione) erano perfettamente bilanciati, in modo che il ristorante potesse ruotare con l'aiuto di un minuscolo motore elettrico, in origine aveva la potenza di 0.8\u00a0kW, successivamente venne sostituito da uno di 1.1\u00a0kW. I colori scelti per le pareti furono, Oliva Orbitale per il corpo, Bianco Astronauta per le gambe della struttura, Rosso Re-entry per la cupola e Oro Galattico per il tetto. Lo Space Needle venne completato in meno di un anno. Venne completato nell'aprile del 1962 per un costo complessivo di $4.5 milioni. L'ultimo ascensore venne installato il giorno prima dell'apertura dell'Expo, il 21 aprile. Durante la manifestazione quasi ventimila visitatori giornalieri utilizzarono gli ascensori fino al piano d'osservazione. La cifra di ventimila non venne mai raggiunta ma sfiorata, con 50 persone in meno, in un giorno. Al momento della costruzione era l'edificio pi\u00f9 alto ad Ovest, togliendo il titolo alla Smith Tower situata dall'altra parte della citt\u00e0 e che lo era stata a partire dal 1914.\nDurante l'Expo venne installato un carillon che suonava molte volte al giorno. Esso ricreava i toni di un totale di 538 campane ed era stato costruito dalla Schulmerich Company sotto il nome di \"Carillon Americana\". La console per l'attivazione dello strumento era posizionata alla base dello Space Needle, completamente chiusa da un vetro per permettere l'osservazione del musicista che suonava lo strumento.\nNel 1974, lo scrittore Stephen Cosgrove scrisse un libro per bambini intitolato \"Wheedle on the Needle\" (Wheedle sul Needle) con protagonista una curiosa creatura di nome \"Wheedle\" che viveva sulla cima dello Space Needle e ne faceva lampeggiare le luci. Il Wheedle divenne un simbolo della citt\u00e0 di Seattle e, per un certo periodo, la mascotte dei Seattle SuperSonics che giocavano nella vicina KeyArena (in origine \"The Coliseum\"), prima di trasferirsi a Oklahoma City.\nNonostante facesse parte del progetto iniziale, fu solo nel 1982 che, all'altezza di 33 metri, venne aggiunto il piano SkyLine. A oggi il SkyLine Banquet Facility pu\u00f2 ospitare gruppi di 20\u2013360 persone.\nIl rinnovamento venne completato nel 2000 e cost\u00f2 quasi cinque volte il costo originale dell'edificio ($21 milioni). Tra le novit\u00e0 incluse tra il 1999 ed il 2000 troviamo il ristorante panoramico rotante Sky City (una rivoluzione dura 45 minuti) con un pavimento di vetro dal peso di 35 tonnellate e 12 motori per il movimento, il negozio SpaceBase, Skybeam installation, Observation Deck overhaul, nuova illuminazione e ricolorazione.\nNel 2000, celebrazioni e fuochi d'artificio vennero cancellati a causa di minacce terroristiche contro la struttura.\nIl 19 maggio del 2007, lo Space Needle accolse il suo 45 milionesimo visitatore. L'ospite, Greg Novoa di San Francisco, vinse un viaggio per due per Parigi, viaggio che includeva una cena VIP presso la Torre Eiffel.\nOgni capodanno, lo Space Needle celebra l'evento con uno spettacolo pirotecnico che viene sincronizzato alla musica. Nel capodanno 2008 lo spettacolo si interruppe, ripart\u00ec e si interruppe nuovamente, quindi i fuochi restanti dovettero essere accesi manualmente. La squadra di pirotecnici accus\u00f2 il software di gestione che utilizzavano per controllare le detonazioni.\nNel maggio del 2008, lo Space Needle venne sottoposto al primo lavaggio professionale dalla sua apertura nel 1962. Il monumento venne lavato a pressione con acqua e non vennero utilizzati detergenti.\nArchitettura.\nL'architettura dello Space Needle \u00e8 il risultato del compromesso di due architetti, Edward E. Carlson e John Graham, Jr. Le due idee guida per l'Expo provenivano dallo schizzo dell'uomo d'affari Edward Carlson di un pallone aerostatico gigante legato al suolo (che ritroviamo nella base della struttura) e il progetto dell'architetto John Graham che prevedeva un disco volante (che ritroviamo nel piano ristoranti e in quello d'osservazione). Victor Steinbrueck introdusse il profilo a clessidra della torre. Lo Space Needle \u00e8 stato costruito per resistere a venti di 320\u00a0km/h, il doppio di quello che richiedevano i regolamenti del 1962. Un terremoto di magnitudo 6,8 scosse il Needle nel 2001 tanto da far fuoriuscire l'acqua dei water dei bagni. Lo Space Needle pu\u00f2 restare indenne a terremoti inferiori ai 9 gradi. \u00c8 anche predisposto per resistere a uragani del quinto grado della Scala Saffir-Simpson, lo Space Needle oscilla solo di 2 centimetri ogni 16\u00a0km/h di forza del vento.\nPer decadi, il disco rotante dello Space Needle ha ospitato due ristoranti posti a 152 metri dal suolo: lo \"Space Needle Restaurant\", che in origine si chiamava \"Eye of the Needle\" (Occhio dello Spillo in italiano), ed \"Emerald Suite\". I ristorati vennero chiusi nel 2000 per fare spazio allo SkyCity, un ristorante pi\u00f9 grande che prepara piatti tipici del Nord-ovest americano. Ruota di 360 grandi in quarantasette minuti. Nel 1993, gli ascensori vennero sostituiti da nuovi ascensori computerizzati. I nuovi ascensori viaggiano alla velocit\u00e0 di 16\u00a0km/h.\nIl 31 dicembre del 1999, un potente fascio di luce venne presentato per la prima volta. Chiamato Legacy Light o Skybeam, ha una potenza di 85 milioni candele e parte dalla punta dello Space Needle per onorare le feste nazionali e le occasioni particolari della citt\u00e0. L'idea per questo fascio luminoso provenne dall poster ufficiale dell'Expo 1962, sul quale era disegnata questa luce ma non venne mai inserita nel progetto ufficiale. Esistono delle controversie per questo faro per quanto riguarda l'inquinamento luminoso che produce. In origine era pianificato di accenderlo 75 notti l'anno, ma in realt\u00e0 \u00e8 stato acceso solitamente per meno di una dozzina di notti l'anno. Rimase acceso per dodici giorni consecutivi dall'11 settembre al 22 settembre del 2001 in risposta agli attentati dell'11 settembre 2001.\nIl poster originale dell'Expo 1962 mostra una grande entrata a spirale che conduceva agli ascensori, ma anche questa \u00e8 stata eliminata nel progetto finale. Realizzata con un nuovo padiglione a due piani racchiuso nel vetro. Alcuni ritengono che il design di questo livello assomiglia a quella del Nautilus. Ci sono 832 scalini in totale dalla base ai ristoranti sul piano d'osservazione.\nCon un'altezza approssimativa di 184 metri, lo Space Needle era l'edificio pi\u00f9 alto ad Ovest del Mississippi al momento della costruzione che fu portata avanti dalla Howard S. Wright Construction Co., ma \u00e8 adesso superato da altre strutture dello \"skyline\" di Seattle, tra queste il Columbia Center, di 302 metri. Diversamente da altre strutture similari, come la CN Tower di Toronto, lo Space Needle non viene utilizzato come antenna di trasmissione.\nNella cultura.\nEssendo il simbolo principale del Nord-ovest degli Stati Uniti, lo Space Needle ha avuto numerose apparizioni in film, serie televisive ed altre opere. Alcuni esempi di film sono: \"Perch\u00e9 un assassinio\", \"Bionde, rosse, brune...\" (titolo originale \"It Happened at the World's Fair\") del 1962, dove viene utilizzato per riprese generali e il film \"Insonnia d'amore\" (titolo originale \"Sleepless in Seattle\") del 1993.\nPer quanto riguarda le serie TV, una delle pi\u00f9 importanti \u00e8 \"Frasier\" dove il suo profilo appare nella sigla iniziale e la base di esso \u00e8 visibile dal condominio di alto livello, anche se il panorama \u00e8 un'immagine composita visto che non ci sono condomini e grattacieli, nella zona destra, della stessa altezza.\nAltre importanti apparizioni televisive sono la serie \"Life After People\" (in italiano \"Vita dopo l'uomo\") del canale The History Channel dove cade a causa della corrosione e \"La leggenda di Bruce Lee\" dove viene mostrato frequentemente come sfondo. Lo Space Needle appare anche in alcuni episodi del programma \"Bill Nye the Science Guy\" (in italiano \"Bill Nye l'uomo della scienza\", come \"Storms\" (in italiano \"Tempeste\", dove Bill Nye utilizza un parafulmine su di essa come un esempio per attrarre i fulmini.\nAppare anche in molti episodi di \"Dark Angel\" come rifugio per la protagonista. Nei video giochi viene usato per rappresentare Seattle in \"Pilotwings 64\" e \"Rock Band\" ed appare nel \"Circuito Seattle\" del gioco \"Gran Turismo 4\". Inoltre in \"\" ha un ruolo prominente essendo il gioco interamente ambientato a Seattle. \u00c8 stato anche distrutto nella miniserie TV \"Magnitudo 10.5\" quando un terremoto colpisce Seattle. In alcuni episodi di \"iCarly\", lo Space Needle appare insieme allo \"skyline\" di Seattle.\nCompare inoltre pi\u00f9 volte nel film del 2009 \"Qualcosa di speciale\", con Jennifer Aniston e Aaron Eckhart. La figura dello Space Needle \u00e8 stata usata per altri scopi, come ad esempio modellini da costruzione di 89 pezzi della Lego. Utilizzato moltissimo, nella serie televisiva \"Grey's Anatomy\", dove viene inquadrato pi\u00f9 volte nel corso delle molte stagioni sia lo Space Needle, sia lo skyline di Seattle, in quanto il telefilm \u00e8 ambientato in questa citt\u00e0. \u00c8 presente anche nel video \"Can't hold us\" del duo Macklemore &amp; Ryan Lewis.\nSuicidi e Base jumping.\nTre persone si suicidarono gettandosi dalla piattaforma di osservazione dello Space Needle: tutti e tre i suicidi avvennero negli anni settanta. Due di essi si gettarono nel 1974, prima dell'installazione della \"griglia di sicurezza\" attorno alla piattaforma, mentre il terzo suicidio avvenne quattro anni dopo, nel 1978. Altri riuscirono a superare le griglie di sicurezza, ma l'intervento della polizia evit\u00f2 i suicidi.\nDue volte altrettanti saltatori usarono dei paracadute per praticare il Base jumping. Sei paracadutisti si gettarono dalla torre dalla sua apertura, ma questa attivit\u00e0 \u00e8 illegale se non si \u00e8 provvisti di un'autorizzazione. Quattro saltatori lo fecero a fini promozionali, mentre gli altri due vennero arrestati."}
{"id": "2581856", "revid": "149485", "url": "https://it.wikipedia.org/wiki?curid=2581856", "title": "Comitato Olimpico Ellenico", "text": "Il Comitato Olimpico Ellenico (noto anche come \"\u0395\u03bb\u03bb\u03b7\u03bd\u03b9\u03ba\u03ae \u039f\u03bb\u03c5\u03bc\u03c0\u03b9\u03b1\u03ba\u03ae \u0395\u03c0\u03b9\u03c4\u03c1\u03bf\u03c0\u03ae\" in greco) \u00e8 un'organizzazione sportiva greca, nata il 3 febbraio 1894 ad Atene, Grecia.\nRappresenta questa nazione presso il Comitato Olimpico Internazionale (CIO) dal 1895 ed ha lo scopo di curare l'organizzazione ed il potenziamento dello sport in Grecia e, in particolare, la preparazione degli atleti greci, per consentire loro la partecipazione ai Giochi olimpici. Il comitato, inoltre, fa parte dei Comitati Olimpici Europei. Questa \u00e8 una delle pi\u00f9 antiche federazioni olimpiche al mondo, essendo fondata nel 1894 e riconosciuta dal CIO nel 1895; la sua nascita venne favorita dall'organizzazione dei Giochi della I Olimpiade, le prime Olimpiadi dell'Era moderna, che si tennero nel 1896, ad Atene.\nDal 2009 il presidente dell'organizzazione \u00e8 Spyros Capralos. La carica di segretario generale \u00e8 occupata da Emmanuel Karsiadakis."}
{"id": "2581857", "revid": "62004", "url": "https://it.wikipedia.org/wiki?curid=2581857", "title": "Galina Gorokhova", "text": ""}
{"id": "2581860", "revid": "26886790", "url": "https://it.wikipedia.org/wiki?curid=2581860", "title": "Parco XVII Aprile 1944", "text": ""}
{"id": "2581862", "revid": "767487", "url": "https://it.wikipedia.org/wiki?curid=2581862", "title": "\u00cd\u00f1igo Liceranzu", "text": "Carriera.\nClub.\nDurante la sua carriera da calciatore venne soprannominato per la sua durezza \"Rocky\", in riferimento al personaggio del film di Sylvester Stallone. Difensore centrale, condivise con Andoni Goikoetxea il ruolo di marcatore nell'Athletic Bilbao che vinse il campionato di calcio spagnolo 1982-1983 e 1983-1984, la Coppa del Re nel 1984 e la Supercoppa di Spagna nello stesso anno. Ha segnato il gol numero 3.000 in campionato dei \"rojiblancos\", decisivo per la conquista della Liga 1983-1984.\nNazionale.\nHa giocato una partita internazionale con la nazionale di calcio della Spagna il 30 aprile 1985 contro il Galles. Come allenatore ha guidato numerose squadre basche nelle categorie minori, tra cui il Barakaldo, l'Amurrio ed il Lemona."}
{"id": "2581863", "revid": "599013", "url": "https://it.wikipedia.org/wiki?curid=2581863", "title": "Carlo Pulvirenti", "text": "Carriera.\nCresciuto calcisticamente nel , dove gioc\u00f2 prevalentemente nella squadra riserve.\nCon la prima squadra gioc\u00f2 il suo unico match il 24 maggio 1914 contro l'Hellas Verona venendo schierato per necessit\u00e0 come portiere bench\u00e9 tra le riserve del \"Grifone\" giocasse come mediano; l'incontro, disputato in casa dei veronesi, fu comunque vinto dai liguri due ad uno.\nI \"rossoblu\" conclusero il campionato al secondo posto della classifica finale, alle spalle dei campioni del ."}
{"id": "2581865", "revid": "767487", "url": "https://it.wikipedia.org/wiki?curid=2581865", "title": "Monte Gomito", "text": "Il Monte Gomito \u00e8 un gruppo montuoso dell'Appennino tosco-emiliano, che raggiunge, con la sua vetta pi\u00f9 alta, i 1892.3\u00a0m s.l.m., Interamente compreso nel comune di Abetone Cutigliano, fa parte dello spartiacque tra la valle della Lima e la Valle dello Scoltenna.\nCaratteristiche.\nIl monte Gomito risulta formato da quattro vette distinte, tre delle quali, viste dall'alto, formano un triangolo e la quarta \u00e8 posta pi\u00f9 o meno al centro di tale figura geometrica.\nLa cima pi\u00f9 alta delle quattro viene detta \"La Fariola\" ed \u00e8 quella posta nel vertice pi\u00f9 a sud, presso il \"Passo della Fariola\", che separa il Monte Gomito dal Monte Dente della Vecchia, detto anche \"Denti della Vecchia\", e quindi dall'Alpe Tre Potenze). Seconda vetta per altezza (1890.5\u00a0m s.l.m.) \u00e8 quella centrale dove sorge il rifugio \"Monte Gomito\", all'arrivo degli impianti di risalita dell'ovovia. \nPi\u00f9 ad est si trova la vetta (che misura 1874.2\u00a0m) su cui arrivano gli impianti che partono dal rifugio della \"Selletta\"; infine vi \u00e8 la vetta pi\u00f9 a nord (alta 1884.6\u00a0m), sulla quale \u00e8 posta una croce visibile anche da notevoli distanze.\nLa parete ovest del complesso montuoso sovrasta la \"Val di Luce\", nella quale scorre il \"Rio delle Pozze\", immissario dello Scoltenna; la parete a sud est, piuttosto scoscesa, sovrasta invece l'alta Valle del Sestaione, immissario della Lima, mentre la parete a nord est volge verso gli abitati di Abetone e Le Regine.\nLe quote delle vette del Monte Gomito sono indicate differentemente nelle varie cartografia accessibili on-line: in particolare nel sito dell'Istituto Geografico Militare sono riportate quote leggermente pi\u00f9 elevate (pochi metri) rispetto a quelle citate in questo articolo e ricavate dalla cartografia della regione Toscana.\nGli impianti sciistici.\nSul Monte Gomito sono stati realizzati e risultano attivi la maggior parte degli impianti sciistici del comprensorio \"Abetone-Le Regine-Val di Luce\". In particolare vi sono i rifugi \"Monte Gomito\", \"La Selletta\" e \"Pulicchio\", impianti di risalita provenienti dalle localit\u00e0 \"Abetone\", \"Le Regine\", \"Faidello\" e \"Val di Luce\", nonch\u00e9 numerose piste.\nNonostante gli impianti descritti siano tuttora attivi, ne esistono altri che negli anni sono stati smantellati. In particolare non sono pi\u00f9 attivi gli impianti che collegavano il Monte Gomito con la Foce di Campolino passando dalla Valle del Sestaione.\nGli impianti dell'ovovia sono attivi anche in estate per consentire di praticare la specialit\u00e0 del Downhill, ovvero la discesa delle piste da sci con biciclette appositamente attrezzate e con adeguate protezioni.\nVie d'accesso.\nLe vette del Monte Gomito sono raggiungibili, oltre che con gli impianti di risalita, per mezzo di percorsi da trekking pi\u00f9 o meno impegnativi e comunque segnalati. In particolare si segnalano il sentiero \"CAI-00\" che collega l'abitato di \"Abetone\" con l'Alpe Tre Potenze. Tale sentiero risulta pi\u00f9 impegnativo nei tratti della \"Fariola\" e dei \"Denti della Vecchia\" per i quali esistono comunque alternative di minore difficolt\u00e0. Considerando l'utilizzo estivo degli impianti di risalita, \u00e8 sconsigliabile l'utilizzo delle piste da sci come percorso da trekking per evitare di incontrare ciclisti."}
{"id": "2581867", "revid": "62004", "url": "https://it.wikipedia.org/wiki?curid=2581867", "title": "Yelena Novikova-Belova", "text": ""}
{"id": "2581870", "revid": "1714743", "url": "https://it.wikipedia.org/wiki?curid=2581870", "title": "Teodoro di Mark", "text": "Origine.\nSecondo il \"WERNHERI TESCHENMACHERI AB ELVERFELDT ANNALES CLIVIAE, JULIAE\", Teodorico, era il figlio secondogenito di Adolfo conte di Kleve (Adolfo I) e futuro conte della contea di Mark (Adolfo III), e della moglie, Margherita di Berg (uxor Margaretha Montana), che secondo il documento n\u00b0 684 del \"Urkundenbuch f\u00fcr die Geschichte des Niederrheins, Volume 3\", datato dicembre 1368, era sorella di Guglielmo II, conte di Ravensberg e conte di Berg(\"Margareta des vurg. greuen Wilhelms suster, ouch greuinne der vurgenanten lande\"), quindi figlia del conte di Ravensberg e conte di Berg, Gerardo e della moglie, Margherita di Ravensberg che, secondo il documento n\u00b0 XCIV del \"Ravensberg Codex\" era figlia del conte di Ravensberg, Ottone IV e della moglie, Margherita di Berg, erede della contea di Berg.\nSecondo la \"Chronica Comitum de Marka\", Adolfo conte di Kleve (Adolfo I) e futuro conte della contea di Mark (Adolfo III), era il figlio secondogenito del conte di Mark, Adolfo II e della moglie, Margherita di Kleve, figlia del conte di Kleve, Teodorico VIII e di Margherita di Gheldria, che era sorella del Conte di Gheldria, Rinaldo II, e figlia del Conte di Gheldria, Rinaldo I e di Margherita Dampierre o di Fiandra.\nBiografia.\nSuo zio, il conte di Mark, Engelberto III, mor\u00ec di peste nel castello di Wetter, nel 1391, e fu sepolto nella chiesa del monastero di Fr\u00f6ndenberg.\nDopo la morte di Engelberto III, dato che aveva solo una figlia, suo padre, Adolfo I conte di Kleve, gli succedette, nella Contea di Mark, come Adolfo III.\nSecondo il documento n\u00b0 967 del \"Urkundenbuch f\u00fcr die Geschichte des Niederrheins, Volume 3\", datato 1392, Teodorico viene citato dal padre, Adolfo, conte di Kleve e di Mark come suo erede assieme al fratello, Adolfo (\"Adolph greue van Cleue und van der Marke, Adolph und Diderich van Cleue gebruedere, syne suene\").\nL'anno successivo, con un altro documento, il n\u00b0 976 del \"Urkundenbuch f\u00fcr die Geschichte des Niederrheins, Volume 3\", datato gennaio 1393, a Teodorico (\"Dyderich van Cleue\") viene garantita dal padre, Adolfo, la successione nella contea di Mark (\"die gansse graeschap van der Marke\").\nSuo padre, Adolfo mor\u00ec nel 1394; il \"WERNHERI TESCHENMACHERI AB ELVERFELDT ANNALES CLIVIAE, JULIAE\" riporta l'epitaffio che si trova sulla sua tomba nella chiesa dell'Assunzione di Maria di Kleve.\nSempre secondo il \"WERNHERI TESCHENMACHERI AB ELVERFELDT ANNALES CLIVIAE, JULIAE\", lasci\u00f2 la contea di Kleve, al figlio primogenito, Adolfo, mentre nella Contea di Mark gli succedette il figlio secondogenito Teodorico, associato al terzogenito, Gerardo.\nTeodorico mor\u00ec all'et\u00e0 di 24 anni; mor\u00ec in battaglia a Elberfeld, nel marzo del 1398. La sua tomba si trova nella collegiata di H\u00f6rde.\nDato che Teodorico non aveva discendenza, nella contea di Mark, gli succedette il fratello maggiore, Adolfo, come Adolfo IV, con associato il fratello minore, Gerardo\nDiscendenza.\nNon risulta che Teodorico si fosse sposato e di lui non si conosce alcuna discendenza."}
{"id": "2581871", "revid": "106990", "url": "https://it.wikipedia.org/wiki?curid=2581871", "title": "Successione Giacobita", "text": ""}
{"id": "2581873", "revid": "62004", "url": "https://it.wikipedia.org/wiki?curid=2581873", "title": "Olga Knyazeva", "text": ""}
{"id": "2581874", "revid": "106990", "url": "https://it.wikipedia.org/wiki?curid=2581874", "title": "Linea di successione al trono di Parma", "text": ""}
{"id": "2581876", "revid": "74801", "url": "https://it.wikipedia.org/wiki?curid=2581876", "title": "Universit\u00e0 statale del Michigan", "text": "L'Universit\u00e0 statale del Michigan (in inglese Michigan State University) \u00e8 un'universit\u00e0 statunitense di East Lansing, nel Michigan.\n\u00c8 stata fondata nel 1855 durante la presidenza di Franklin Pierce ed \u00e8 stata un'istituzione pioniera che \u00e8 servita come modello per le future universit\u00e0 degli Stati Uniti. \u00c8 considerata una delle migliori universit\u00e0 degli USA ed uno dei migliori istituti di ricerca del mondo. Fa parte dell'Association of American Universities.\nDopo la seconda guerra mondiale l'universit\u00e0 ha conosciuto un forte incremento nel numero di studenti, arrivando oggi a contare circa studenti, facendo della MSU l'ottava universit\u00e0 del Paese.\nLa squadra di pallacanestro della Michigan State University, i \"Michigan State Spartans\", milita nella Big Ten Conference della Division I del campionato di pallacanestro della NCAA sin dall'anno della loro fondazione avvenuta nel 1898. Attualmente la squadra \u00e8 considerata una delle migliori della NCAA."}
{"id": "2581877", "revid": "6923", "url": "https://it.wikipedia.org/wiki?curid=2581877", "title": "Mosler Automotive", "text": ""}
{"id": "2581878", "revid": "290023", "url": "https://it.wikipedia.org/wiki?curid=2581878", "title": "La banda (brano musicale)", "text": ""}
{"id": "2581880", "revid": "30445", "url": "https://it.wikipedia.org/wiki?curid=2581880", "title": "Asconius", "text": ""}
{"id": "2581881", "revid": "15756", "url": "https://it.wikipedia.org/wiki?curid=2581881", "title": "Nation 12", "text": "Nation 12 \u00e8 un gruppo di musica elettronica formato da John Foxx e Tim Simenon nel 1989.\nBiografia.\nIl progetto Nation 12 segnala il ritorno di Foxx alla scena musicale, dopo l'ultimo album \"In Mysterious Ways\" del 1985 e alla musica elettronica pura che aveva prodotto negli anni ottanta e in particolare con il suo album \"Metamatic\". Foxx aveva abbandonato la scena dopo l'ultimo album, deluso della musica mediocre che veniva prodotta a met\u00e0 degli anni ottanta. Ma con l'arrivo della nuova forma di hip-hop e acid house ambedue con radici nella musica elettronica Foxx si interessa di nuovo alla musica ora chiamata electronica. Frequentando certi club londinesi in quegli anni Foxx dichiara \"una specie di \"electro-punk\" \"techno-hippy\" mi ha salvato\" (John Foxx news 12.10.2005).\nIl primo singolo dei Nation 12 \"Remember\" esce nel 1990 ed \u00e8 un grande successo nei club e discoteche di tendenza dell'epoca. Mentre Simenon si concentra su altri progetti i Nation 12 diventano effettivamente un team composto da Foxx e Shem McAuley, con altri due produttori / DJ Simon e Kurt Rogers. Il gruppo produce un altro singolo \"Electrofear\", e registra altri brani nello stile electronica / dance / acid house. \"Sentivo d'istinto che il futuro era una musica elettronica psicadelica\" dice\nFoxx. La musica dei Nation 12 in effetti anticipa quella di grande successo dei gruppi quali The Orb e i Chemical Brothers.\nSebbene fossero stati registrati una dozzina di brani un album non fu mai finito, l'etichetta Rhythm King chiuse e le registrazioni furono perse. Molti anni dopo un fan di Foxx Simon Blackmore trov\u00f2 le registrazioni perse e dopo un restauro sonoro, insieme ai singoli degli anni 90, diventano l'album \"Electrofear\".\nCollegamenti esterni.\nOfficial Nation 12 discography (Metamatic - Official John Foxx website)"}
{"id": "2581886", "revid": "1543377", "url": "https://it.wikipedia.org/wiki?curid=2581886", "title": "Gregoris Lambrakis", "text": "Partigiano durante la seconda guerra mondiale, ed in seguito attivista per la pace nel mondo, Lambrakis fu tra i principali oppositori del governo di destra, retto dal primo ministro K\u014dnstantinos Karamanl\u012bs. Fu assassinato a Salonicco il 27 maggio 1963 da estremisti di destra, durante un comizio politico. La sua morte scosse profondamente l'opinione pubblica greca ed ispir\u00f2 lo scrittore Vasil\u012bs Vasilikos per il suo romanzo politico \"Z\" (1967).\nPrimi anni.\nNacque nel villaggio di Kerasitsa nel distretto di Tegea (in Arcadia, nel Peloponneso). Dopo aver terminato il liceo nella sua citt\u00e0 natale, si trasfer\u00ec ad Atene per entrare alla Scuola di Medicina presso l'Universit\u00e0 di Atene.\nLambrakis fu un grande atleta per tutta la vita, detenendo il record greco di salto in lungo per ventitr\u00e9 anni (1936-1959). Vinse inoltre diverse medaglie d'oro nei giochi dei Balcani, che si svolgono ogni anno, con concorrenti provenienti da Grecia, Jugoslavia, Bulgaria, Romania e Turchia.\nDurante l'occupazione della Grecia da parte dell'Asse (1941-1944), Lambrakis partecip\u00f2 attivamente alla Resistenza greca . Nel 1943 fond\u00f2 \"l'Unione degli atleti greci\" (\"\u0388\u03bd\u03c9\u03c3\u03b7 \u03c4\u03c9\u03bd \u0395\u03bb\u03bb\u03ae\u03bd\u03c9\u03bd \u0391\u03b8\u03bb\u03b7\u03c4\u03ce\u03bd\") e organizz\u00f2 regolari competizioni, usando le entrate derivanti da questi giochi per finanziare punti di distribuzione di derrate alimentari alla popolazione affamata.\nL'attivismo nel dopoguerra.\nDopo la guerra complet\u00f2 gli studi di medicina e nel 1950 divenne professore assistente di ostetricia-ginecologia presso l'Universit\u00e0 di Atene. Continu\u00f2 ad aiutare i poveri esercitando in una piccola clinica privata per i pazienti che non potevano permettersi cure mediche.\nPur non essendo un comunista, il suo orientamento politico e ideologico era vicino alla sinistra. Fu attivamente coinvolto nel Movimento pacifista di quegli anni che esprimeva una forte opposizione alla guerra del Vietnam . Il suo schieramento politico era Sinistra Democratica Unita (in greco: \u0395\u03bd\u03b9\u03b1\u03af\u03b1 \u0394\u03b7\u03bc\u03bf\u03ba\u03c1\u03b1\u03c4\u03b9\u03ba\u03ae \u0391\u03c1\u03b9\u03c3\u03c4\u03b5\u03c1\u03ac - Eniea Dimocratiki Aristera - EDA), l'unico partito politico di sinistra legale nel paese dopo la guerra civile del 1946-1949 e fino al colpo di Stato del 1967.\nFu eletto al Parlamento Ellenico nelle elezioni legislative del 1961 nel collegio del Pireo.\nLo stesso anno (1961), sotto la sua iniziativa, venne istituita in Grecia la \"Commissione internazionale per la distensione e la pace\" (E\u03c0\u03b9\u03c4\u03c1\u03bf\u03c0\u03ae \u03b3\u03b9\u03b1 \u03c4\u03b7\u03bd \u0394\u03b9\u03b5\u03b8\u03bd\u03ae \u038e\u03c6\u03b5\u03c3\u03b7 \u03ba\u03b1\u03b9 \u0395\u03b9\u03c1\u03ae\u03bd\u03b7 - Epitropi i\u00e0 ti Diethni Yfesi ke Irini - EDYE). Nella sua qualit\u00e0 di Vice Presidente della EDYE, Lambrakis partecip\u00f2 a riunioni e manifestazioni pacifiste internazionali, nonostante le frequenti minacce contro la sua vita. Il 21 aprile 1963, il movimento pacifista in Grecia organizz\u00f2 la prima manifestazione pacifista da Maratona ad Atene . La polizia intervenne, impedendo la manifestazione e arrestando numerosi manifestanti (tra di loro c'era anche Mik\u012bs Theod\u014drak\u012bs). Lambrakis, protetto dalla sua immunit\u00e0 parlamentare, marci\u00f2 da solo e arriv\u00f2 alla fine del percorso tenendo la bandiera con il simbolo della pace, la stessa che aveva gi\u00e0 portato durante la marcia di Aldermaston in Regno Unito, mentre protestavano nei pressi dell'Atomic Weapons Research Establishment (AWRE). Poco dopo anche lui fu arrestato dalla polizia.\nL'omicidio.\nNel pomeriggio del 22 maggio 1963 Lambrakis intervenne a una conferenza che si teneva a Salonicco per il \"Comitato greco per la pace e la distensione internazionale\".\nAncor prima dell'inizio, una grande folla si era assiepata sui marciapiedi fuori dal teatro dove si teneva l'incontro, gridando slogan e insulti a tutti coloro che venivano a prenderne parte. I poliziotti e i soldati, pur essendo presenti in gran numero non assunsero alcuna iniziativa per far sgomberare quelle persone, nonostante le proteste degli organizzatori.\nConclusasi la conferenza, Lambrakis lasci\u00f2 l'aula accompagnato solo da due compagni: in quel momento due estremisti di destra, Emannouel Emannouilides e Spyro Gotzamanis, alla guida di un veicolo a tre ruote, gli si avvicinarono e lo colpirono alla testa con un oggetto metallico (presumibilmente una spranga di ferro) di fronte a un gran numero di persone e agli agenti di polizia, i quali non fecero nulla per fermare il veicolo, o anche soltanto per aiutare la vittima che giaceva a terra sanguinante. Venne portato in ospedale gi\u00e0 in coma e, nonostante fosse subito chiaro che non c'erano speranze, furono chiamati molti medici anche dall'estero per tentare di salvarlo.\nMor\u00ec in ospedale a seguito delle lesioni cerebrali riportate cinque giorni dopo, il 27 maggio.\nIl suo corpo fu inviato ad Atene in treno. Il giorno dopo nella capitale il suo funerale divenne una manifestazione di massa. Pi\u00f9 di 500.000 persone si radunarono per protestare contro il governo di destra e la Casa Reale, visti da molti come complici delle attivit\u00e0 degli estremisti di destra.\nIl processo e le conseguenze politiche.\nInizialmente gli avvenimenti furono presentati come un incidente stradale. Il primo ministro K\u014dnstantinos Karamanl\u012bs arriv\u00f2 a dire che: \"Questi incidenti possono verificarsi nella maggior parte dei paesi democratici senza che il governo sia ritenuto responsabile\"\nLe indagini successive, condotte dal giudice istruttore Chr\u012bstos Sartzetak\u012bs e dal Procuratore Generale P. Delaportas portarono a conclusioni ben diverse: stabilirono che Lambrakis fu deliberatamente aggredito da due uomini appartenenti a movimenti di estrema destra. La cattura dei due esecutori e le dichiarazioni da loro rilasciate dimostrarono la complicit\u00e0 dei membri della gendarmeria e della polizia, tra cui il capo della polizia di Salonicco e il generale Mitsou, comandante della gendarmeria della Grecia del Nord.\nTutto ci\u00f2 provoc\u00f2 uno scandalo che colp\u00ec duramente il governo di Karamanlis, che, pur non essendo il diretto mandante dell'attentato, mostr\u00f2 di essere privo di autorit\u00e0 su larga parte dei servizi di sicurezza e delle forze armate.\nKaramanlis si dimise nel mese di luglio. Alle elezioni del novembre 1963 vinse l'Unione di Centro con la maggioranza relativa del 40% dei voti, mentre l'ERE di Karamanlis ottenne solo il 15%; Ge\u014drgios Papandreou, segretario dell'Unione, divenne primo ministro, ma non volendo governare con l'EDA si ritrov\u00f2 senza la maggioranza assoluta in parlamento e poco dopo si dimise. Nelle successive elezioni del 1964 Papandr\u00e9u riusc\u00ec a ottenere pi\u00f9 del 50% dei voti e pot\u00e9 formare il governo con un programma politico di rinnovamento democratico.\nPur avendo il governo una vasta popolarit\u00e0, Papandr\u00e9u ebbe forti contrasti con re Costantino II, che lo costrinse alle dimissioni. Il re nomin\u00f2 quindi un nuovo governo formato dalla destra e dai centristi uniti, che per\u00f2 non aveva la legittimazione popolare.\nLa prospettiva di un'altra sconfitta elettorale delle destre alle elezioni del 1967, portarono al colpo di Stato del 21 aprile 1967.\nPapandr\u00e9u fu arrestato e mor\u00ec agli arresti domiciliari nel 1968. Christos Sartzetakis venne espulso dalla magistratura, perseguitato, torturato e imprigionato. Sar\u00e0 rilasciato solo nel 1971 a seguito di pressioni dell'opinione pubblica internazionale (con il ritorno alla democrazia sar\u00e0 eletto Presidente della repubblica dal 1985 al 1990).\nL'eredit\u00e0.\nLambrakis rimane nei cuori del popolo greco come simbolo nazionale della democrazia, come rappresentante della lotta contro la repressione politica, l'autoritarismo e la dipendenza dagli\nstati stranieri.\nPochi giorni dopo la sua morte fu creato un nuovo movimento, guidato da Mik\u012bs Theod\u014drak\u012bs, chiamato \"Movimento democratico Giovanile Grigoris Lambrakis\" (\u0394\u03b7\u03bc\u03bf\u03ba\u03c1\u03b1\u03c4\u03b9\u03ba\u03ae \u039a\u03af\u03bd\u03b7\u03c3\u03b7 \u039d\u03ad\u03c9\u03bd \u0393\u03c1\u03b7\u03b3\u03cc\u03c1\u03b7\u03c2 \u039b\u03b1\u03bc\u03b2\u03c1\u03ac\u03ba\u03b7\u03c2 [\u0394\u039a\u039d\u0393\u039b] ). Dopo il golpe del 21 aprile 1967, la Giovent\u00f9 Lambrakis e tutti i movimenti giovanili non governativi furono sciolti e venne decretato un divieto totale sulla musica di Theodorakis e sui canti del \"Komsomol\", vale a dire la Giovent\u00f9 Lambrakis.\nDopo la caduta della dittatura militare nel 1974, numerosi luoghi, tra cui uno stadio di calcio a Kallithea, strade e piazze in tutto il paese, sono state rinominate in onore di Grigoris Lambrakis.\nLa vita e la morte di Grigoris Lambrakis ha ispirato l'autore Vasil\u012bs Vasilikos a scrivere il romanzo \"Z\" . Il titolo sta per la lettera iniziale della parola greca \"Zei\" ( \"[Egli] vive!\" ), un famoso graffito, che cominci\u00f2 ad apparire sui muri degli edifici delle citt\u00e0 greche dopo l'omicidio, a simboleggiare la protesta crescente contro il potere politico che aveva consentito l'assassinio di Lambrakis.\nNel 1969, il regista greco-francese Costa-Gavras trasse dal libro il film Z - L'orgia del potere, vincitore dell'Oscar al miglior film straniero, con Yves Montand nel ruolo di Lambrakis, Jean-Louis Trintignant nel giudice Sartzetakis e Irene Papas nella vedova di Lambrakis."}
{"id": "2581887", "revid": "1305887", "url": "https://it.wikipedia.org/wiki?curid=2581887", "title": "Il romanzo di uno spadaccino dell'epoca Meiji", "text": " \u00e8 il nome di due manga autoconclusivi di Nobuhiro Watsuki, nonch\u00e9 prototipi di \"Kenshin - Samurai vagabondo\". Si trovano in appendice ai volumetti uno e tre della serie regolare di Kenshin.\nPrimo manga.\nStoria.\nUno spadaccino vagabondo si imbatte in una ragazza che sta fuggendo da due malviventi; lei gli chiede aiuto, ma il samurai, anzich\u00e9 combattere se la d\u00e0 a gambe portando con s\u00e9 la ragazza. Giunti lontano dai due, la ragazza si presenta col nome di Chizuru Raikoji e porta il suo salvatore nella propria residenza che condivide col nonno. L'uomo, per\u00f2, non vede di buon occhio le persone che portano la spada poich\u00e9 durante il Bakumatsu ha visto il proprio figlio e sua moglie venire uccisi dai samurai. Lo spadaccino, dopo aver ascoltato le parole di disprezzo del vecchio, si reca sotto un ponte dove ha appuntamento con Chizuru; quest'ultima viene per\u00f2 rapita da un sicario del Kaitento (un'associazione che si prefissa di rovesciare il governo). Gli uomini del Kaitento chiedono un riscatto al signor Raikoji, che in un primo momento sembra cedere alle richieste dei malviventi. Viene fermato per\u00f2 dallo spadaccino che decide di andare nel covo dei rapitori e di salvare la povera Chizuru, per poi essere riconosciuto dal brigadiere come Battosai l'assassino. Giunto a destinazione, Battosai comincia ad affrontare i nemici sfoderando la tecnica Mitsurugi Hiten e riesce addirittura a ferire il loro capo, nonostante avesse un'armatura occidentale di ferro nero, grazie alla sua spada a lama invertita. Dopo aver salvato Chizuru, Battosai torna a vagabondare, mentre la ragazza per riconoscenza gli regala un nastrino per legare i lunghi capelli.\nNote sui personaggi.\nIn questa prima vicenda si vede un Kanshin che ritorna pienamente ad essere Battosai quando si arrabbia e molto pi\u00f9 facilmente rispetto alla serie regolare; inoltre \u00e8 disegnato con i capelli molto pi\u00f9 folti. Il personaggio cardine di questo racconto \u00e8 Chizuru Raikoji, la quale prende il nome dalla ragazza che appare in \"Sugata Sanshir\u014d\", di Tsuneo Tomita. Stilisticamente \u00e8 uguale a Kaoru Kamiya, vestita in hakama. Il nonno di Chizuru, Muneiwa Raikoji, non ricorda alcun personaggio di Kenshin, mentre il capo dei Kaitento ricorda vagamente Raijuta Isurugi con le sue manie di sovvertire il governo assumendo r\u014dnin.\nSecondo manga.\nStoria.\nDopo la restaurazione Meiji, in Giappone \u00e8 vietato portare la katana. Cos\u00ec uno spadaccino del Bakumatsu, si mette in mostra venendo braccato da un agente di polizia che vuole arrestarlo in quanto porta alla vita una spada. Lo spadaccino riesce a sfuggire al vigilante, ma si imbatte in un ragazzino che gli chiede di vendergli l'arma; la quale risulta, per\u00f2, essere una spada a lama invertita. Il ragazzino, che si presenta come Yahiko Kamiya, vuole comprarla per uccidere un malvivente che ha rubato il dojo di famiglia e ora cerca di prendere in moglie sua sorella. Lo spadaccino \u00e8 attirato dalla storia raccontatagli e decide di seguire Yahiko nella sua abitazione, dove incontra Kaoru e Megumi Kamiya. Poco dopo fa il suo ingresso Nishiwaki, il cattivo di turno, che reclama la mano della figlia maggiore del deceduto padrone del dojo. Dopo un breve combattimento tra Kaoru e Nishiwaki, Yahiko si sente offeso e scappa via, inseguito poi dallo spadaccino vagabondo e da Kaoru. Nel frattempo Megumi decide di recarsi nel palazzo di Nishiwaki ove scopre che questi sta allestendo una bisca all'interno del vecchio dojo. Tornando a casa, Kaoru e gli altri, leggono il messaggio lasciatogli da Megumi e decidono di andarla a salvare; nonostante il divieto postogli da Kaoru, lo spadaccino decide di seguirli. Giunti nella residenza di Nishiwaki, il samurai sfoggia la sua tecnica Mitsurugi Hiten capace di colpire contemporaneamente tre persone con un solo colpo, rivelando la sua identit\u00e0 di Battosai l'assassino. Nell'ultimo scontro faccia a faccia tra lo spadaccino e Nishiwaki quest'ultimo tira fuori un revolver col quale per\u00f2 non riesce a ferire il nemico che \u00e8 in grado di evitare i proiettili e colpirlo fino alla resa. Alla fine lo spadaccino confessa di aver conosciuto Kojiro Kamiya e che un giorno Yahiko sar\u00e0 un maestro di kenjutsu forte come il padre, il quale era secondo solo a Battosai.\nNote sui personaggi.\nLa seconda vicenda de \"Il romanzo di uno spadaccino all'epoca Meiji\" \u00e8 una sorta di trailer di \"Kenshin samurai vagabondo\", cos\u00ec alcuni dettagli che riguardano i personaggi sono un po' differenti dal prodotto finale. In questa storia Kaoru, Megumi e Yahiko sono tre fratelli, che vengono perseguitati da Nishiwaki, il quale si pu\u00f2 definire il Takeda Kanryu della situazione; mentre Kenshin (che qui per\u00f2 viene solo identificato come Battosai) \u00e8 rimasto pressappoco invariato."}
{"id": "2581889", "revid": "599013", "url": "https://it.wikipedia.org/wiki?curid=2581889", "title": "Eugenio Puppo", "text": "Carriera.\nFormatosi calcisticamente presso lo Xaverian College di Brighton, gioca dal 1912 al 1914 nel .\nIl suo esordio in \"rossoblu\" \u00e8 datato 9 febbraio 1913, nella vittoria contro il Racing Libertas Club per cinque ad uno. La sua prima stagione con il \"Grifone\", nella quale accumula due presenze, si conclude con il raggiungimento del secondo posto nella classifica finale, alle spalle dei campioni della .\nAnche nella stagione seguente scende in campo in due occasioni, conquistando nuovamente il secondo posto, questa volta dietro il .\nDopo il conflitto mondiale giocher\u00e0 con il club ligure , con cui raggiunse il terzo posto del girone A di semifinale nella Promozione 1921-1922."}
{"id": "2581890", "revid": "124928842", "url": "https://it.wikipedia.org/wiki?curid=2581890", "title": "Coppa di Francia 1991-1992", "text": "La stagione 1991-1992 \u00e8 stata la settantacinquesima edizione della Coppa di Francia, massima competizione nazionale francese. \nAvvenimenti.\nL'edizione 1991-1992 della Coppa di Francia \u00e8 nota per la semifinale tra Bastia ed Olympique Marsiglia, prima della quale avvenne un incidente dovuto al crollo di una tribuna provvisoria dello stadio di Furiani, eretta per l'occasione. Tale avvenimento, denominato \"tragedia di Furiani\", caus\u00f2 la morte di 18 persone e il ferimento di altre 2300: in segno di lutto le due squadre non scesero in campo e, di comune accordo con la federcalcio, rinunciarono a disputare un eventuale recupero.\nLa rinuncia da parte di Bastia ed Olympique Marsiglia a disputare il recupero della semifinale annull\u00f2 l'organizzazione della finale del torneo, che si sarebbe disputata al Parco dei Principi di Parigi. L'edizione 1991-1992 della Coppa di Francia divenne di conseguenza la prima in cui non furono assegnati vincitori. Per quanto riguarda l'accesso alla Coppa delle Coppe, per rappresentare la Francia nella seconda competizione europea fu scelto il , vincitore dell'unica semifinale disputatasi."}
{"id": "2581891", "revid": "223320", "url": "https://it.wikipedia.org/wiki?curid=2581891", "title": "Pitagora (Treno)", "text": ""}
{"id": "2581893", "revid": "57872", "url": "https://it.wikipedia.org/wiki?curid=2581893", "title": "Cristoforo Grimaldi Rosso", "text": "Biografia.\nAssunse il secondo cognome Grimaldi quando la sua famiglia Rosso s'iscrisse all'Albergo della famiglia genovese. Di professione medico, fu eletto il 4 gennaio del 1535 quarantanovesimo doge della Repubblica (il quarto in successione biennale). \nNella primavera del primo anno del suo dogato dovette affrontare e gestire una rivolta di alcuni borghesi della Spezia contro la flotta spagnola, ancorata presso il porto cittadino, che si concluse con l'uccisione di alcuni membri presenti sulla nave e altre persone che avevano trovato riparo nelle vicine abitazioni. La notizia rimbalz\u00f2 ben presto a Genova e con una seduta straordinaria del Senato, il doge eman\u00f2 contro la popolazione spezzina il pagamento di cento scudi d'oro \"per capita\" con la sola esclusione delle donne, dei giovani (nella fascia d'et\u00e0 sotto i quindici anni) e degli anziani al di sopra dei settant'anni.\nDurante il suo dogato si promulg\u00f2 a sollecitare il senato genovese nel reperire fondi per le ristrutturazioni e risanamento delle antiche mura cittadine. Poco prima del termine del biennio riusc\u00ec, con una solenne cerimonia, ad assistere alla posa della \"prima pietra\". Nel suo mandato dovette inoltre affrontare un terremoto il 12 agosto del 1536 che produsse, in tre scosse, lievi danni nel capoluogo ligure.\nTerminato il suo dogato il 4 gennaio del 1537, serv\u00ec ancora lo Stato di Genova per ben ventisei anni ricoprendo, in diverse fasi, cariche istituzionali come procuratore perpetuo ed egli stesso, nel 1540, selezionatore e distributore delle personalit\u00e0 nelle mansioni statali. Nel 1544 il doge Andrea Centurione Pietrasanta gli propose la continuazione di stesura degli \"Annali della Repubblica\", mansione che declin\u00f2 per i molteplici impegni lavorativi. Supervision\u00f2 nel 1546 i lavori di restauro della cattedrale di San Lorenzo e l'anno successivo, assieme al doge Benedetto Gentile Pevere ed altri funzionari, assistette e studi\u00f2 la nuova proposta di riforma del Maggior Consiglio della Repubblica.\nAll'et\u00e0 di sessantasette anni partecip\u00f2 in prima persona, e assieme al gi\u00e0 doge Leonardo Cattaneo Della Volta, con l'uso delle armi all'assedio del castello di Montoggio, in alta valle Scrivia, dove trovarono rifugio i Fieschi, autori della celebre congiura del 1547. Nello stesso anno e ancora nel 1548 segu\u00ec per il Senato i lavori di costruzione della nuova cattedrale di Savona che lo incaric\u00f2 inoltre della consegna dei 1.500 scudi d'oro per la suddetta chiesa, oltrech\u00e9 la somma di risarcimento per i Domenicani savonesi. In tale anno si occup\u00f2 ancora dei lavori di edificazione della darsena savonese, distrutta anni prima dai Genovesi per facilitare la sottomissione della citt\u00e0 di ponente al potere repubblicano. Nel 1550 presenzi\u00f2 a Roma come ambasciatore della Repubblica nel rendere gli omaggi al neoeletto pontefice Giulio III.\nIn gi\u00e0 tarda et\u00e0 fu nominato supremo sindacatore, carica che ricopr\u00ec dal 1556 fino all'ultimo anno della sua morte, avvenuta a Genova nel marzo del 1563. Il suo corpo trov\u00f2 collocazione presso la chiesa di Santa Maria di Castello. Gli storici e gli annali lo ricorderanno ancora in questa fase per l'enorme sforzo come servitore dello Stato, nonostante l'et\u00e0 oramai avanzata, e che pi\u00f9 volte avrebbe potuto portarlo a nuovi dogati.\nCristoforo Grimaldi Rosso non si spos\u00f2 mai e non ebbe figli naturali, il suo unico erede fu Gerolamo Sanseverino dei Conti di Caiazzo che adott\u00f2."}
{"id": "2581894", "revid": "1906976", "url": "https://it.wikipedia.org/wiki?curid=2581894", "title": "Maserati 4CL e 4CLT", "text": "La 4CL, e la sua derivata 4CLT, sono state autovetture monoposto da competizione costruite dalla Maserati dal 1939 al 1950.\nLa 4CL fu introdotta all'inizio della stagione 1939 come rivale dell'Alfa Romeo 158 e delle vetture ERA. Correva nella classe voiturette dei Gran Premi di automobilismo internazionali. Sebbene le competizioni cessarono durante la seconda guerra mondiale, la 4CL fu una dei modelli che si imposero alla ripresa delle gare alla fine degli anni quaranta. Esperimenti con un compressore volumetrico a due stadi ed un telaio tubolare alla fine portarono all'introduzione nel 1948 del modello rivisitato 4CLT. La 4CLT fu costantemente aggiornata nei due anni seguenti. Il risultato fu il modello 4CLT/50, introdotto nell'anno inaugurale del Campionato del mondo di Formula 1 del 1950. Nell'immediato dopoguerra, e nei primi due anni di partecipazione al campionato di Formula 1, la 4 CLT fu la vettura scelta di molti soggetti privati, che la portarono a partecipare a molte altre gare.\nLa 4CL.\nIl progetto.\nNella seconda met\u00e0 degli anni trenta il rapido sviluppo della competitivit\u00e0 della classe voiturette, l'introduzione dell'Alfa Romeo 158 e dei modelli ERA spinsero la Maserati a progettare un nuovo motore in linea a quattro cilindri. Questo propulsore erogava 30-50 bhp in pi\u00f9 del precedente sei cilindri in linea grazie all'incremento del numero delle valvole (ora quattro per cilindri), all'uso di un compressore volumetrico pi\u00f9 potente e ad un piccolo incremento del rapporto di compressione. La cilindrata era di 1491 cm\u00b3. Secondo tradizione Maserati, il motore fu montato su un telaio di un modello precedente, in questo caso della Maserati 6CM. Il telaio aveva una un'architettura convenzionale, con due longheroni a sezione scatolata che correvano per tutta la lunghezza del corpo vettura. Ad essi andavano a congiungersi, a mo' di scala a pioli, delle traverse di minori dimensioni. Il progetto della 4CL utilizzava comunque molta pi\u00f9 componentistica in lega di alluminio che non nel modello precedente. Il cambio era manuale a quattro rapporti.\nLe sospensioni anteriori erano indipendenti con barra di torsione. Quelle posteriori erano a balestra e ad assale rigido.\nSebbene avesse un passo quasi identico alla Maserati 6CM, la 4CL possedeva un carreggiata pi\u00f9 larga di 5 cm, ed era pi\u00f9 ribassata grazie al riposizionamento degli attacchi delle molle degli ammortizzatori.\nAd avvolgere questo telaio di tipo tradizionale c'era un corpo vettura basso e curvilineo, costituito da pannelli in lega leggera e costruito sempre presso la Maserati. La Casa del tridente fabbric\u00f2 anche una versione aerodinamica della 4CL.\nLo sviluppo del motore continu\u00f2 in risposta all'introduzione, da parte dell'Alfa Romeo, di motori sovralimentati con un compressore a due stadi. Questo per\u00f2 port\u00f2 ad evidenziare la debolezza del \"design\" del telaio. Come tentativo di incrementarne la rigidit\u00e0 torsionale la Maserati inizi\u00f2 a fare esperimenti con i telai tubolari. Queste prove furono inizialmente applicate alla 4CL nel 1947, e portarono all'introduzione della 4CLT nel 1948.\nIl progetto della 4CL era di Ernesto Maserati.\nStoria delle corse.\nCon alla guida Luigi Villoresi, la versione aerodinamica della 4CL conquist\u00f2 al suo debutto la pole position al Gran Premio di Tripoli del 1939, davanti alla Mercedes W165. Durante la gara due delle tre vetture partecipanti alla gara si ritirarono per problemi al motore, lasciando la vittoria alla Mercedes-Benz. La vittoria arriv\u00f2 comunque due Gran Premi dopo, pi\u00f9 precisamente al Gran Premio di Napoli con alla guida il privato John Peter Wakefield. Nelle rimanenti gare del 1939 riservate alla categoria \u201cvoiturette\u201d, Wakefield colse due ulteriori vittorie, e la vettura ufficiale altre due, prima che lo scoppio della seconda guerra mondiale interrompesse le gare internazionali. Luigi Villoresi port\u00f2 alla vittoria la 4CL nell'edizione del 1940 della Targa Florio. In questa edizione della gara c'era per\u00f2 la limitazione solo alle vetture provenienti dalle Potenze dell'Asse.\nAlla ripresa delle competizioni nel 1946, Luigi Villoresi torn\u00f2 immediatamente alla vittoria, conquistando la prima gara che seguiva la cessazione delle ostilit\u00e0, il Gran Premio di Nizza. Anche Tazio Nuvolari e Giorgio Pelassa vinsero con la 4CL, ma il dominatore della stagione fu Raymond Sommer, anch'esso con una 4CL. La stagione pi\u00f9 vincente fu quella disputata nel 1947 dove i piloti Maserati vinsero 10 corse, nonostante l'Alfa Romeo avesse schierato la 158 rivisitata e la nuova Tipo 308.\nDopo che la 4CL fu sostituita dalla nuova 4CLT, molti esemplari dell'auto pi\u00f9 vecchia furono venduti a privati. Fu grazie alla popolarit\u00e0 raggiunta dalla 4CL coi privati che diversi esemplari gareggiarono ad alto livello fino all'avvento del primo campionato di Formula 1 nel 1950.\nLa 4CLT.\nI cambiamenti al telaio ed al motore operati sulla 4CL portarono allo sviluppo della 4CLT, dove la \u201cT\u201d stava per telaio tubolare. L'incremento di rigidit\u00e0 torsionale che la struttura tubolare fu sfruttato per controbilanciare l'incremento di coppia e potenza, incremento risultante dall'impiego di due compressori applicati all'anziano motore a 4 cilindri in linea.\nLa potenza erogata dal motore era di 260 bhp, contro i 220 della 4CL. Altri cambiamenti furono l'uso di un supporto a cuscinetti per l'albero a gomiti, componenti delle sospensioni posteriori forgiati piuttosto che fusi, ed il telaio progettato per lavorare con ammortizzatori idraulici. La cilindrata era di 1491 cm\u00b3, e la disposizione dei cilindri era a quattro in linea. Il cambio era manuale a quattro rapporti.\nIl progetto era di Ernesto Maserati, Alberto Massimino, Vittorio Bellentani e Arialdo Ruggieri\n4CLT/48 \"Sanremo\".\nLa prima variante della 4CLT deriv\u00f2 il suo nome dalla denominazione della gara dove debutt\u00f2 e si aggiudic\u00f2 i primi due posti, pi\u00f9 precisamente al Gran Premio di Sanremo del 1948 con Alberto Ascari e Luigi Villoresi. Villoresi e Reg Parnell vinsero poi cinque delle rimanenti gare della stagione. Altri piloti che conquistarono importanti vittorie furono Juan Manuel Fangio, Nino Farina e Prince Bira. La vettura rimase competitiva fino al 1950.\nL'innovazione principale fu l'uso di un telaio con i tubi a sezione circolare con longheroni e traverse, in sostituzione di componenti profilati. L'innovazione fu applicata con l'obbiettivo di raggiungere una pi\u00f9 elevata rigidit\u00e0 torsionale che avrebbe permesso una maggiore velocit\u00e0 in curva. Il motore, di cilindrata 1490 cm\u00b3, adottava definitivamente due compressori a doppio stadio con un carburatore Weber a monte degli stessi, che permetteva al propulsore di erogare 270 cv, portato a quasi 330 dagli studi del professor Speluzzi della Scuderia Milano. Il rapporto di compressione era di 6:1 e il cambio era a quattro rapporti pi\u00f9 la retromarcia. La distribuzione era a quattro valvole per cilindro a 90\u00b0. I freni erano a tamburo a comando idraulico. Le sospensioni erano a ammortizzatori idraulici Houdaille e barra stabilizzatrice. Quelli anteriori erano molle elicoidali, mentre quelli posteriori a balestra. La carrozzeria era in alluminio. La velocit\u00e0 massima della vettura era di 260\u2013270\u00a0km/h.\nDopo l'introduzione del telaio modificato 4CLT/49 l'anno seguente, a due delle rimanenti 4CLT/48 \"Sanremo\", fu aumentata la cilindrata a 1720 cm\u00b3; furono usate nelle gare Formula Libre Temporada a Buenos Aires.\nNel primo anno della Formula 1 (stagione 1950), la 4CLT/48 \"Sanremo\" disput\u00f2 il miglior Campionato della Maserati in questa competizione. Le ultime varianti della 4CL che parteciparono al Campionato Mondiale furono una 4CLT/48 modificata da Arzani-Volpini, che fallirono per\u00f2 la qualificazione al Gran Premio d'Italia del 1955\n4CLT/49.\nPiccole modifiche ai freni a tamburo ed alle appendici aerodinamiche alle feritoie di raffreddamento, assieme a piccoli cambiamenti nella plancia comandi e al riposizionamento del carter dell'olio, diedero luogo ad un'auto nota come 4CLT/49. La denominazione della vettura non era ufficiale, dato che non si seppe mai il nome datole dalla Maserati.\nIl trio Ascari, Villoresi, Parnell, a cui si aggiunsero Juan Manuel Fangio e Toulo de Graffenried, nel 1949 vinsero nove gare suquindici, incluso il successo di Graffenried al Gran Premio di Gran Bretagna, l'ultimo prima dell'avvento della Formula 1. Una 4CLT/49 fu modificata dalla Maserati per poter montare un motore pi\u00f9 potente, un V12 della OSCA.\n4CLT/50.\nNel 1950 inizi\u00f2 il primo Campionato mondiale di Formula 1 organizzato dalla FIA. In risposta ai miglioramenti dell'Alfa Romeo 158, ed alle gi\u00e0 competitive Ferrari e Talbot, la Maserati aggiorn\u00f2 il motore della 4CLT. Un albero a gomiti formato da pi\u00f9 componenti, bielle alleggerite e bilanciate, una coppia di compressori pi\u00f9 potenti e miglioramenti al sistema di iniezione portarono la potenza del motore a 280 bhp. La vettura fu anche alleggerita di 10 kg. Con queste migliorie la Maserati raggiunse quasi le prestazioni dell'Alfa Romeo. Sebbene moderatamente competitiva per gare brevi, le modifiche apportate furono troppo per il \"design\" della vettura, che aveva ormai dieci anni, e si ritir\u00f2 spesso per rottura del motore. Durante la stagione, le vittorie arrivarono solo in gare non valide per il Campionato mondiale di Formula 1. Juan Manuel Fangio vinse al Gran Premio di Pau; lo stesso giorno Reg Parnell conquist\u00f2 il Richmond Trophy al Circuito di Goodwood, e David Hampshire si aggiudic\u00f2 il Nottingham Trophy. Fangio vinse anche in Formula 2 il Gran Premio di Rampart ad Angoul\u00eame, su un telaio della 4CLT con il motore della A6 GCM. La Scuderia Milano modific\u00f2 la 4CLT/50 per partecipare al Campionato mondiale di Formula 1 nella stagione 1950 e nella stagione 1951, ma senza successo.\nLa 4CLT Plat\u00e9.\nUn affiliato di lungo corso della Maserati, Enrico Plat\u00e9, notata la non competitivit\u00e0 delle Maserati in Formula 1, e convert\u00ec quindi una 4 CLT/48 nella Maserati-Plat\u00e9 4CLT e decise di partecipare alle gare di Formula 2. Questa serie automobilistica era per\u00f2 per motori aspirati, e quindi furono tolti i due compressori. Per sopperire alla conseguente perdita di prestazioni, il rapporto di compressione fu raddoppiato e la cilindrata fu portata a 2 L. Con la diminuzione della potenza, fu diminuito il peso e la maneggevolezza incrementata riducendo il passo.\nLe ultime vittorie nelle gare.\nToulo de Graffenried vinse il Richmond Trophy e Nino Farina il Gran Premio di Parigi nel 1951, ma con il passaggio alle regole della Formula 2 dal Campionato mondiale di Formula 1, si dimostr\u00f2 che il vecchio telaio della 4CLT era troppo pesante e il motore troppo inferiore. Nonostante fossero state tra le pi\u00f9 grandi vetture della fine degli anni trenta, la 4CL e la 4CLT annasparono di brutto quando nuove vetture da competizione, pi\u00f9 piccole e leggere, nacquero da varie officine europee, che tra l'altro risentivano ancora degli effetti della guerra da poco terminata.\nMolti modelli 4CL e 4 CLT partecipano regolarmente a sfilate d'auto d'epoca, e sono ospitati in musei."}
{"id": "2581895", "revid": "1652635", "url": "https://it.wikipedia.org/wiki?curid=2581895", "title": "Lista delle banche centrali", "text": "Questa \u00e8 la lista delle banche centrali di tutti i Paesi."}
{"id": "2581897", "revid": "339392", "url": "https://it.wikipedia.org/wiki?curid=2581897", "title": "Maserati 4CLT", "text": ""}
{"id": "2581898", "revid": "339392", "url": "https://it.wikipedia.org/wiki?curid=2581898", "title": "Maserati 4CLT/48 Sanremo", "text": ""}
{"id": "2581899", "revid": "339392", "url": "https://it.wikipedia.org/wiki?curid=2581899", "title": "Maserati 4CLT-48 Sanremo", "text": ""}
{"id": "2581900", "revid": "1543377", "url": "https://it.wikipedia.org/wiki?curid=2581900", "title": "Kodachrome", "text": "Kodachrome \u00e8 il marchio di una famiglia di pellicole fotografiche invertibili prodotte dalla Eastman Kodak.\nStoria.\nKodachrome \u00e8 stata la prima pellicola a colori di successo nel mercato di massa a usare il metodo sottrattivo.\nLa sua produzione \u00e8 durata 74 anni e ha compreso vari formati capaci di soddisfare sia l'ambito fotografico sia cinematografico, includendo i formati 8mm, Super 8, 16\u00a0mm e 35\u00a0mm per il cinema e 35\u00a0mm, 120, 110, 126, 127, 828, e grandi formati per la fotografia. Per molti anni \u00e8 stata usata da fotografi professionisti.\nPellicola apprezzata in maniera particolare dal dopoguerra agli anni settanta, l'uso del Kodachrome \u00e8 progressivamente diminuito a partire dagli anni ottanta, quando altri tipi di pellicola a colori divennero realmente competitivi sia in termini di prezzo sia di qualit\u00e0; inoltre dagli anni ottanta il cinema amatoriale (dove il Kodachrome era preferito) venne sostituito da sistemi video. \nInfine, a causa dell'avvento della fotografia digitale, la richiesta generale di pellicole \u00e8 diminuita notevolmente e il Kodachrome \u00e8 definitivamente uscito di produzione dal 2009.\nLe ultime scorte di Kodachrome si sono potute sviluppare secondo il processo K-14 solo presso un laboratorio statunitense fino al 2010.\nEastman Kodak concesse al noto fotoreporter Steve McCurry l'onore di utilizzare l'ultimo caricatore di pellicola Kodachrome che \u00e8 stato sviluppato nel 2010 da Dwayne's Photo. McCurry dichiar\u00f2: \"\u00e8 stata una pellicola meravigliosa\". Anche la sua fotografia pi\u00f9 nota, quella della Ragazza afgana, era stata fatta su Kodachrome.\nLa fama di questa pellicola fu tale che anche Paul Simon la rese protagonista di un suo brano del 1973, intitolato proprio \"Kodachrome\"."}
{"id": "2581901", "revid": "339392", "url": "https://it.wikipedia.org/wiki?curid=2581901", "title": "Maserati 4CLT-48", "text": ""}
{"id": "2581902", "revid": "921573", "url": "https://it.wikipedia.org/wiki?curid=2581902", "title": "Giovanni Noto", "text": " \nBiografia.\nNato a Torre del Greco nel 1902, all'et\u00e0 di 17 anni vinse il primo premio dell'arte dell'incisione, divenendo un anno dopo incisore ufficiale della Casa Reale, ricevendo per tale incarico un compenso mensile di 100 Lire.\nOttenne il titolo di Maestro Incisore e gli furono affidati numerosi incarichi ufficiali, tra i quali il lavoro per celebrare la traversata aerea dell'Oceano Atlantico senza scalo effettuata da Charles Lindbergh nel 1927, oggi esposto e conservato in un museo di New York. \nLavor\u00f2 inoltre per importanti gioiellieri internazionali (Cartier, Bulgari).\nNel 1947 assunse la direzione artistica della ditta Giovanni Apa di Torre del Greco, produttrice di cammei, carica che mantenne fino alla morte nel 1985. \nFu nominato Ambasciatore dell'arte dall'Italia per promuovere il cammeo e l'arte dell'incisione nel mondo.\nPer le sue straordinarie capacit\u00e0 artistiche si \u00e8 meritato una laurea \"honoris causa\" all'Accademia delle Belle Arti.\nOpere.\nManifesto della sua Arte \u00e8 considerata \"la Venere\", conservata al Museo del Louvre a Parigi.\nNumerose opere gli furono commissionate dalla Repubblica Italiana come regali ufficiali, tra i quali un'opera offerta per le nozze di Carlo e Diana d'Inghilterra e il ritratto del Primo Ministro Francese Edouard Herriot.\nSue opere sono esposte nel Museo del cammeo di Tokyo, nel Museo del corallo e del cammeo di Torre del Greco e nella cattedrale di Notre Dame a Parigi. \nLa televisione giapponese gli dedic\u00f2 dei servizi negli anni '70 e 80 sulla sua arte incisoria.\n\u00c8 stato definito \"Michelangelo del bulino\".\nMemoria storica.\nPer contribuire alla memoria storica ed artistica del Maestro, nel 2008 la famiglia Noto, in collaborazione con la Rovian Gioielli Italiani, ha organizzato una suggestiva esposizione al Centro Orafo \"Il Tari\", con le opere pi\u00f9 rappresentative che l'artista ha lasciato in eredit\u00e0.\nIn seguito all'esposizione, \u00e8 stato creato il museo del cammeo \"Giovanni Noto\", con documenti e opere del Maestro."}
{"id": "2581904", "revid": "929200", "url": "https://it.wikipedia.org/wiki?curid=2581904", "title": "Maserati 4CLT/48", "text": ""}
{"id": "2581905", "revid": "339392", "url": "https://it.wikipedia.org/wiki?curid=2581905", "title": "Maserati 4CLT/49", "text": ""}
{"id": "2581906", "revid": "339392", "url": "https://it.wikipedia.org/wiki?curid=2581906", "title": "Maserati 4CLT-49", "text": ""}
{"id": "2581907", "revid": "1776051", "url": "https://it.wikipedia.org/wiki?curid=2581907", "title": "An Acoustic Night at the Theatre", "text": "An Acoustic Night at the Theatre \u00e8 il quarto album dal vivo del gruppo musicale symphonic metal olandese Within Temptation. Tutte le canzoni sono state registrate in chiave acustica durante il tour che nel 2008 ha visto la band suonare in vari teatri. L'album \u00e8 uscito il 30 ottobre 2009 in Germania, Austria e Svizzera; nel resto del mondo \u00e8 uscito il 2 novembre.Questo \u00e8 ci\u00f2 che il gruppo ha dichiarato sull'album:\nTracce.\nTutte le tracce sono state registrate dal vivo eccetto la dodicesima, registrata in studio e inserita nell'album come inedito."}
{"id": "2581908", "revid": "929200", "url": "https://it.wikipedia.org/wiki?curid=2581908", "title": "Maserati 4CLT/50", "text": ""}
{"id": "2581909", "revid": "339392", "url": "https://it.wikipedia.org/wiki?curid=2581909", "title": "Maserati 4CLT-50", "text": ""}
{"id": "2581911", "revid": "119831814", "url": "https://it.wikipedia.org/wiki?curid=2581911", "title": "Ivano Dionigi", "text": "Professore ordinario di letteratura latina, \u00e8 stato Magnifico Rettore dell'Alma Mater Studiorum - Universit\u00e0 di Bologna dal 2009 al 2015; \u00e8 membro dell'Accademia delle Scienze di Bologna e del Centro Studi Ciceroniani. Il 10 novembre 2012 viene nominato da Benedetto XVI presidente della neonata Pontificia Accademia di Latinit\u00e0.\nStudi e carriera accademica.\nDopo aver conseguito il diploma presso il liceo classico \"Terenzio Mamiani\" di Pesaro, si laurea in lettere classiche presso l'Universit\u00e0 di Bologna.\nPresso la medesima Universit\u00e0 si forma come Ricercatore e come Docente, fino a diventare nel 1990 Ordinario di Letteratura Latina all'Universit\u00e0 Ca' Foscari di Venezia; dal 1\u00ba novembre 1997 succede al celeberrimo Alfonso Traina nella cattedra di Lingua e Letteratura Latina presso l'Universit\u00e0 di Bologna. Ricoprir\u00e0 a pi\u00f9 riprese diverse cariche: Consigliere di Amministrazione, Membro del Senato Accademico, Coordinatore del Collegio dei Direttori.\nDal 1999 \u00e8 Fondatore e Direttore del Centro Studi \"La Permanenza del Classico\".\nIl 27 maggio 2009 viene eletto Rettore dell'Alma Mater Studiorum, con 1282 preferenze.\nNegli anni i suoi studi si sono orientati soprattutto su Lucrezio e su Seneca, sul rapporto tra Cristiani e Pagani, sulla fortuna dei Classici nella cultura e tradizione italiana ed europea.\nTra volumi, saggi e articoli, \u00e8 titolare di oltre un centinaio di pubblicazioni.\n\u00c8 stato eletto come indipendente nel Consiglio Comunale di Bologna."}
{"id": "2581912", "revid": "110157", "url": "https://it.wikipedia.org/wiki?curid=2581912", "title": "Kyoto box", "text": "Kyoto box \u00e8 un forno solare inventato da Jon Bohmer, un norvegese. L'invenzione, semplice ed economica gli ha permesso di vincere il primo premio (75000 $) del Financial Times Climate Change Challenge nel 2009.\nCaratteristiche.\nIl forno \u00e8 composto da due scatole di cartone di cui la pi\u00f9 grande, ha le pareti interne rivestite di alluminio mentre quella pi\u00f9 piccola ha le pareti colorate di nero e da un vetro di plexiglas che le copre.\nSe si diffondesse potrebbe ridurre significativamente il consumo di legna per accendere fuochi; inoltre pu\u00f2 essere utile per bollire e sterilizzare l'acqua infetta."}
{"id": "2581913", "revid": "767487", "url": "https://it.wikipedia.org/wiki?curid=2581913", "title": "Randy Stoll", "text": ""}
{"id": "2581915", "revid": "339392", "url": "https://it.wikipedia.org/wiki?curid=2581915", "title": "Maserati 4CLT Plat\u00e9", "text": ""}
{"id": "2581916", "revid": "339392", "url": "https://it.wikipedia.org/wiki?curid=2581916", "title": "Maserati Plat\u00e9", "text": ""}
{"id": "2581917", "revid": "120348627", "url": "https://it.wikipedia.org/wiki?curid=2581917", "title": "Frangisole", "text": "Un frangisole, spesso chiamato in francese brise-soleil, \u00e8 un elemento d'architettura atto a proteggere dal soleggiamento delle facciate degli edifici o degli ambienti interni, al fine di ridurne il surriscaldamento, soprattutto in estate su edifici con grandi quantit\u00e0 di vetro e metalli. Il concetto di frangisole si ispira alla tenda veneziana.\nPu\u00f2 essere realizzato in metallo, plastica (PVC) o legno ed avere una struttura fissa o mobile (orientabile), permettendo in questo secondo caso di regolare la quantit\u00e0 di radiazione solare che giunge alle aperture in modo diretto o per irraggiamento solare passivo.\n\u00c8 stato uno dei principali elementi compositivi utilizzati dall'architettura della seconda met\u00e0 del XX secolo.\nUno dei primi architetti a farne uso in maniera sistematica fu Le Corbusier che ha caratterizzato molte delle sue opere del secondo dopoguerra con facciate costituite da profondi \"brise-soleil\" costituiti da setti in cemento armato integrati nella struttura stessa dell'edificio.\nOggi \u00e8 un elemento molto diffuso soprattutto su edifici ad uso commerciale o pubblico. Sulle pale possono essere predisposti anche dei pannelli fotovoltaici."}
{"id": "2581918", "revid": "339392", "url": "https://it.wikipedia.org/wiki?curid=2581918", "title": "Maserati-Plat\u00e9", "text": ""}
{"id": "2581919", "revid": "339392", "url": "https://it.wikipedia.org/wiki?curid=2581919", "title": "Maserati 4CL", "text": ""}
{"id": "2581923", "revid": "767487", "url": "https://it.wikipedia.org/wiki?curid=2581923", "title": "Willis Thomas", "text": ""}
{"id": "2581925", "revid": "121935190", "url": "https://it.wikipedia.org/wiki?curid=2581925", "title": "Sarah (romanzo)", "text": "Sarah \u00e8 un romanzo del 2000 scritto da J.T. Leroy, pseudonimo della scrittrice Laura Albert, che ha definito tale identit\u00e0 fittizia come \"un avatar\", spiegando che le ha permesso di scrivere di cose che non sarebbe stata in grado di narrare nei suoi veri panni.\nTrama.\nIl protagonista e narratore di \"Sarah\" \u00e8 un ragazzo dodicenne di cui non viene detto il nome. Sua madre Sarah \u00e8 definita una \"lucertola da parcheggio\", cio\u00e8 una prostituta che lavora nelle piazzole di sosta dei camion nella Virginia Occidentale. Malgrado l'abbia picchiato e abbandonato, egli desidera il suo amore e inizia a indossare i vestiti della madre e ad imitarla.\nIl ragazzo accetta di lavorare per Glad, un benevolo protettore specializzato in \"femminielli\". Glad gli dona un osso penico di procione, che indossa come un amuleto per protezione, buona fortuna e abilit\u00e0 erotiche, simboleggiando la sua condizione di protetto da Glad. Gli viene dato il nome di Cherry Vanilla, ma alla sua prima esperienza con un camionista utilizza il nome Sarah.\nSperando di superare la madre che l'ha rifiutato e di diventare la pi\u00f9 grande lucertola da parcheggio di tutti i tempi, si addentra per proprio conto nei bassifondi della Virginia Occidentale ed entra nelle grazie di un potente quanto pericoloso lenone noto come Le Loup. Ignorando che la sua nuova \"ragazza\" sia un maschio, Le Loup non lo usa come prostituta ma come un oggetto di venerazione \u2013 e di offerte \u2013 per camionisti creduloni, mediante alcuni trucchi come la camminata sulle acque. Tuttavia l'alone di mistero attorno a Santa Sarah svanisce quando il trucco viene scoperto, e quando anche il suo vero sesso del protagonista viene rivelato Le Loup lo costringe a lavorare a fianco degli altri prostituti maschi, e a vivere rinchiuso con loro. Dopo un anno terribile, Glad riesce finalmente a riscattarlo da Le Loup, ma al suo ritorno il ragazzo non riesce pi\u00f9 a stare con i femminielli di Glad; tra l'altro, sua madre Sarah se n'\u00e8 andata da lungo tempo.\nIn una postilla, il ragazzo che \u00e8 ora un uomo adulto spiega al lettore che il suo terapeuta, il dottor Owens, gli ha suggerito du scrivere delle sue esperienze per \u201cmigliorare il suo recupero\u201d. Il narratore conclude la storia rivelando che Sarah fu ritrovata in una roulotte abbandonata dopo che si era sparata. Smette di chidersi perch\u00e9 abbia mai cercato di essere come lei, prima di rendersi conto che l'unica cosa importante era il fatto che egli non lo fosse.\nCritica.\n\"Sarah\" utilizza elementi narrativi e caratterizzazioni presenti anche nei capitoli di \"Ingannevole \u00e8 il cuore pi\u00f9 di ogni cosa\" (2001). Ma, a differenza di questo o di \"La fine di Harold\" (2004), \"Sarah\" \u00e8 ricco di senso dell'umorismo e ha un tono pi\u00f9 fiabesco nei personaggi e nelle situazioni. Queste qualit\u00e0 moderano i temi scabrosi che il romanzo condivide con gli altri libri di J.T. LeRoy: sopraffazione, sfruttamento, abbandono, tradimento, perdita. Come loro, esplora anche le dinamiche dell'identit\u00e0 e del genere e utilizza la situazione narrativa di esporre la vita intima di qualcuno con tutta la vergogna, l'ostilit\u00e0 e la violenza che ne seguono. Il poeta e critico Stephen Burt ha definito Sarah \"un'opera d'arte\" e \"un libro sui rischi e i brividi della falsa identit\u00e0\" che prende la sua potenza \"dall'allegria con la quale rifiuta il realismo: molteplici argomenti (traumi sessuali, \"coming out\", povert\u00e0 rurale) che la narrativa americana descrive solitamente con noiosa seriet\u00e0 invece di sbizzarrirsi in una commedia in Technicolor.\"\nRiferimenti al romanzo nella cultura di massa.\nLa canzone \"Cherry Lips\" dei Garbage fa riferimenti al personaggio di Cherry Vanilla di \"Sarah\" e a J.T. LeRoy.\nLa canzone \"Sarah\" dei Bat for Lashes \u00e8 stata ispirata dal romanzo."}
{"id": "2581928", "revid": "599013", "url": "https://it.wikipedia.org/wiki?curid=2581928", "title": "Bill Allen", "text": ""}
{"id": "2581929", "revid": "110157", "url": "https://it.wikipedia.org/wiki?curid=2581929", "title": "Hilden", "text": "Hilden \u00e8 una citt\u00e0 di 55.961 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di D\u00fcsseldorf e al circondario (\"Kreis\") di Mettmann (targa ME).\nHilden si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2581930", "revid": "640389", "url": "https://it.wikipedia.org/wiki?curid=2581930", "title": "Hans Gr\u00e4ssel", "text": "\u00c8 famoso per aver progettato e realizzato diversi cimiteri, tra cui il cimitero ebraico di Monaco di Baviera (ultimato nel 1908), ma anche quelli di Waldfriedhof, Nordfriedhof e Westfriedhof, sobborghi della capitale bavarese.\nNel 1914 gli venne conferito il \"Pour le M\u00e9rite\" per le scienze e le arti, massima decorazione militare prussiana."}
{"id": "2581932", "revid": "174925", "url": "https://it.wikipedia.org/wiki?curid=2581932", "title": "Anfizionie", "text": ""}
{"id": "2581933", "revid": "767487", "url": "https://it.wikipedia.org/wiki?curid=2581933", "title": "Senit (album)", "text": "Senit \u00e8 il primo album della cantante italiana Senhit, pubblicato nel 2006 per la Panini Interactive."}
{"id": "2581934", "revid": "1718925", "url": "https://it.wikipedia.org/wiki?curid=2581934", "title": "Parco Giovanni Palatucci", "text": "Il parco Giovanni Palatucci, noto anche come parco Tor Tre Teste - Alessandrino, \u00e8 un parco di Roma nel quartiere Alessandrino, nel territorio amministrato dal Municipio Roma V.\nStoria.\nInaugurato nel 2003 dall'allora capo della Polizia di Stato Gianni De Gennaro e dall'allora sindaco di Roma Walter Veltroni, il parco prende il nome dal commissario di pubblica sicurezza Giovanni Palatucci, medaglia d'oro al merito civile per aver salvato la vita di 5000 ebrei durante la seconda guerra mondiale.\nMonumenti e luoghi d'interesse.\nAl suo interno si trova un tratto dell'acquedotto Alessandrino che d\u00e0 il nome al quartiere, al Teatro Alessandrino e fa da sfondo all'area giochi.\nIl parco \u00e8 caratterizzato da un percorso Verde Ambientale progettato dal Vii Municipio - ufficio Progetti Innovativi: si tratta di un percorso didattico-naturalistico le cui tappe sono dedicate ad alcune specie botaniche o ad alcuni habitat: \"il sambuco\", \"il pioppo\", \"l'olmo\", \"il platano\", \"la palma\", \"il laghetto\", \"l'acquedotto\", \"la pineta\", \"la campagna romana\", \"il centro di educazione ambientale\", ecc.\nPer meglio restituire la dimensione esplorativa-didattica sono stati installati alcuni cartelloni che \"incorniciano\" l'ambiente da vedere con le spiegazioni di ci\u00f2 che si sta osservando.\nCuriosit\u00e0.\nUn altro parco \u00e8 stato intitolato a Giovanni Palatucci a Roma nel 2004, in zona La Giustiniana.\nBibliografia.\nCentro Educazione Ambientale (a cura di), \"Esplorazioni urbane: proposte di itinerari fuori dagli schemi usuali\", Roma, Municipio Roma VII, 2007."}
{"id": "2581935", "revid": "767487", "url": "https://it.wikipedia.org/wiki?curid=2581935", "title": "John Robert Roberts", "text": "Carriera.\nAbile nel colpire il pallone di testa, dopo aver giocato in patria con il club londinese del Wood Green Town, arriva in Italia nel 1911 per giocare con il .\nIn \"rossoblu\" esordisce il 22 ottobre 1911 nella vittoria casalinga per tre a due contro l'. Con il club genovese otterr\u00e0 il terzo posto della classifica finale della Prima Categoria 1911-1912.\nA Genova rimane una stagione, infatti l'anno dopo \u00e8 con il , club nel quale esordisce il 3 novembre 1912 nella vittoria per sei a zero contro l'US Milanese. Con i milanesi otterr\u00e0 il terzo posto della classifica finale della Prima Categoria 1912-1913\nAnche con i lombardi rimane un anno solo, trasferendosi in Emilia nel 1913 alla corte dei \"canarini\" del , con i quali rimarr\u00e0 sino al 1916 disputando anche la Coppa Federale 1915-1916.\nIn \"gialloblu\" otterr\u00e0 il terzo posto del Girone Eliminatorio dell'Emilia e del Veneto nella stagione 1913-1914 ed il sesto ed ultimo posto nel girone E della Prima Categoria 1914-1915."}
{"id": "2581940", "revid": "62748", "url": "https://it.wikipedia.org/wiki?curid=2581940", "title": "Un tesoro \u00e8 necessariamente nascosto", "text": "Un tesoro \u00e8 necessariamente nascosto \u00e8 il secondo album della cantante italiana Senhit, pubblicato nel 2007 dalla Panini Interactive."}
{"id": "2581943", "revid": "62748", "url": "https://it.wikipedia.org/wiki?curid=2581943", "title": "So High (Senhit)", "text": "So High \u00e8 il terzo album della cantante italiana Senhit, pubblicato nel 2009 dalla Panini Interactive."}
{"id": "2581944", "revid": "1714743", "url": "https://it.wikipedia.org/wiki?curid=2581944", "title": "Caterina di Kleve", "text": "Biografia.\nEra figlia del duca Adolfo I di Kleve e di Maria di Borgogna.\nVenne data in moglie ad Arnoldo di Egmont, conte di Gheldria, che spos\u00f2 a Cleves il 26 gennaio 1430.\n\u00c8 nota per aver commissionato, al momento del suo matrimonio con Arnoldo, un famoso libro di preghiere giornaliere, noto come \"Le Ore di Caterina di Cleves\", con ricche miniature, che illustrano la sua parentela e lei stessa in preghiera. Il libro and\u00f2 smarrito per quattrocento anni e fu ritrovato solo nel 1856. \u00c8 uno dei pi\u00f9 ricchi libri illustrati di questo tipo che sia pervenuto fino ai nostri tempi.\nDiscendenza.\nDiede al marito quattro figli:"}
{"id": "2581947", "revid": "110157", "url": "https://it.wikipedia.org/wiki?curid=2581947", "title": "Sankt Augustin", "text": "Sankt Augustin \u00e8 una citt\u00e0 della Renania Settentrionale-Vestfalia, in Germania.\nAppartiene al distretto governativo di Colonia e al circondario del Reno-Sieg.\nSankt Augustin si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nSuddivisione amministrativa.\nSankt Augustin si divide in 8 zone (\"Stadtteil\"), corrispondenti all'area urbana (Sankt Augustin-Ort) e a 7 frazioni:\nAmministrazione.\nGemellaggi.\nSankt Augustin \u00e8 gemellata con:"}
{"id": "2581950", "revid": "984922", "url": "https://it.wikipedia.org/wiki?curid=2581950", "title": "Ala\u015fehir \u00c7ay\u0131", "text": "Il fiume di Ala\u015fehir (\"Ala\u015fehir \u00c7ay\u0131\") \u00e8 formato dalla confluenza del fiume Derbent Deresi tagliato dalla diga di Buldan (provincia di Denizli) e dal fiume Derbent \u00c7ay\u0131 tagliato dalla diga di Af\u015far (provincia di Manisa). \u00c8 un affluente della riva sinistra del fiume Gediz."}
{"id": "2581953", "revid": "1573940", "url": "https://it.wikipedia.org/wiki?curid=2581953", "title": "Monastero San Liberatore", "text": "Il Monastero San Liberatore \u00e8 un edificio religioso benedettino femminile che si trova a Castelsantangelo sul Nera, in provincia di Macerata, nelle Marche.\nStoria.\nIl primo documento riguardante il Monastero San Liberatore \u00e8 datato al 1113. Nel \"Liber censuum Ecclesiae Spoletinae\" \u00e8 annoverato tra le chiese dipendenti dalla pieve di Santa Maria di Visso. Un breve di Leone X risalente al 1514 riconosce qui il palazzo della famiglia Reguardati, che per\u00f2 viene collocato dagli storici a Norcia. Il monastero fu restaurato negli anni cinquanta.\nNel 1958 le monache benedettine, che osservarono sempre la clausura, cedettero il monastero alle religiose di vita attiva Suore benedettine della Divina Provvidenza, che tuttora lo gestiscono. Il monastero fu danneggiato seriamente dal terremoto del 2016 e poi ripristinato.\nDescrizione.\nDedicato a san Liberatore martire, il monastero \u00e8 ubicato all'ingresso del paese in direzione di Norcia, all'interno delle mura cittadine. L'edificio presenta un'imponente struttura ad L, in stile romanico alleggerito, su di un lato, da un portico con due arcate a tutto sesto. Il materiale adoperato per la costruzione \u00e8 costituito da pietre di diversi tagli e dimensioni.\nLa zona absidale della cappella interna all'edificio \u00e8 interamente affrescata, e vi \u00e8 presente il \"Cristo Liberatore\"; reca la scritta \u00ab\"Ego sum Via Veritas et Vita qui credit in me non ambulat in tenebris Ego sum Lux [Mundi] Ego sum Alfa et Omega Principium [et Finis]\"\u00bb (Io sono la Via, la Verit\u00e0 e la Vita. Chi crede in me non cammina nelle tenebre. Io sono la Luce [del Mondo]. Io sono l'Alfa e l'Omega, il Principio [e la Fine]). All'interno del monastero \u00e8 presente anche un affresco rappresentante San Cristoforo, realizzato dalla scuola di Paolo da Visso."}
{"id": "2581956", "revid": "599013", "url": "https://it.wikipedia.org/wiki?curid=2581956", "title": "Domenico Sedino", "text": "Carriera.\nCresciuto nel Libertas Genova, passa nel 1913 alla Societ\u00e0 Ginnastica Raffaele Rubattino. Con i cadetti del Rubattino ottiene il quarto posto nel girone ligure della Promozione 1913-1914.\nNel 1914 \u00e8 al dove conquista il campionato 1914-1915, bench\u00e9 sceso in campo una sola volta, nella vittoria esterna del 16 maggio 1915 contro l' per tre ad uno.\nLa vittoria del torneo verr\u00e0 per\u00f2 assegnata solo al termine della Grande Guerra che, aveva causato l'interruzione del campionato 1914-1915.\nCon i \"rossoblu\" disputa anche la Coppa Federale 1915-1916.\nDopo la Prima guerra mondiale \u00e8 tra le file della , club nel quale disputa la Terza Divisione.\nNella stagione 1920-1921 torna tra le file del dove giocher\u00e0 solo nell'esordio stagionale del club \"rossoblu\" contro la il 30 ottobre 1920.\nLa stagione seguente passa alla , club con il quale raggiunse la finale scudetto del campionato 1921-1922 organizzato dalla FIGC.\nGioca con la maglia del Corniglianese nella stagione 1924-1925, e la stagione 1926-1927."}
{"id": "2581957", "revid": "438678", "url": "https://it.wikipedia.org/wiki?curid=2581957", "title": "Derbent (disambigua)", "text": ""}
{"id": "2581958", "revid": "57872", "url": "https://it.wikipedia.org/wiki?curid=2581958", "title": "Giovanni Battista Doria", "text": "Biografia.\nFiglio di Agostino Doria e Soprana Grimaldi, nacque a Genova intorno al 1470.\nIl destino di Giovanni Battista Doria fu molto legato alla nota figura dell'ammiraglio Andrea Doria. Poco dopo lo sbarco nel porto di Genova della flotta dell'onegliese Doria con a bordo un buon numero d'esercito, Giovanni Battista fu inviato, assieme ad altri cittadini, dal governatore Teodoro Trivulzio per una ricognizione esplorativa delle intenzioni dell'ammiraglio. In quell'occasione i due Doria s'incontrarono segretamente e fu lo stesso Andrea, forse per l'omonimo cognome o semplicemente per fiducia e stima, che spieg\u00f2 a Giovanni Battista le vere ragioni del suo sbarco \"nella comune lotta di libert\u00e0 e di allontanamento della dominazione vigente\" di Francesco I di Francia.\nPassate le varie fasi della nuova e indipendente Repubblica, il nome di Giovanni Battista Doria si ritrova nel 1536 quando incominci\u00f2 a prendere parte della vita pubblica cittadina e di governo. Un anno dopo, il 4 gennaio del 1537, alla presenza dello stesso Andrea Doria, fu eletto cinquantesimo doge della Repubblica (il quinto in successione biennale).\nDurante il suo dogato si costru\u00ec la cortina di muraglie presso la porta dell'Acquasola. Il biennio termin\u00f2, come da scadenza, il 4 gennaio del 1539. Mor\u00ec a Genova intorno al 1554 dove fu sepolto nella demolita chiesa di San Domenico.\nSposato con Geronima Lomellini non ebbe figli, al contrario del fratello Giacomo Doria che vide la nascita di ben nove figli; due di questi, Nicol\u00f2 Doria e Agostino Doria, furono anch'essi dogi nel 1579-1581 e 1601-1603."}
{"id": "2581959", "revid": "767487", "url": "https://it.wikipedia.org/wiki?curid=2581959", "title": "Mario Frangoulis", "text": "Ha recitato anche in alcuni musical del West End, tra cui \"Les Mis\u00e9rables\" nel ruolo di Marius."}
{"id": "2581961", "revid": "287204", "url": "https://it.wikipedia.org/wiki?curid=2581961", "title": "Crisi di Nootka", "text": "La crisi di Nootka fu una contesa politica tra Impero britannico e Impero spagnolo, scatenata da una serie di eventi occorsi durante l'estate del 1789 presso la Baia di Nootka, localit\u00e0 dove si sviluppa una rete di insenature sulla costa occidentale dell'isola di Vancouver, situata sulla costa pacifica dell'America settentrionale, oggi parte della provincia canadese della Columbia Britannica e del territorio del gruppo Mowachaht dei Nuu-chah-nulth nativi.\nLa crisi si basava sulla pretesa di entrambi di esercitare la sovranit\u00e0 sul territorio ed i diritti di navigazione e commercio. Il governo britannico chiedeva risarcimenti per l'embargo imposto alle navi, mentre il governo spagnolo si rifiutava di pagare. Entrambi si preparavano per la guerra cercando aiuto tra gli alleati. La crisi si dimostr\u00f2 complicata, e si risolse pacificamente grazie a tre trattati noti collettivamente come convenzione di Nootka, grazie ai quali la Spagna rinunci\u00f2 ad alcuni diritti. Il risultato fu una netta vittoria per gli interessi politici e commerciali britannici. La convenzione di Nootka apr\u00ec agli inglesi le porte dell'espansione nel Pacifico.\nContesto.\nL'America nord-occidentale era stata scarsamente esplorata dalle navi europee prima della met\u00e0 del XVIII secolo. Alla fine del secolo molte nazioni erano in lizza per il controllo della regione, tra cui Gran Bretagna, Spagna, Russia e Stati Uniti d'America.\nPer secoli la Spagna aveva reclamato l'intera costa pacifica dell'America meridionale e settentrionale. Questa pretesa si basava su molte fonti. Nel 1493 Papa Alessandro VI aveva emanato la bolla papale nota come Inter caetera, dividendo l'emisfero occidentale in zone spagnole e portoghesi, assicurando quasi tutto il Nuovo Mondo alla Spagna. Questo accordo fu ribadito nel trattato di Tordesillas del 1494. Nel 1513 Balboa attravers\u00f2 l'istmo di Panama reclamando formalmente tutte le coste bagnate dall'oceano Pacifico. Col passare degli anni i criteri di acquisizione della sovranit\u00e0 territoriale cambiarono, richiedendo \"precedente scoperta\" ed \"effettiva occupazione\". La Spagna afferm\u00f2 di aver scoperto la costa nord-occidentale dell'America settentrionale citando i viaggi di Juan Rodr\u00edguez Cabrillo nel 1542, di Ferrelo nel 1543 e di Sebasti\u00e1n Vizca\u00edno nel 1602-03. Nessuno di loro aveva per\u00f2 superato il 44\u00ba parallelo, per cui la Spagna non aveva \"effettivamente colonizzato\" i territori a nord del Messico. A met\u00e0 del XVIII secolo i russi iniziarono ad esplorare l'Alaska, fondando centri di commercio di pelli, ricevendola risposta della Spagna sotto forma di base navale costruita a San Blas, Messico, usata come punto di partenza per le esplorazioni nella regione. L'obbiettivo dei viaggi era quello di quantificare la minaccia russa garantendosi i diritti di \"precedente scoperta\", e furono accompagnati dalla fondazione di \"effettivi insediamenti\" in Alta California.\nJames Cook, della Royal Navy, esplor\u00f2 la costa pacifica, compresa la Baia di Nootka, nel 1778. I suoi diari furono pubblicati nel 1784 e destarono grande interesse per le potenzialit\u00e0 della regione nel commercio delle pelli. Anche prima del 1784 alcuni scritti non autorizzati raccontavano ai britannici i possibili guadagni. Il primo mercante britannico ad arrivare sulla costa nord-occidentale dopo Cook fu James Hanna, nel 1785. I racconti dei ricchi affari fatti in Cina da Hanna nel commercio di pelli convinse molti altri inglesi a seguirne le orme.\nLa visita di Cook a Nootka sarebbe in seguito stata usata dagli inglesi per reclamare la propriet\u00e0 della regione, anche se Cook non aveva preso formalmente possesso della zona. La Spagna ribatt\u00e9 citando Juan P\u00e9rez, il quale cal\u00f2 l'ancora a Nootka nel 1774.\nAlla fine degli anni ottanta del XVIII secolo nella Baia di Nootka vi era il porto pi\u00f9 importante del nord-ovest. Russia, Inghilterra e Spagna si mossero per occupare il territorio..\nJohn Meares fu uno dei primi inglesi a dedicarsi al commercio di pelli nella regione. Dopo un viaggio in Alaska durante il 1786-87 durante il quale si ammal\u00f2, Meares torn\u00f2 sulla costa nord-occidentale nel 1788. Giunse presso la Baia di Nootka al comando della \"Felice Adventurero\", assieme alla \"Iphigenia Nubiana\" di William Douglas. Le navi furono registrate a Macao, una colonia portoghese in Cina, per evitare il monopolio britannico sul Pacifico della Compagnia Inglese delle Indie Orientali. Le navi non inglesi non avevano bisogno di una licenza rilasciata dalla Compagnia.\nIn seguito Meares afferm\u00f2 che Maquinna, un capo dei Nuu-chah-nulth che abitavano Nootka, gli aveva venduto il terreno sulla costa di Friendly Cove entro la Baia di Nootka in cambio di pistole e beni di commercio, e di aver eretto su quel terreno un qualche tipo di edificio. Queste richieste divennero un punto chiave della presa di posizione britannica durante la crisi di Nootka. La Spagna negava fortemente entrambe le rivendicazioni di Meares, e non si riusc\u00ec mai a stabilire la verit\u00e0. A parte la terra e gli edifici, non c'\u00e8 dubbio che un gruppo formato da uomini di Meares compr\u00f2 lo sloop \"North West America\". Fu varato nel settembre del 1788, il primo vascello non indigeno costruito nel Pacifico nord-occidentale. Il \"North West America\" avrebbe anche giocato un ruolo importante nella crisi di Nootka, essendo uno dei vascelli che subirono esproprio spagnolo.\nAlla fine dell'estate Meares part\u00ec con tre navi.\nDurante l'inverno del 1788-89 Meares si trovava a Canton in Cina, dove con altre persone form\u00f2 un'associazione chiamata Associated Merchants Trading to the Northwest Coast of America. Furono stesi progetti per far partire pi\u00f9 navi nel 1789, tra cui la \"Princess Royal\" guidata da Thomas Hudson, e la \"Argonaut\" di James Colnett. Il consolidamento dei commerci di pelli condotti dalle compagnie di Meares e Etches (King George's Sound Company) port\u00f2 James Colnett ad ottenere il controllo generale. Gli ordini di Colnett nel 1789 erano di stabilire permanenti basi commerciali nella Baia di Nootka, basandosi sulle precedenti rivendicazioni di Meares.\nMentre i mercanti inglesi si organizzavano, gli spagnoli proseguivano nel tentativo di rendere sicuro il nord-ovest. All'inizio la Spagna si preoccupava soprattutto delle attivit\u00e0 russe in Alaska. Durante un viaggio in Alaska nel 1788 Esteban Jos\u00e9 Mart\u00ednez scopr\u00ec che i russi avevano intenzione di costruire un avamposto nella baia. Questo, assieme all'uso di Nootka sempre maggiore fatto dagli inglesi, convinse gli spagnoli della necessit\u00e0 di ribadire una volta per tutte la propria sovranit\u00e0 sulla costa. Furono stesi i piani per la colonizzazione della Baia di Nootka, nella speranza di mantenere il controllo della costa fino alle prime costruzioni russe allo Stretto di Prince William.\nIl vicer\u00e9 della Nuova Spagna, Manuel Antonio Flores, disse a Mart\u00ednez di occupare la baia costruendo qualche struttura, e chiarendo che la Spagna aveva formalmente colonizzato la zona.\nAll'inizio del 1789 la spedizione spagnola guidata da Mart\u00ednez giunse presso la Baia di Nootka. Le forze erano composte dalla nave da guerra \"Princesa\", comandata da Mart\u00ednez, e dalla \"San Carlos\" di Gonzalo L\u00f3pez de Haro.\nIncidente di Nootka.\nMart\u00ednez giunse nella Baia di Nootka il 5 maggio 1789, e vi trov\u00f2 tre navi. Due erano statunitensi, la \"Columbia Rediviva\" e la \"Lady Washington\", ed avevano passato l'inverno all'interno della baia. L'inglese invece era la \"Iphigenia\". Fu espropriata ed il suo capitano, William Douglas, arrestato. Dopo pochi giorni Mart\u00ednez liber\u00f2 Douglas e la sua nave ordinandogli di andarsene e di non tornare.\nL'8 giugno la \"North West America\", guidata da Robert Funter, arriv\u00f2 a Nootka e venne sequestrata da Mart\u00ednez. Lo sloop fu rinominato in \"Santa Gertrudis la Magna\" ed usato per esplorare la regione. A Jos\u00e9 Mar\u00eda Narv\u00e1ez fu dato il comando della nave, ed egli part\u00ec inoltrandosi nello Stretto di Juan de Fuca. In seguito Mart\u00ednez afferm\u00f2 che Funter aveva abbandonato il vascello. Mart\u00ednez forn\u00ec provviste alla \"Iphigenia\", e disse che il sequestro della \"North West America\" era solo a scopo cautelativo per garantirsi il pagamento delle provviste fornite.\nIl 24 giugno, di fronte ai britannici ed agli statunitensi presenti nella baia, Mart\u00ednez fece una cerimonia ufficiale per prendere possesso di tutta la costa in nome della Spagna.\nIl 2 luglio entrarono in porto le navi britanniche \"Princess Royal\" ed \"Argonaut\". La \"Princess Royal\" fu la prima, e Mart\u00ednez ordin\u00f2 al capitano Thomas Hudson di tornarsene subito in Cina e di non ritornare. Quella stessa sera arriv\u00f2 la \"Argonaut\", e Mart\u00ednez la requis\u00ec arrestando Colnett, la sua ciurma e gli operai cinesi che Colnett aveva ingaggiato. Oltre ai cinesi, la \"Argonaut\" trasportava molto materiale. Colnett disse che era destinato alla costruzione di un nuovo insediamento presso la baia. Per Mart\u00ednez si trattava di una violazione della sovranit\u00e0 spagnola. Dopo un acceso dibattito Mart\u00ednez fece arrestare Colnett.\nMart\u00ednez obblig\u00f2 gli operai cinesi imbarcati sulla \"Argonaut\" ad erigere Forte San Miguel ed a migliorare le altre fortificazioni spagnole. Tra il materiale della \"Argonaut\" c'era anche il necessario per la costruzione di una nuova nave. Dopo il ritorno di Narv\u00e1ez sulla \"Santa Gertrudis la Magna\" (la ex \"North West America\"), Mart\u00ednez us\u00f2 questo materiale per migliorare la nave. Alla fine del 1789 la \"Santa Gertrudis la Magna\" era a San Blas, dove fu smantellata. I pezzi furono riportati alla Baia di Nootka nel 1790 da Francisco de Eliza ed usati per la costruzione di uno schooner battezzato \"Santa Saturnina\". Questo vascello, terza incarnazione della \"North West America\", fu poi usato da Narv\u00e1ez nel 1791 durante l'esplorazione dello stretto di Georgia.\nIl 12 luglio Hudson torn\u00f2 a Nootka con la \"Princess Royal\". Non aveva intenzione di entrare in porto, ma fu rallentato da una bonaccia e catturato dagli spagnoli.\nGli indiani Nuu-chah-nulth beneficiavano del commercio di pelli con gli inglesi, e furono contrariati dal sequestro delle navi inglesi effettuato dagli spagnoli. Il 13 luglio uno dei capi Nuu-chah-nulth, Callicum figlio di Maquinna, si incontr\u00f2 con Mart\u00ednez a bordo della neo requisita \"Princess Royal\". L'approccio e le urla di Callicum spaventarono gli spagnoli, e per qualche motivo Callicum fu ucciso con un'arma da fuoco. Le varie fonti si contraddicono su come successe il fatto. Alcuni dicono che Mart\u00ednez spar\u00f2 un colpo di avvertimento e che un vicino marinaio spagnolo, pensando che Mart\u00ednez l'avesse semplicemente mancato, uccise Callicum. Un'altra fonte afferma che Mart\u00ednez voleva colpire Callicum ma che il suo moschetto fece cilecca, e quindi l'altro marinaio spar\u00f2 per lui. Le fonti sono discordi anche sul motivo per cui Callicum era arrabbiato, per il sequestro delle navi, per il furto di legname fatto dagli spagnoli o per altro. In ogni caso l'evento scaten\u00f2 una lotta tra spagnoli e Nuu-chah-nulth che dur\u00f2 per anni. Maquinna, temendo per la propria vita, fugg\u00ec a Clayoquot Sound spostando il proprio popolo da Yuquot ad Aoxsha, lontano dagli spagnoli.\nIl 14 luglio la \"Argonaut\" salp\u00f2 verso San Blas, con un equipaggio spagnolo e Colnett coi suoi uomini prigionieri. Due navi la seguirono, la \"Princess Royal\" e la \"San Carlos\".\nLe statunitensi \"Columbia Rediviva\" e \"Lady Washington\", mercantili, rimasero in zona per tutta l'estate, ancorandosi a volte in Friendly Cove. Mart\u00ednez non si preoccup\u00f2 di loro, anche se le sue istruzioni dicevano di impedire ad ogni non-spagnolo il commercio entro la Baia di Nootka. La ciurma catturata della \"North West America\" fu mandata sulla \"Columbia\" prima che gli statunitensi partissero per la Cina.\nAltre due navi statunitensi giunsero a Nootka Sound quella stessa stagione. La \"Fair American\", guidata da Thomas Humphrey Metcalfe, fu catturata da Mart\u00ednez all'arrivo. La nave sorella, la \"Eleanora\" pilotata dal padre di Humphrey, Simon Metcalfe, fu quasi catturata ma riusc\u00ec a fuggire.\nIl 29 luglio 1789 gli spagnoli rifornirono la \"Aranzazu\" giunta da San Blas con l'ordine del vicer\u00e9 Flores di evacuare Nootka Sound entro la fine dell'anno. Alla fine di ottobre gli spagnoli avevano terminato l'abbandono. Tornarono a San Blas con la \"Princess Royal\" e la \"Argonaut\", con i rispettivi capitani e le ciurme come prigionieri, oltre alla \"Fair American\". La catturata \"North West America\", rinominata \"Santa Gertrudis la Magna\", fece da sola il viaggio verso San Blas. La \"Fair American\" fu liberata all'inizio del 1790. L'incidente di Nootka non port\u00f2 a nessuna crisi delle relazioni tra Stati Uniti e Spagna.\nAlla fine del 1789 il vicer\u00e9 Flores era gi\u00e0 stato sostituito da Juan Vicente de G\u00fcemes Padilla Horcasitas y Aguayo, che era determinato a proseguire l'occupazione della Baia di Nootka e della costa pacifica. Mart\u00ednez, che si era assicurato la protezione di Flores, divenne un capro espiatorio nel nuovo regime. Il comandante della base navale di San Blas, Juan Francisco de la Bodega y Quadra, prese il posto di Mart\u00ednez come capo della base di Nootka. Venne organizzata una nuova spedizione, e, all'inizio del 1790, la Baia di Nootka fu rioccupata dagli spagnoli di Francisco de Eliza. La flotta mandata a Nootka nel 1790 era la pi\u00f9 grande forza spagnola mai mandata nel nord-ovest.\nCrisi di Nootka.\nLe notizie degli avvenimenti della Baia di Nootka raggiunsero Londra nel 1790. I principali statisti che si occuparono della faccenda furono William Pitt il Giovane, il primo ministro britannico, e Jos\u00e9 Mo\u00f1ino, conte di Floridablanca, primo ministro spagnolo.\nPitt afferm\u00f2 che gli inglesi avevano il diritto di commerciare in ogni territorio spagnolo, anche se la legge spagnola lo vietava. Sapeva che questa pretesa era indifendibile, ed era chiaro che voleva andare alla guerra, ma si sentiva spinto a farlo dall'indignazione scatenata in Gran Bretagna dalla cosa. La vittoria diplomatica britannica durante la crisi di Nootka permise a Pitt di guadagnare prestigio e popolarit\u00e0.\nNell'aprile del 1790 John Meares giunse in Inghilterra confermando varie voci, ed affermando di aver comprato la terra e di aver costruito un insediamento a Nootka prima di Mart\u00ednez, gettando benzina sul fuoco dell'odio anti-spagnolo. A maggio la Camera dei Comuni chiese alla Royal Navy di iniziare i preparativi per le ostilit\u00e0. Un ultimatum fu consegnato alla Spagna.\nMeares pubblic\u00f2 un racconto dei suoi viaggi nel 1790, guadagnandosi l'attenzione generale, soprattutto alla luce della crisi in corso. Meares non descriveva solo i viaggi sulla costa nord-occidentale, ma evidenziava la possibilit\u00e0 di una grande rete economica tra America, Cina, Giappone, Hawaii ed Inghilterra. La sua visione avrebbe richiesto la perdita del potere monopolistico della Compagnia Inglese delle Indie Orientali e della South Sea Company. Alla fine la proposta di Meares fu accolta, ma non prima del termine delle Guerre napoleoniche.\nInghilterra e Spagna inviarono potenti flotte l'una contro l'altra come dimostrazione di forza. Ci fu la possibilit\u00e0 di scatenare una guerra se le due flotte si fossero incontrate, ma non successe.\nLa Francia gioc\u00f2 un ruolo chiave nel conflitto. Francia e Spagna erano alleati per mezzo del Patto di famiglia tra le regnanti case dei Borboni. La flotta combinata franco-spagnola sarebbe stata una grave minaccia per la Royal Navy britannica. La Rivoluzione francese era scoppiata nel luglio del 1789 ma non avrebbe raggiunto livelli seri prima dell'estate del 1790. Luigi XVI di Francia era ancora il re e l'esercito francese era praticamente intatto. In risposta alla crisi di Nootka la Francia mobilit\u00f2 la propria marina. Alla fine di agosto, per\u00f2, il governo francese decise di non voler essere coinvolto. L'Assemblea Nazionale Francese, con il potere aumentato, dichiar\u00f2 che la Francia non sarebbe entrata in guerra. La posizione della Spagna era quindi diventata insostenibile, e furono avviati i negoziati per risolvere diplomaticamente la questione.\nLa Repubblica delle Sette Province Unite forniva supporto navale agli inglesi durante la crisi di Nootka, dopo che l'Olanda aveva voltato le spalle alla Francia per allearsi con l'Inghilterra. Questo fu il primo test della Triplice Alleanza tra Inghilterra, Prussia ed Olanda.\nSenza il supporto francese, la Spagna negozi\u00f2 per evitare la guerra, e la prima convenzione di Nootka fu firmata il 28 ottobre 1790.\nConvenzione di Nootka.\nLa prima convenzione di Nootka risolse la crisi in generale. Veniva sancito che la costa nord-occidentale era aperta al commercio sia spagnolo sia inglese, che le navi inglesi requisite sarebbero state riconsegnate ai legittimi proprietari con un'indennit\u00e0 pecuniaria. Inoltre sarebbe stata ripristinata la terra un tempo posseduta dagli inglesi presso la Baia di Nootka. Gli spagnoli sostenevano che si trattava solo del piccolo terreno in cui Meares aveva costruito la \"North West America\". Secondo gli inglesi, invece, Meares aveva comprato tutta la baia da Maquinna, oltre a tutto il territorio a sud. Fino al chiarimento della questione, che richiese molti anni, gli spagnoli avevano il controllo della Baia di Nootka mantenendo una guarnigione presso il forte di Friendly Cove. Per complicare la faccenda, cambi\u00f2 il ruolo dei Nuu-chah-nulth che erano nel frattempo diventati sospettosi ed ostili nei confronti della Spagna dopo l'assassinio di Callicum del 1789. Gli spagnoli lavorarono duro per riappacificarsi, ed al tempo della stesura della convenzione i Nuu-chah-nulth erano praticamente alleati degli spagnoli. Questo sviluppo fu in gran parte dovuto ad Alessandro Malaspina ed ai suoi ufficiali durante la loro permanenza a Nootka, nel 1791. Malaspina fu in grado di riconquistare la fiducia di Maquinna e la promessa che gli spagnoli avrebbero avuto i diritti di possesso sulla Baia.\nI negoziati tra inglesi e spagnoli sui dettagli della convenzione si svolsero presso Nootka nell'estate del 1792, vedendo anche l'arrivo di Juan Francisco de la Bodega y Quadra. Il negoziatore inglese fu George Vancouver, il quale giunse il 28 agosto 1792.\nNonostante Vancouver e Bodega y Quadra fossero amici, il loro negoziato non fu semplice. La Spagna avrebbe voluto stabilire come confine lo stretto di Juan de Fuca, mentre Vancouver chiedeva anche il possesso del fiume Columbia. Vancouver chiedeva anche che l'avamposto spagnolo di Neah Bay. Bodega y Quadra voleva la Baia di Nootka, cosa che Vancouver non poteva accettare. Alla fine i due decisero di esporre la situazione ai rispettivi governi.\nNel 1793 Inghilterra e Spagna divennero alleati in una guerra contro i francesi. La soluzione del problema di Nootka divenne meno importante. L'11 gennaio 1794 fu firmato un accordo grazie al quale entrambe le nazioni si impegnavano ad abbandonare la Baia di Nootka, con un passaggio ufficiale di Friendly Cove all'Inghilterra.\nIl trasferimento ufficiale avvenne il 28 marzo 1795. Il generale \u00c1lava rappresentava la Spagna, mentre il tenente Thomas Pearce l'Inghilterra. La bandiera inglese fu alzata ed abbassata. In seguito Pearce consegn\u00f2 la bandiera a Maquinna, chiedendogli di issarla ogni qualvolta avesse visto navi all'orizzonte.\nCon la convenzione di Nootka Inghilterra e Spagna si impegnarono a non stabilire basi permanenti presso la Baia di Nootka, lasciando aperto l'ormeggio alle navi di entrambi i paesi, ed impegnandosi ad impedire ad altri la presa di possesso della regione.\nConseguenze.\nLe convenzioni di Nootka vengono a volte descritte come accettazione della Spagna di ritirarsi dalla costa nord-occidentale, anche se questo non era in realt\u00e0 richiesto.\nDa un punto di vista generale, la convenzione indebol\u00ec il concetto in base al quale una nazione poteva reclamare la sovranit\u00e0 senza fondare insediamenti. Non era pi\u00f9 sufficiente la concessione papale, o il \"diritto di prima scoperta\". Doveva esserci un'occupazione materiale del territorio.\nAi mercanti inglesi fu vietato comunque il commercio diretto con l'America spagnola. L'Inghilterra, comunque, era diventata la principale potenza della costa del Pacifico di nord-ovest.\nI diritti spagnoli sul Pacifico nord-occidentale furono in seguito acquistati dagli Stati Uniti d'America attraverso il Trattato Adams-On\u00eds, firmato nel 1819. Gli Stati Uniti credevano di aver comprato dalla Spagna i diritti esclusivi, e questo malinteso port\u00f2 alla disputa sui confini dell'Oregon. In risposta alle pretese statunitensi, gli inglesi citarono la convenzione di Nootka. Questa disputa si risolse solo con la firma del Trattato dell'Oregon nel 1846, che divideva il territorio conteso istituendo quello che sarebbe diventato il confine tra Canada e Stati Uniti."}
{"id": "2581962", "revid": "149727", "url": "https://it.wikipedia.org/wiki?curid=2581962", "title": "Sankt Augustin-Ort", "text": ""}
{"id": "2581964", "revid": "149727", "url": "https://it.wikipedia.org/wiki?curid=2581964", "title": "Birlinghoven", "text": ""}
{"id": "2581965", "revid": "149727", "url": "https://it.wikipedia.org/wiki?curid=2581965", "title": "Buisdorf", "text": ""}
{"id": "2581966", "revid": "123817694", "url": "https://it.wikipedia.org/wiki?curid=2581966", "title": "Stazione di Catanzaro Citt\u00e0", "text": "La stazione di Catanzaro Citt\u00e0, situata a 338 metri s.l.m., nel pieno centro del capoluogo calabrese, rappresenta una delle stazioni storiche della rete FCL, oltre che importante nodo di interscambio bus - treno della citt\u00e0.\nStoria.\nLa stazione di Catanzaro Citt\u00e0 nacque nel 1933 al termine della linea silana Cosenza - Soveria Mannelli - Catanzaro e all'imbocco del tratto urbano fino a Catanzaro Lido. La stazione, pensata subito per servire sia il traffico passeggeri che merci della citt\u00e0, fu provvista anche di magazzino merci, tuttora esistente anche se adibito ad ufficio per la sezione autobus. Catanzaro, insieme a Cosenza e Gioia Tauro, era uno dei depositi della sezione calabrese delle Ferrovie Calabro Lucane, cosa che la rese uno dei punti nevralgici del traffico sulle ex FCL. Dotata fino agli ultimi anni '90 di piattaforme girevoli per far invertire sia le Emmine provenienti da Catanzaro Lido che le vaporiere provenienti dalla linea per Cosenza, Catanzaro Citt\u00e0 ha sempre goduto di una grande attivit\u00e0. Negli anni non ha subito particolari rinnovamenti, se non per l'adozione del grande piazzale bus al posto dello scalo merci e per l'adozione di una grande tettoia in metallo nel Deposito Locomotive.\nSituazione attuale.\nServizi.\nAll'interno della stazione sono presenti una biglietteria ferroviaria ed automobilistica a due sportelli, una sala d'attesa e un bar.\n\u00c8 in allestimento una sala tematica sulla storia delle Ferrovie Calabro Lucane. A questo proposito, \u00e8 stato conservato in una teca il vecchio sistema di leve per l'azionamento dei segnali in uso fino al 2002, oggi sostituito da uno molto simile a quello FS, comandato da un banco ACEI.\nInterscambio bus-treno.\nCatanzaro Citt\u00e0 oggi svolge il ruolo di \"hub\" per quanto riguarda il trasporto pubblico provinciale e regionale. Infatti le strutture di Via Milano, oltre ad ospitare i treni per Catanzaro Lido, Soveria Mannelli e Cosenza, \u00e8 anche capolinea delle autolinee FC aventi come destinazione molti comuni dell'intera regione. L'interscambio bus - treno \u00e8 garantito dalla vicinanza delle due strutture e da una sintonia nell'attivit\u00e0 tra i due mezzi di trasporto.\nCollegamenti ferroviari.\nDa Catanzaro Citt\u00e0 parte un treno ogni mezz'ora circa per Catanzaro Lido (25 minuti circa di percorrenza), nell'ambito del servizio ferroviario suburbano di Catanzaro. Con tali corse \u00e8 possibile raggiungere i quartieri di Sala, Santa Maria, Corvo, Fortuna e Marina.\nIn direzione Cosenza, invece, i servizi si attestano a Gimigliano, Soveria Mannelli e Cosenza, con la differenza che su questa linea non vige un cadenzamento ben definito. Tuttavia, fino a Gagliano persiste il servizio ferroviario suburbano, che permette di usufruire della tariffa integrata Gagliano - Catanzaro Lido."}
{"id": "2581967", "revid": "149727", "url": "https://it.wikipedia.org/wiki?curid=2581967", "title": "Hangelar", "text": ""}
{"id": "2581968", "revid": "149727", "url": "https://it.wikipedia.org/wiki?curid=2581968", "title": "Meindorf", "text": ""}
{"id": "2581969", "revid": "149727", "url": "https://it.wikipedia.org/wiki?curid=2581969", "title": "M\u00fclldorf", "text": ""}
{"id": "2581970", "revid": "149727", "url": "https://it.wikipedia.org/wiki?curid=2581970", "title": "Niederpleis", "text": ""}
{"id": "2581971", "revid": "149727", "url": "https://it.wikipedia.org/wiki?curid=2581971", "title": "Menden (Rheinland)", "text": ""}
{"id": "2581972", "revid": "26888287", "url": "https://it.wikipedia.org/wiki?curid=2581972", "title": "Egyptair", "text": ""}
{"id": "2581973", "revid": "767487", "url": "https://it.wikipedia.org/wiki?curid=2581973", "title": "Filopimin Finos", "text": ""}
{"id": "2581974", "revid": "339392", "url": "https://it.wikipedia.org/wiki?curid=2581974", "title": "Egyptian Air Force", "text": ""}
{"id": "2581978", "revid": "6923", "url": "https://it.wikipedia.org/wiki?curid=2581978", "title": "San Adri\u00e1n de Bes\u00f3s", "text": ""}
{"id": "2581980", "revid": "36426", "url": "https://it.wikipedia.org/wiki?curid=2581980", "title": "Palazzo Strozzi Sacrati", "text": ""}
{"id": "2581982", "revid": "36426", "url": "https://it.wikipedia.org/wiki?curid=2581982", "title": "Convento di Santa Maria di Candeli", "text": ""}
{"id": "2581983", "revid": "287204", "url": "https://it.wikipedia.org/wiki?curid=2581983", "title": "Max Taut", "text": "Biografia.\nFratello minore di Bruno Taut, anch'esso famoso architetto, fu uno dei protagonisti dell'architettura moderna in Germania fin dalla nascita nel clima espressionista della \"Gl\u00e4serne Kette\", del \"Zehnerring\" e del \"Novembergruppe\", gruppi d'avanguardia di cui fu membro negli anni prima della guerra. Tra gli esponenti principali dell'architettura espressionista, Max Taut \u00e8 sicuramente l'architetto pi\u00f9 fondamentale per individuare un legame tra questa avanguardia e i movimenti futuri, in particolare con la Nuova Oggettivit\u00e0.\nNegli anni '20 la maggior parte sue opere furono realizzate per organizzazioni sindacali: l'edificio del sindacato dei tipografi a Berlino (1924-1926); i magazzini della cooperativa dei consumatori a Oranienplatz a Berlino (1929-1932).\nDopo la seconda guerra mondiale si dedic\u00f2 all'insegnamento\nI suoi lavori del dopoguerra comprendono la Reutersiedlung a Bonn (1948-1952) e il liceo Ludwig George a Darmstadt (1951-1952)."}
{"id": "2581984", "revid": "409613", "url": "https://it.wikipedia.org/wiki?curid=2581984", "title": "Mare di Savu", "text": "Il mare di Savu (o mare di Sawu) \u00e8 un piccolo mare in Indonesia e deve il suo nome all'isola di Savu (Sawu); \u00e8 una sezione dell'Oceano Pacifico e fa parte del Mediterraneo Australasiatico.\n\u00c8 delimitato dalle isole di Savu, Rai Jua, Semau e Roti a sud, Timor (quest'ultima divisa in Timor Est e Indonesia) a sud-est ed est, da Flores e dall'arcipelago Alor a nord/nord-ovest, e dall'isola di Sumba a est/nord-est. Diventa quindi oceano Indiano a sud ed a ovest, mare di Flores a nord e mare di Banda a nord-est.\nIl mare di Savu raggiunge la profondit\u00e0 di 3500 m e si estende per circa 600 km da ovest ad est e 200 km da nord a sud.\nLa pi\u00f9 grande citt\u00e0 che vi si affaccia \u00e8 Kupang, la capitale della provincia dell'Indonesia di Nusa Tenggara Orientale sull'isola di Timor, con circa 450.000 abitanti."}
{"id": "2581985", "revid": "1714743", "url": "https://it.wikipedia.org/wiki?curid=2581985", "title": "Elisabetta di Kleve (1420)", "text": "Biografia.\nEra figlia del duca Adolfo I di Kleve e di Maria di Borgogna.\nVenne data in moglie al conte Enrico XXVI di Schwarzburg-Blankenburg, che spos\u00f2 a il 15 luglio 1434.\nDiede al marito undici figli:"}
{"id": "2581988", "revid": "110157", "url": "https://it.wikipedia.org/wiki?curid=2581988", "title": "Willich", "text": "Willich \u00e8 una citt\u00e0 di 51.856 abitanti della Renania Settentrionale-Vestfalia, in Germania.\nAppartiene al distretto governativo (\"Regierungbezirk\") di D\u00fcsseldorf ed al circondario (\"Kreis\") di Viersen (targa VIE).\nWillich si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2581989", "revid": "984922", "url": "https://it.wikipedia.org/wiki?curid=2581989", "title": "M\u0131sm\u0131l \u00c7ay\u0131", "text": "Il fiume di M\u0131sm\u0131l (\"M\u0131sm\u0131l \u00c7ay\u0131\") \u00e8 un corso d'acqua turco tagliato dalla diga di 4 Eyl\u00fcl. Questo fiume confluisce col fiume K\u0131z\u0131l\u0131rmak a Sivas, a meno di 15\u00a0km a valle della diga."}
{"id": "2581990", "revid": "61051", "url": "https://it.wikipedia.org/wiki?curid=2581990", "title": "Cessna T-37", "text": ""}
{"id": "2581992", "revid": "1980365", "url": "https://it.wikipedia.org/wiki?curid=2581992", "title": "Theod\u014dros Vryzak\u012bs", "text": "Biografia.\nIl padre di Vryzakis fu ucciso durante la guerra d'indipendenza greca. Lui fu il primo pittore greco a studiare all'Accademia di belle arti di Monaco e il pi\u00f9 rappresentativo tra gli esponenti della pittura storica, che fu molto popolare in Grecia nel XIX secolo.\nNel 1855 partecip\u00f2 al Salon di Parigi con l'opera \"L'assedio di Missolungi\"."}
{"id": "2581993", "revid": "287204", "url": "https://it.wikipedia.org/wiki?curid=2581993", "title": "HMS Ivanhoe", "text": "L'HMS \"Ivanhoe\" (Pennant number D16), seconda nave da guerra britannica a portare questo nome, \u00e8 stato un cacciatorpediniere classe I della Royal Navy. Venne impostato il 6 febbraio 1936, varato l'11 febbraio 1937 ed entr\u00f2 in servizio il 24 agosto seguente.\nAllo scoppio della seconda guerra mondiale, nel settembre 1939, si trovava assegnato alla Terza Flottiglia di Cacciatorpediniere della \"Mediterranean Fleet\" ma il 3 settembre venne richiamato in patria. Il 14 ottobre seguente partecip\u00f2 insieme ai cacciatorpediniere e all'affondamento del sottomarino tedesco \"U-45\" a sud ovest dell'Irlanda. Non vi furono sopravvissuti.\nNel mese di maggio 1940 partecip\u00f2 all'Operazione Dinamo che aveva come obiettivo l'evacuazione del Corpo di Spedizione Britannico dalle spiagge di Dunkerque, in seguito all'invasione tedesca della Francia. Il 29 maggio affond\u00f2 il cacciatorpediniere , gravemente danneggiato da un siluro lanciato dal sottomarino tedesco \"U-62\", prendendo a bordo i sopravvissuti e le truppe imbarcate.\nIl 1\u00ba settembre seguente, mentre partecipava ad un'operazione di posa di mine al largo della costa olandese, colp\u00ec una mina nei pressi delle Isole Frisone, rimanendo gravemente danneggiato. In seguito venne affondato dal cacciatorpediniere \"Kelvin\". Durante la stessa operazione, poi chiamata Disastro di Texel, affond\u00f2 anche un altro cacciatorpediniere e rimasero danneggiati un incrociatore ed un caccia. Trecento marinai rimasero uccisi e circa un centinaio vennero fatti prigionieri dai tedeschi. Cinquantatr\u00e9 uomini dell\"'Ivanhoe\" rimasero uccisi nell'affondamento."}
{"id": "2581994", "revid": "287204", "url": "https://it.wikipedia.org/wiki?curid=2581994", "title": "Washington GreenHawks", "text": "I Washington GreenHawks sono stati una squadra di pallacanestro di Washington. Fondati nel 2004, nel 2008 sono stati tra i fondatori della Premier Basketball League.\nNati nel 2004 come Maryland Nighthawks, aderirono alla ABA 2000, dove disputarono tre campionati.\nNel 2008 si trasferirono nella PBL. Dopo aver trascorso la stagione 2009 come \"Travel Team\" ufficiale della Premier Basketball League, soprattutto in Cina e in Estremo Oriente, nella stagione 2010 hanno partecipato al campionato della stessa lega con il nome di Maryland GreenHawks.\nNel 2010 si trasferirono a Washington, passando alla Atlantic Coast Professional Basketball League (ACPBL). Si ritirarono dal campionato nel gennaio 2011.\nNella stagione 2005-06 l'ex NBA Gheorghe Mure\u0219an ha giocato alcune partite con i Nighthawks prima del ritiro."}
{"id": "2581996", "revid": "1714743", "url": "https://it.wikipedia.org/wiki?curid=2581996", "title": "Agnese di Kleve", "text": "Origini familiari.\nFiglia quintogenita (quarta femmina) del primo duca di Kleve, Adolfo II conte di Kleve e IV conte di Mark, e della sua seconda moglie, Maria di Borgogna, figlia del duca di Borgogna, Giovanni senza Paura. Agnese era la nipote del duca di Borgogna Filippo III il Buono (fratello della madre, Maria).\nBiografia.\nVenne data in moglie, nel 1439, all'erede al trono di Navarra, conosciuto come Carlo di Viana, figlio primogenito del principe di Castiglia e Le\u00f3n e d'Aragona, duca di Pe\u00f1afiel e futuro re di Navarra, della corona d'Aragona e di Sicilia, Giovanni II (figlio terzogenito del principe di Castiglia e Le\u00f3n, e re della corona d'Aragona e di Sicilia, Ferdinando e di Eleonora d'Alburquerque) e della sua prima moglie, la ex regina consorte di Sicilia e futura regina di Navarra, Bianca di Navarra, figlia terzogenita del re di Navarra, conte d'\u00c9vreux e duca di Nemours, Carlo III di Navarra detto il Nobile e di Eleonora Enriquez, figlia secondogenita del re di Castiglia e Le\u00f3n, Enrico II di Trastamara e di Giovanna Manuele figlia ultimogenita dello scrittore e uomo politico, Giovanni Manuele di Castiglia, duca di Penafiel (discendente di Ferdinando III di Castiglia, che era suo nonno, mentre Alfonso X di Castiglia era suo zio) e della sua terza moglie, Bianca de la Cerda (1311-1347).\nIl 30 settembre del 1439, a Olite, Agnese di Kleve spos\u00f2 Carlo (1421 - 1461), principe di Viana e duca di Gandia.\nAlla morte della suocera, Bianca di Navarra, nel 1441, suo marito, Carlo, divenne re di Navarra, ma in realt\u00e0 non regn\u00f2 mai, a causa di una clausola del testamento della defunta regina, (sembra che venne inserita seguendo le volont\u00e0 del padre di Bianca e nonno di Carlo, Carlo III il Nobile).Perci\u00f2 suo padre, invocando il testamento della moglie, usurp\u00f2 il trono di Navarra al figlio, assumendo il titolo di re di Navarra come Giovanni II, lasciando al figlio il titolo di governatore.\nComunque, dato che il suocero di Agnese, Giovanni, oltre che essere co-reggente del regno di Aragona, continuava ad essere interessato agli affari ed agli intrighi del regno di Castiglia, il marito Carlo, anche se non fu mai incoronato, continu\u00f2 a governare il regno di Navarra per conto del padre Giovanni, e Agnese fu di fatto la regina consorte di Navarra.\nAgnese mor\u00ec, ancor giovane, nel 1448, senza aver dato un erede al marito. Alla morte di Carlo, nel 1461, per questo motivo si accese una guerra civile nota come la guerra contro Giovanni II.\nFigli.\nCarlo da Agnese non ebbe alcun figlio."}
{"id": "2581997", "revid": "33689", "url": "https://it.wikipedia.org/wiki?curid=2581997", "title": "George Arthur Smith", "text": "Biografia.\nLondinese di Gray's Inn Lane, nacque nel 1889, come testimoniato dal certificato di nascita; alcuni suoi documenti italiani riportavano, per\u00f2, la data 1890. Era figlio di Arthur Charles, un doratore, e di Maria Barrett.\nGioc\u00f2 a calcio in Inghilterra e in Italia per alcuni anni, voluto da William Garbutt al Genoa; dopo aver vissuto per due anni ad Alessandria, torn\u00f2 in Inghilterra nel 1915, per combattere con l'esercito britannico nella Grande Guerra.\nPer\u00ec in battaglia; recenti ricerche indicano che la sua morte \u00e8 avvenuta nel 1917, a 28 anni, nelle Argonne, in Francia, col \"18th Battalion\".\nCarriera.\nCalciatore.\nDalle fonti non risulta chiaro lo snodarsi della sua carriera di calciatore. Gioc\u00f2 nel Crystal Palace, secondo alcune fonti per una stagione (1907-1908), dopo aver gi\u00e0 militato nel Southampton e prima di vestire la maglia del King's Lynn.\nAl 1909 risale una presunta prima esperienza in Italia, al Genoa, conclusasi certamente con il ritorno in Inghilterra. Nel 1911-1912 milita nell'Ilford, per poi giungere a Genova assieme all'allenatore Garbutt. Con la societ\u00e0 rossobl\u00f9 raggiunse nella stagione 1912-1913 il secondo posto nella classifica finale, alle spalle dei campioni della Pro Vercelli.\nAllenatore: la \u00abscuola alessandrina\u00bb.\nNel 1913 fu ingaggiato come allenatore-giocatore dai piemontesi dell'Alessandria, societ\u00e0 di recente fondazione e neopromossa in Prima Categoria.\nNelle due stagioni alla guida della squadra cinerina, Smith applic\u00f2 un metodo di lavoro che vantava elementi ancora inediti per il calcio italiano, come allenamenti mirati, gioco corale e attenzione per il vivaio, che confluirono nel concetto di \u00abscuola alessandrina\u00bb. A lui \u00e8 attribuito il merito dell'esplosione di talenti quali Adolfo Baloncieri e Carlo Carcano.\nL'Alessandria di Smith ottenne buoni risultati, piazzandosi al quinto posto nella stagione 1913-1914; l'opera dell'allenatore londinese fu interrotta dal ritorno in patria, successivo allo scoppio della prima guerra mondiale."}
{"id": "2581998", "revid": "1713445", "url": "https://it.wikipedia.org/wiki?curid=2581998", "title": "Sandy Hook (New Jersey)", "text": "Sandy Hook \u00e8 un banco di sabbia lungo 9,7 km e largo in media 800 metri (con variazioni fra 150 e 1500 metri) situato nella contea di Monmouth dello Stato del New Jersey, negli Stati Uniti d'America. Delimita a sud l'ingresso alla baia di New York.\nFa parte della Gateway National Recreation Area, gestita dal National Park Service. \nCirca 2,5 km a sud della punta di Sandy Hook \u00e8 presente un faro con luce fissa attivo 24 ore su 24 (\"Faro di Sandy Hook\"). Costruito nel 1764, \u00e8 considerato il pi\u00f9 antico faro tuttora esistente degli Stati Uniti. \nVi si trovano diverse spiagge, tra cui \"Gunnison Beach\", una delle principali spiagge per nudisti della East Coast degli Stati Uniti. "}
{"id": "2582001", "revid": "126257", "url": "https://it.wikipedia.org/wiki?curid=2582001", "title": "Maserati 4CL/4CLT", "text": ""}
{"id": "2582004", "revid": "827882", "url": "https://it.wikipedia.org/wiki?curid=2582004", "title": "Paolo da Visso", "text": " \nVita e opere.\nOriginario di Aschio, antico possedimento del feudatario di Norcia, ceduto al comune di Visso nel 1255, ancora oggi piccola frazione dello stesso comune.\nPaolo da Visso rappresenta la pi\u00f9 importante personalit\u00e0 pittorica del territorio. Attivo tra il 1431 e il 1482, di lui si conoscono diverse opere distribuite tra Marche e Umbria delle quali una sola reca la sua firma, ovvero la \"Madonna in Trono con Bambino\", realizzata per la Chiesa di Santa Maria dell'Oro a Terni, parte della \"Collezione Campana \"che dal 1976 si trova ad Avignone al \"Mus\u00e9e du Petit Palais\".\nL'artista realizz\u00f2 nel 1455 una propria bottega a Visso, dopo aver appreso in Umbria da un maestro probabilmente folignate. Nel suo stile si richiamano tratti di pittori come Arcangelo di Cola, Giovanni Boccati, Girolamo di Giovanni, Angelo di Antonio, Stefano di Giovanni e Carlo Crivelli. Suoi allievi furono Tommaso di Pietro da Visso, Luca di Raimondo e Benedetto di Marco di Castelsantangelo."}
{"id": "2582005", "revid": "424533", "url": "https://it.wikipedia.org/wiki?curid=2582005", "title": "Paolo di Giovanni da Visso", "text": ""}
{"id": "2582006", "revid": "599013", "url": "https://it.wikipedia.org/wiki?curid=2582006", "title": "Duncan McKenzie", "text": "Carriera.\nClub.\nMcKenzie mise in mostra le sue qualit\u00e0 in seconda divisione nel Nottingham Forest dove venne notato da Brian Clough che lo port\u00f2 al Leeds United durante i suoi 44 giorni di permanenza alla guida del club. Fu l'unico acquisto fatto da Clough a trovare spazio anche dopo la sua partenza e a guadagnarsi la stima dei tifosi.\nInizialmente guadagn\u00f2 l'attenzione dei media grazie alle sue capacit\u00e0 fuori dal campo, come il saper saltare una Mini Cooper o lanciare una palla da golf da un lato all'altro di un campo da calcio. Ma furono le sue doti tecniche a fargli guadagnare il posto da titolare al fianco di Allan Clarke e a segnare 27 reti nelle 66 partite giocate in maglia gialla. Nonostante la breve permanenza nel Leeds, fra l'altro in un biennio senza trofei, McKenzie entr\u00f2 nel cuore dei tifosi tanto che nel 2000 fu inserito al 30\u00ba posto nella lista dei migliori giocatori del Leeds.\nNel 1976 si trasfer\u00ec all'Anderlecht dove rimase un solo anno prima di tornare in Inghilterra all'Everton. Dopo altre brevi esperienze con e and\u00f2 a spendere due anni nella NASL prima nei Tulsa Roughnecks e poi nei Chicago Sting. Concluse la carriera nel campionato di calcio di Hong Kong con la maglia del Ryoden F.C.."}
{"id": "2582008", "revid": "116809530", "url": "https://it.wikipedia.org/wiki?curid=2582008", "title": "Michel Br\u00e9al", "text": "Biografia.\nDopo aver studiato a Wissembourg, Metz e Parigi, entr\u00f2 alla \u00c9cole normale sup\u00e9rieure nel 1852. Nel 1857, and\u00f2 a Berlino, dove studi\u00f2 il sanscrito, sotto Franz Bopp e Weber. Al suo ritorno in Francia, ottenne un lavoro dal dipartimento di manoscritti orientali presso la \"biblioteca imperiale\". Nel 1864 divenne professore di glottologia al Coll\u00e8ge de France, nel 1875 membro dell'Acad\u00e9mie des inscriptions et belles-lettres, nel 1879 \"ispettore generale\" per la maggiore educazione, fino all'abolizione di questa carica nel 1888. Nel 1890 venne fatto commendatore della Legion d'onore.\nRiguardo ai suoi lavori, che riguardano principalmente soggetti mitologici e filologici, i pi\u00f9 noti sono:\nScrisse inoltre numerosi trattati sull'educazione in Francia, sull'insegnamento delle lingue straniere e sulla riforma ortografica francese.\nMichel Br\u00e9al inoltre viene accreditato come l'inventore della gara della maratona, che si tenne per la prima volta alle prime Olimpiadi moderne, ad Atene, nel 1896, sotto la spinta del suo amico, Pierre de Coubertin. L'evento voleva commemorare il soldato ellenico Fidippide che, secondo numerose leggende, corse dalla Battaglia di Maratona fino ad Atene, morendo subito dopo aver annunciato la vittoria."}
{"id": "2582009", "revid": "486946", "url": "https://it.wikipedia.org/wiki?curid=2582009", "title": "Hey, It's The King", "text": ""}
{"id": "2582012", "revid": "1654832", "url": "https://it.wikipedia.org/wiki?curid=2582012", "title": "Desir\u00e9e Noferini", "text": "Biografia.\nDi padre italiano e madre met\u00e0 italiana e met\u00e0 etiope, dopo il diploma all'istituto d'arte, studia al Corso di recitazione Jenny Tamburi e al Centro Sperimentale di Cinematografia a Roma. Frequenta il laboratorio permanente di Alessandro Prete, dove \u00e8 anche membro.\nNel 2001 partecipa al concorso \"Elite Model Look\". Nel 2005, eletta Miss Toscana, partecipa a Miss Italia, entrando tra le prime 20. In questa edizione vince il titolo nazionale di Miss Sasch e Miss Telefonino 3. Tra il 2005 e il 2006 lavora per Sasch. Nel 2006 fa parte del cast di \"Quelli che il calcio\", condotto da Simona Ventura su Rai 2, nel ruolo di \"schedina\". \nDopo una piccola partecipazione alla serie TV \"Gente di mare 2\", trasmessa su Rai Uno, nel 2008 \u00e8 una delle protagoniste del film \"Un gioco da ragazze\", diretto da Matteo Rovere, nel ruolo di Michela Ricasoli. Nello stesso anno \u00e8 protagonista di una puntata di \"Don Matteo 6\". \nNel 2009 \u00e8 protagonista di \"Cous cous alla bolognese\", regia dei Manetti Bros., film TV della terza stagione de \"L'ispettore Coliandro\". Nello stesso anno gira i film \"20 sigarette\", tratto dal libro \"Venti sigarette a Nassiriya\", scritto da Aureliano Amadei, unico superstite della strage di Nassiriya del 2003 e regista del film, e \"Non c'\u00e8 tempo per gli eroi\", regia di Andrea Mugnaini, in cui \u00e8 protagonista insieme a Paolo Bernardini.\nNel 2011 fa parte del cast della fiction Mediaset \"Un amore e una vendetta\", regia di Raffaele Mertes. Nel 2012 \u00e8 una delle protagoniste della miniserie Rai \"La vita che corre\", regia di Fabrizio Costa. Nel 2013 gira sempre per la Rai la miniserie \"Casa e Bottega\", regia di Luca Ribuoli. Nel 2014 torna sul grande schermo come protagonista femminile del film \"Seconda Primavera\" scritto e diretto da Francesco Calogero. Nel 2015 fa parte del cast dei film TV Rai \"Anna e Yusef\", regia di Cinzia TH Torrini e \"Con il sole negli occhi\", diretta da Pupi Avati.\nNel 2017 \u00e8 una delle protagoniste della fiction Mediaset \"Sacrificio d'amore\", nel ruolo di Maddalena Prizzi. Sempre nello stesso anno debutta a teatro ne \"L'Avaro\" di Moli\u00e8re, adattato e diretto da Ugo Chiti.\nSempre nel 2017 \u00e8 nel cast di \"Una vita spericolata\" di Marco Ponti, nello stesso anno le viene affidato il ruolo di Silvana Romano in \"La giostra degli scambi\", puntata della serie \"Il commissario Montalbano\", per la regia di Alberto Sironi.\nNel 2019 entra nel cast della soap opera quotidiana di Rai 1 \"Il paradiso delle signore\", nel ruolo di Lisa Conterno.\nNel 2022 entra nel cast della soap opera quotidiana di Rai 3 \"Un posto al sole\" nel ruolo di Virginia. Nello stesso anno recita nella miniserie \"Fosca Innocenti\"."}
{"id": "2582015", "revid": "466539", "url": "https://it.wikipedia.org/wiki?curid=2582015", "title": "Delitto di stato (film)", "text": "Delitto di stato (\"Fatherland\") \u00e8 un film per la televisione del 1994 diretto da Christopher Menaul, interpretato da Rutger Hauer e Miranda Richardson.\nIl film \u00e8 basato sul romanzo ucronico \"Fatherland\", scritto nel 1992 da Robert Harris. Si tratta di un'indagine criminale fantapolitica ambientata in un ipotetico \"1964 alternativo\", in cui la Germania nazista di Adolf Hitler ha vinto la seconda guerra mondiale.\nTrama.\nIl 1964 vede le celebrazioni del 75\u00ba compleanno del F\u00fchrer, ma \u00e8 anche l'anno in cui si sta preparando un'alleanza tra il Terzo Reich e gli Stati Uniti d'America guidati dal Presidente Joseph P. Kennedy. In questo contesto, nella Welthauptstadt Germania, il corpo nudo di un uomo riverso nel lago del parco cittadino viene rinvenuto da un giovane cadetto durante gli allenamenti mattutini. A indagare viene chiamato Xavier March della polizia criminale. Nel frattempo, grazie alla riapertura delle frontiere ai cittadini americani, fa ritorno nella capitale tedesca la giornalista Charlie Maguire, figlia di un celebre diplomatico, fuggita dalla Germania quando lei era ancora bambina. Uno sconosciuto, mentre Charlie \u00e8 in attesa di un pullman per recarsi a una conferenza di Joseph Goebbels, le consegna una busta sigillata senza fornire spiegazioni.\nLe indagini di March portano all'identificazione del cadavere. Si tratta di Josef Buhler, architetto amico di Adolf Hitler collegato con molti dipartimenti del Reich. Il caso si presenta subito molto delicato, e si complica ulteriormente quando, da un interrogatorio informale con il ragazzo testimone, Xavier March apprende che nell'omicidio \u00e8 coinvolto il Generale Comandante della Gestapo Odilo \"Globus\" Globocnik.\nParallelamente, Charlie apre la busta e trova una foto raffigurante diversi uomini e l'invito a recarsi a un indirizzo presso il Sig. Stuckart. Giunta a destinazione rinviene per\u00f2 i cadaveri di Stuckart e di una prostituta, distesi sul letto con fori di proiettile e una pistola accanto a loro. Il caso viene proposto a March nello stesso frangente in cui riceve comunicazione dal suo superiore che la competenza sul caso Buhler passa in capo alla Gestapo. Le nuove indagini partono proprio dall'interrogatorio alla giornalista americana. Presto si capisce che tra le vittime c'\u00e8 un legame, avendo la Gestapo messo le mani anche su questo caso.\nMesso alle strette dalla Gestapo il superiore di March, Arthur Nebe, lo invita a desistere dal proseguire le indagini e di accettare la poco credibile tesi dei suicidi. Tornato in ufficio il giorno successivo, deciso a chiudere il caso come gli era stato consigliato, riceve l'ennesima doccia fredda quando il collega Max J\u00e4ger gli comunica l'incidente accorso al giovane cadetto testimone durante alcuni allenamenti in palestra, incidente al quale ovviamente March non crede. Il poliziotto contatta cos\u00ec la giornalista e i due iniziano a indagare, ma quando March scopre che tutti i personaggi della foto, eccetto un certo Franz Luther, sono deceduti comprende che proseguire \u00e8 troppo pericoloso e invita la donna a tornare in America. Charlie, ormai in procinto di partire, viene fermata dall'ennesimo messaggio recapitatole, guarda caso, da Luther, che le chiede un incontro nel quale si scopre essere lo sconosciuto che le aveva dato la busta. Luther, ricercato dalla polizia, vuole espatriare in cambio di informazioni che costituiscono il pi\u00f9 grande segreto della guerra, un segreto per il quale sono morte migliaia di persone. Sfortunatamente, dopo essere stato identificato, viene ucciso durante il suo breve tentativo di fuga.\nMarch, sopraggiunto sul luogo, si accorge della presenza di Charlie e l'allontana dal luogo della sparatoria, la Gestapo per\u00f2 \u00e8 gi\u00e0 a conoscenza che la donna ha ricevuto una nuova busta da Luther. Ormai implicato in ogni modo March, ricattando un collega \"con le mani sporche\", ottiene il fascicolo di Luther. Dal fascicolo emerge che la donna che Luther voleva portare con s\u00e9 in America non \u00e8 la moglie ma l'attrice Anna von Hagen, sua amante da molti anni. Appare chiaro che i documenti promessi da Luther sono in suo possesso. Charlie, recatasi all'abitazione dell'attrice, si fa consegnare il plico e apprende la terribile verit\u00e0: gli ebrei non sono stati \"risistemati\" in strutture costruite in Ucraina, come era stato divulgato, ma uccisi nelle camere a gas e spediti a Est per la cremazione in appositi forni. Uscita sconvolta dalla casa di Anna, Charlie mette a conoscenza di questo terribile segreto anche Xavier, al quale crolla il mondo addosso ed entra in una profonda crisi esistenziale.\nEntrambi a questo punto sono obbligati a lasciare il Paese, ma March non pu\u00f2 abbandonare il figlio. Contatta quindi la moglie chiedendole un incontro e, mentre lei si reca al luogo fissato, March entra in casa per parlare con il figlio per convincerlo a partire per l'America insieme a lui. March non ha fatto i conti con la cultura che il nazionalsocialismo sta inculcando ai giovani, infatti quasi inconsciamente il figlio lo denuncia con una telefonata alla Gestapo, che sopraggiunge quasi all'istante. Nella fuga March viene gravemente ferito.\nNel frattempo Charlie, con l'aiuto di un altro giornalista, riesce a bloccare il corteo che stava portando il Presidente Joseph Kennedy da Hitler. In questo modo riescono a consegnare all'ambasciatore americano il plico che, alla luce di quanto contiene, potrebbe fermare l'alleanza con la Germania. L'agente diplomatico lo mostra subito al Presidente, il quale dopo aver visto le immagini raccapriccianti, decide di non incontrare il F\u00fchrer e di ripartire all'istante per l'America.\nMarch, ormai allo stremo delle energie per il sangue perso, prima di morire trova la forza per telefonare al figlio e assolverlo da una pesante colpa che potrebbe segnarlo a vita e fargli dono di un ultimo insegnamento: imparare a pensare con la propria testa. Charlie, seduta su una panchina sotto la pioggia, rimane in attesa di essere raggiunta e arrestata dalla Gestapo.\nProduzione.\nIl film TV \u00e8 stato girato a Praga; nonostante le ricostruzioni digitalizzate del grande Arco di Trionfo e della Gro\u00dfe Halle \u2013 immaginate dall'architetto nazista Albert Speer per la nuova Welthauptstadt Germania (la vecchia Berlino) \u2013, in una sequenza si scorgono sullo sfondo le torri della Chiesa di Santa Maria di T\u00fdn."}
{"id": "2582018", "revid": "599013", "url": "https://it.wikipedia.org/wiki?curid=2582018", "title": "Karl St\u00f6cker", "text": "Carriera.\nEsordisce in patria nella stagione 1909-1910 tra le file del Fussballclub Baden, piazzandosi al penultimo posto del Girone Est della Serie A svizzera.\nNel 1910 viene ingaggiato dal , club con il quale per\u00f2 non scende mai in campo, venendo per\u00f2 impegnato il 4 dicembre 1912 in un'amichevole contro il , incontro nel quale segn\u00f2 una rete.\nL'anno dopo \u00e8 al , con cui esordisce il 15 ottobre 1911 nella vittoria esterna per cinque ad uno contro la Juventus, incontro nel quale segn\u00f2 anche una rete. In \"rossoblu\" totalizza 16 presenze e 2 reti ottenendo il terzo posto nella classifica finale del campionato 1911-1912."}
{"id": "2582020", "revid": "1543377", "url": "https://it.wikipedia.org/wiki?curid=2582020", "title": "Krasnyj Kavkaz (incrociatore)", "text": "Il Krasnyj Kavkaz fu un incrociatore leggero della Marina militare sovietica, entrato in servizio nel gennaio 1932 come seconda unit\u00e0 della classe Admiral Nachimov.\nCostruito originariamente per la Marina imperiale russa con il nome di Admiral Lazarev, l'incrociatore fu lasciato incompleto a causa degli eventi della guerra civile russa per poi essere completato dal nuovo governo sovietico. Attiva durante la seconda guerra mondiale, la nave oper\u00f2 nel teatro del Mar Nero e partecip\u00f2 agli scontri della battaglia di Odessa, dell'assedio di Sebastopoli e della battaglia della penisola di Ker\u010d', venendo pi\u00f9 volte danneggiata.\nDopo la guerra il \"Krasnyj Kavkaz\" fu trasformato in nave scuola e poi in nave bersaglio per le esercitazioni di tiro della flotta, finendo affondato il 21 novembre 1952.\nStoria.\nLa costruzione.\nLa nave venne impostata il 18 ottobre 1913 nei cantieri di Mykola\u00efv in Ucraina, per poi essere varata l'8 giugno 1916 con il nome di \"Admiral Lazarev\" in onore di Michail Petrovi\u010d Lazarev, ammiraglio ed esploratore russo del XIX secolo; l'allestimento dell'unit\u00e0 venne interrotto alla fine del 1917 a causa degli eventi della Rivoluzione d'ottobre, quando ormai la nave era completa al 63%. A met\u00e0 1918 lo scafo incompleto cadde sotto il controllo della neo-proclamata \"Repubblica Popolare Ucraina\", le cui autorit\u00e0 decisero di portare avanti i lavori di allestimento; il 25 gennaio 1919 l'incrociatore venne formalmente rinominato \"Hetman Petro Doro\u0161enko\" in onore dell'omonimo eroe ucraino del XVII secolo, ma pochi giorni dopo la citt\u00e0 di Mykola\u00efv venne occupata dalle forze dell'Armata Bianca e i lavori sull'unit\u00e0 furono nuovamente interrotti. Lo scafo rimase in stato di abbandono a Mykola\u00efv fino alla conclusione della guerra civile russa, quando le autorit\u00e0 sovietiche decisero di portare a termine la costruzione dell'unit\u00e0 ma secondo un progetto nuovo e pi\u00f9 moderno; l'incrociatore fu quindi rinominato \"Krasnyi Kavkaz\" (\"Caucaso Rosso\" in lingua russa) il 14 dicembre 1926 e quindi immesso in servizio il 25 gennaio 1932.\nIl nuovo progetto prevedeva l'installazione sul \"Krasnyi Kavkaz\" di otto cannoni da 200 mm in quattro torri binate, ma ci\u00f2 si rivel\u00f2 impossibile a causa delle ridotte dimensioni e della leggerezza di costruzione dello scafo; i progettisti sovietici ripiegarono quindi sull'installazione di quattro cannoni MK-1-180 da 180 mm alloggiati in altrettante torrette singole, due a prua e due a poppa sovrapposte. Come armamento secondario furono installati quattro cannoni da 76,2 mm antiaerei, montati nello spazio tra i due fumaioli, oltre a quattro impianti tripli di tubi lanciasiluri da 533 mm montati su ciascun lato della sovrastruttura principale. La nave fu dotata di due idrovolanti da ricognizione Beriev Be-2 e di una gru per la loro messa a mare e recupero; una catapulta per aerei tipo Heinkel, importata dalla Germania, venne poi aggiunta nel 1935. La nave poteva inoltre imbarcare e rilasciare fino a 120 mine navali.\nLa nave fu assegnata in forza alla Flotta del Mar Nero; nel maggio 1932, poco tempo dopo la sua entrata in servizio, l'unit\u00e0 entr\u00f2 in collisione con l'incrociatore leggero \"Komintern\", subendo gravi danni alla poppa che dovette essere completamente ricostruita aumentando la lunghezza fuori tutto dello scafo di pi\u00f9 di 11 metri. Rientrata in servizio, nel 1933 la nave comp\u00ec varie crociere di addestramento e visite nei porti in Turchia, Grecia e Italia.\nLa nave sub\u00ec un vasto intervento di modernizzazione prima dell'avvio dell'invasione tedesca dell'URSS, probabilmente intorno al 1940, nel corso del quale il suo armamento antiaereo fu notevolmente potenziato: i quattro cannoni singoli da 76,2 mm furono sbarcati e rimpiazzati da otto pezzi da 100/47 mm in impianti binati, quattro cannoni singoli semi-automatici 34-K da 76,2 mm e sei mitragliatrici D\u0160K da 12,7 mm.\nLa seconda guerra mondiale.\nA partire dal 22 giugno 1941, giorno dell'attacco tedesco all'Unione Sovietica, il \"Krasnyi Kavkaz\" fu impiegato, unitamente agli incrociatori \"\u010cervona Ukraina\" e \"Komintern\" e a diversi cacciatorpediniere, nella posa di sbarramenti minati difensivi attorno alla base sovietica di Sebastopoli. L'incrociatore fu in seguito inviato a Odessa, dove forn\u00ec supporto di fuoco d'artiglieria ai reparti a terra impegnati in una dura battaglia; l'incrociatore scort\u00f2 anche il convoglio che trasfer\u00ec a Odessa la 157\u00aa Divisione fucilieri durante il settembre 1941, e trasport\u00f2 un battaglione di fanti di marina sovietici in una fortunata incursione anfibia dietro le linee nemiche a Fontanka e Dofinovka. Il \"Krasnyj Kavkaz\" fu poi impiegato come unit\u00e0 di scorta durante l'evacuazione dei reparti sovietici da Odessa in ottobre, proteggendo due convogli carichi di truppe diretti a Sebastopoli tra il 3 e il 6 ottobre e poi tra il 15 e il 16 ottobre.\nIl \"Krasnyj Kavkaz\" fu impegnato nel corso del successivo assedio di Sebastopoli, fornendo supporto di fuoco ai reparti sovietici, evacuando unit\u00e0 accerchiate dalle coste della Crimea e trasportando dai porti del Caucaso rinforzi nella piazzaforte. L'incrociatore protesse il trasporto della 388\u00aa Divisione fucilieri da Novorossijsk e Tuapse a Sebastopoli tra il 7 e il 13 dicembre e della 354\u00aa Divisione fucilieri tra il 21 e il 22 dicembre, bombardando nel mentre le postazioni degli assedianti tedeschi.\nIl 29 dicembre 1941, durante gli eventi della battaglia della penisola di Ker\u010d', il \"Krasnyi Kavkaz\" partecip\u00f2 all'assalto anfibio sovietico a Feodosia, entrando nel porto sotto il fuoco nemico per sbarcare rinforzi e fornire appoggio di artiglieria; l'incrociatore fu colpito diciassette volte dai cannoni nemici, subendo vari danni. Tra il 1\u00ba e il 3 gennaio 1942 il \"Krasnyi Kavkaz\" trasport\u00f2 rinforzi e rifornimenti ai reparti sovietici asserragliati sulla penisola di Ker\u010d', ma durante il viaggio di ritorno venne colpito e gravemente danneggiato da bombardieri in picchiata Junkers Ju 87 tedeschi: quattro colpi caduti nelle vicinanze della poppa danneggiarono il timone e gli alberi motore, strapparono via una delle eliche e aprirono abbastanza squarci nello scafo da causare un allagamento che aument\u00f2 il pescaggio di 5 metri. L'incrociatore riusc\u00ec a raggiungere Novorossijsk scortato dal cacciatorpediniere \"Sposobnyi\", e dopo riparazioni provvisorie si trasfer\u00ec a Poti per condurre lavori pi\u00f9 estesi; questi proseguirono fino all'ottobre 1942 e diedero l'opportunit\u00e0 di incrementare ulteriormente le dotazioni antiaeree della nave: alcuni tubi lanciasiluri furono sbarcati per fare posto a un nuovo impianto binato da 100/47 mm e a dieci cannoni singoli da 37 mm M1939 (61-K). In ragione della sua attivit\u00e0 bellica, il 4 aprile 1942 il \"Krasnyi Kavkaz\" fu insignito del titolo onorifico di \"unit\u00e0 della Guardia\"\nTra il 20 e il 23 ottobre 1942 il \"Krasnyi Kavkaz\", l'incrociatore \"Krasnyj Krym\" e tre cacciatorpediniere trasportarono 12.600 soldati di tre brigate fucilieri da Poti a Tuapse per rinforzare le difese della citt\u00e0, sotto attacco da parte dei tedeschi; nella notte del 4 febbraio 1943 il \"Krasnyi Kavkaz\", il \"Krasnyj Krym\" e tre cacciatorpediniere fornirono fuoco d'appoggio allo sbarco di reparti sovietici dietro le linee tedesche nei pressi di Novorossijsk. La perdita in attacchi aerei tedeschi di tre cacciatorpediniere sovietici il 6 ottobre 1943, durante una missione al largo della penisola di Taman', spinse Stalin a ordinare alla Marina sovietica di non impiegare pi\u00f9 alcuna unit\u00e0 maggiore in combattimento senza una sua specifica autorizzazione; ci\u00f2 port\u00f2 alla cessazione di ogni ulteriore missione bellica per il \"Krasnyi Kavkaz\", che rimase inutilizzato fino alla fine delle ostilit\u00e0.\nSi conoscono poche informazioni sulle attivit\u00e0 della nave nel periodo successivo alla seconda guerra mondiale. Il \"Krasnyi Kavkaz\" fu ritirato dal servizio attivo e trasformato in nave scuola il 12 maggio 1947, per poi essere impiegato come nave bersaglio nelle esercitazioni della flotta; lo scafo fu colato a picco il 21 novembre 1952 dopo essere stato colpito da un missile sperimentale P-1."}
{"id": "2582022", "revid": "287204", "url": "https://it.wikipedia.org/wiki?curid=2582022", "title": "Karl Stocker", "text": ""}
{"id": "2582025", "revid": "33689", "url": "https://it.wikipedia.org/wiki?curid=2582025", "title": "Thomson MO5", "text": "Il MO5 \u00e8 un home computer prodotto dalla francese Thomson nel 1984. Si basa sulla CPU Motorola 6809E che opera alla frequenza di 1 MHz, \u00e8 dotato di 48 kB di memoria RAM di cui 32 disponibili per l'utente, visualizza il testo su 40 colonne per 25 righe e ha incorporato il linguaggio di programmazione Microsoft BASIC. Il modello \"MO5\" fu sostituito dal modello MO6 nel 1986."}
{"id": "2582035", "revid": "287204", "url": "https://it.wikipedia.org/wiki?curid=2582035", "title": "Hans Grassel", "text": ""}
{"id": "2582036", "revid": "62004", "url": "https://it.wikipedia.org/wiki?curid=2582036", "title": "Hans Graessel", "text": ""}
{"id": "2582037", "revid": "92723", "url": "https://it.wikipedia.org/wiki?curid=2582037", "title": "Io che amo solo te/Vecchia balera", "text": "Io che amo solo te/Vecchia balera \u00e8 un 45 giri di Sergio Endrigo, pubblicato nel 1962 dalla RCA Italiana (etichetta \"RCA Victor - Serie Europa\").\nIl disco.\nLa copertina rappresenta un disegno di due uccelli.\nGli arrangiamenti delle due canzoni sono curati da Luis Enriquez, ed entrambe furono poi inserite nell'LP Sergio Endrigo.\nIl singolo raggiunse la posizione numero 6 nella \"Hit Parade\" italiana nell'aprile del 1963.\nIo che amo solo te.\nCanzone d'amore tra le pi\u00f9 note di Endrigo.\nNel corso degli anni ne furono eseguite moltissime cover, fra i quali le pi\u00f9 rilevanti, in ordine cronologico, sono:\nVecchia balera.\nLa canzone descrive l'ambiente delle vecchie balere in cui Endrigo aveva iniziato la carriera.\nNel 2002 Roberto Vecchioni ne ha realizzato una cover nell'album \"Canzoni per te - Dedicato a Sergio Endrigo\""}
{"id": "2582038", "revid": "1543377", "url": "https://it.wikipedia.org/wiki?curid=2582038", "title": "Maxime Surdez", "text": "Carriera.\nClub.\nFormatosi nel Biel club con il quale conquist\u00f2 anche la nazionale svizzera.\nCon i biancorossi Surdez conquist\u00f2 due quarti posti nel girone centrale della Serie A svizzera nelle stagioni 1909-1910 e 1910-1911.\nNel 1911 passa al con cui prese parte il 16 aprile di quell'anno al Torneo Internazionale di Pasqua in cui i genoani affrontarono il .\nSurdez esord\u00ec in partita ufficiale con i rossoblu il 15 ottobre 1911 nella vittoria esterna per cinque ad uno contro la . \nCon i \"rossoblu\" gioc\u00f2 sino alla stagione 1913-1914, ottenendo due secondi posti nelle stagioni 1912-1913 e 1913-1914 ed il terzo gradino del podio nella stagione 1911-1912.\nTerminata la sua esperienza italiana, Surdez torn\u00f2 in patria.\nAgli inizi del suo soggiorno in Italia, il 2 aprile 1911, Surdez partecip\u00f2 nell'inedito ruolo di centromediano ad una partita di allenamento della nazionale di calcio dell'Italia, incontro che venne utilizzata dalla commissione tecnica per selezionare i giocatori che avrebbero disputato un'amichevole con la Francia il weekend successivo.\nNazionale.\nVest\u00ec la casacca della nazionale di calcio svizzera, ottenendo un'unica convocazione nel 1911 contro l'Ungheria."}
{"id": "2582041", "revid": "123899572", "url": "https://it.wikipedia.org/wiki?curid=2582041", "title": "Bandiera della Gagauzia", "text": "La bandiera della Gagauzia \u00e8 la bandiera dell'Unit\u00e0 Territoriale Autonoma della Gagauzia, in Moldavia. \u00c8 stata utilizzata come bandiera della repubblica fino al collasso dell'Unione Sovietica nel 1991 anche se con piccole differenze.\nStoria.\nL'attuale bandiera \u00e8 stata adottata ufficialmente dall'Assemblea Nazionale il 31 ottobre 1995. La legge n.2-IV/1 sulla Bandiera della Gagauzia dice che:\nNella banda blu sono situate tre stelle, del diametro di 15/100. La distanza tra il centro di una stella ed il centro dell'altro \u00e8 di 3/10, la distanza tra i centri delle due stelle pi\u00f9 a sinistra (sul lato dell'asta) e l'asta \u00e8 di 3/10.\nLa legge non parla della posizione verticale delle bande, l'orientazione delle stelle, il numero di punte e il loro riempimento.\nDal 1995 i simboli nazionali sono stati resi noti nella Legge Organica della Gagauzia.\nLegge organica della Gagauzia\nTitolo I. - Status legale della Gagauzia nella Repubblica di Moldavia.\nArticolo 13.\n1. La Gagauzia pu\u00f2 avere propri simboli: la bandiera, lo stemma, l'inno, che devono essere utilizzati a fianco dei simboli della Repubblica di Moldavia.\n2. La bandiera della Gagauzia \u00e8 il simbolo della regione autonoma della Gagauzia (Gagauz Yeri).\nEssa \u00e8 di forma rettangolare, costituita da tre bande orizzontali, dall'alto al basso, blu (60% dell'altezza della bandiera), bianco e rosso, con le ultime due entrambe larghe il 20% dell'altezza della bandiera. Stelle dorate sono poste a formare un triangolo equilatero, nella fascia blu.\n3. Lo stemma della Gagauzia \u00e8 costituito da uno scudo con, nella parte bassa, in campo bianco, un semicerchio giallo che rappresenta il sole che sorge. Gli ornamenti nazionali sono posizionati simmetricamente su entrambi i lati dello scudo. Lo scudo \u00e8 circondato da spunzoni gialli \u2013 oro, i quali sono circondati da una rappresentazione della bandiera gagauza. Nella parte bassa, sotto lo scudo, si trova una rappresentazione convenzionale di foglie di vite ed uva. Lo scudo \u00e8 sormontato da tre stelle a cinque punte, gialle, a formare un triangolo equilatero.\n4. L'inno della Gagauzia (Gagauz Yeri) pu\u00f2 essere determinato da una legge locale.\nIl blu \u00e8 un colore che richiama le origini turche di questo popolo. Il colore bianco era quello utilizzato dalle popolazioni turche per rappresentare l'occidente. Il rosso infine rappresenta il coraggio e la determinazione. Le tre stelle d'oro rappresentano il passato, il presente ed il futuro: il futuro \u00e8 la stella pi\u00f9 avanzata delle tre.\nBandiera dal 1990 al 1995.\nSubito dopo l'indipendenza della Moldavia dall'Unione Sovietica, la Gagauzia tent\u00f2 la via dell'indipendenza essa stessa, proclamandola dalla Moldavia. La bandiera nazionale fu issata il 19 agosto 1990 dai separatisti gagauzi a Comrat. Dopo che un referendum, svoltosi alla fine del 1991 aveva confermato l'indipendenza del territorio, i trattati russo-moldavi del luglio 1992 riconobbero alla minoranza gagauza una forma pi\u00f9 limitata di autonomia e il 31 ottobre 1995 pure la bandiera, che non fu mai riconosciuta ufficialmente, fu sostituita.\nLa bandiera era costituita da un campo turchese al centro del quale si trovava un tondo giallo, bordato bianco, con dentro raffigurata la testa di un lupo, in nero, di profilo verso l'asta. Sia il colore blu turchese (ripreso nella bandiera attuale), che il profilo della testa di lupo, sono simboli turchi: i gagauzi infatti sono turchi selgiuchidi cristianizzati."}
{"id": "2582049", "revid": "767487", "url": "https://it.wikipedia.org/wiki?curid=2582049", "title": "Alberto Sussone", "text": "Biografia.\nSportivo italiano, Sussone \u00e8 ricordato soprattutto per essere uno dei numerosi caduti nella Prima guerra mondiale tesserati nel , alla pari dei pi\u00f9 celebri Claudio Casanova, James Spensley e Luigi Ferraris.\nIn alcuni tabellini e fonti, il cognome risulta essere \"Sassone\" e non Sussone.\nCalciatore.\nGi\u00e0 impiegato nel 1908 nella Coppa Goetzlof, esord\u00ec in una partita ufficiale con la maglia del il 28 marzo 1909, nel pareggio casalingo per uno ad uno contro la Pro Vercelli. Sar\u00e0 per\u00f2 solo nella stagione 1910-1911 che entrer\u00e0 stabilmente nella rosa titolare.\nQuesta \u00e8 per\u00f2 anche la sua ultima stagione agonistica, poich\u00e9 si ritira nel 1911.\nSussone conta anche due presenze in Palla Dapples con i \"rossoblu\".\nLa Grande Guerra.\nChiamato alle armi per l'entrata dell'Italia nella Prima guerra mondiale, Sussone fu tra i 25 soci del Genoa che perirono sul fronte italiano. Il 7 novembre 1916 cadde in combattimento sul Monte Marmolada. Medaglia d'argento al Valor Militare."}
{"id": "2582050", "revid": "1745361", "url": "https://it.wikipedia.org/wiki?curid=2582050", "title": "Azzurro 1982", "text": "La prima edizione di Azzurro si \u00e8 tenuta al Teatro Petruzzelli di Bari il 14 e il 15 maggio 1982. \u00c8 stata trasmessa in diretta su Rai 2 e su Radio Rai.\nLa conduzione venne affidata a Daniela Poggi, Beppe Viola e Vittorio Salvetti, ideatore della manifestazione.\nSquadre partecipanti e classifica finale.\nDai '60 agli '80.\nCapitana: Nada\nMediterranea.\nCapitano: Peppino Di Capri"}
{"id": "2582051", "revid": "1543377", "url": "https://it.wikipedia.org/wiki?curid=2582051", "title": "Richard J. Goldstone", "text": "Dal 15 agosto 1994 fino a settembre 1996 \u00e8 stato procuratore capo dei Tribunali Penali Internazionali delle Nazioni Unite per l'ex-Jugoslavia e per il Ruanda, e nel 2009 ha guidato una commissione indipendente d'indagine creata dal Consiglio per i Diritti Umani delle Nazioni Unite volta a investigare violazioni dei diritti umani internazionali e del diritto internazionale umanitario all'interno del conflitto operazione piombo fuso a Gaza.\nLa vita.\nRichard Goldstone \u00e8 un ebreo sudafricano. \u00c8 sposato con Noleen Goldstone, da cui ha avuto due figlie (Glenda e Nicole).\nNel 1962 si \u00e8 laureato con lode in diritto presso l'Universit\u00e0 di Witwatersrand. Secondo la figlia Nicole, \"\u00e8 sionista e ama Israele\". Lo stesso Goldstone, in un discorso a Gerusalemme nel 2000, ha osservato che \"il portare i criminali alla giustizia origina dalle lezioni dell'Olocausto\".\nGaza.\nIl 3 aprile 2009 Goldstone \u00e8 stato nominato capo della commissione indipendente d'indagine sulle violazioni dei diritti umani internazionali e del diritto internazionale umanitario legate all'operazione piombo fuso in Gaza, commissione istituita dal Consiglio per i Diritti Umani delle Nazioni Unite con la Risoluzione S-9/1. Saputo della nomina Goldstone si \u00e8 dichiarato \"turbato, in quanto ebreo, di essere stato proposto a capo della commissione\".\nGoldstone ha comunque accettato l'incarico \"perch\u00e9 credo profondamente nello stato di diritto e nel diritto bellico, e nel principio secondo il quale in un conflitto armato si debba compiere il massimo sforzo per non arrecare danno ai civili\".\nLa commissione ONU ha trovato prove \"che indicano che gravi violazioni dei diritti umani e umanitari internazionali sono state commesse da Israele durante il conflitto \"operazione piombo fuso\", e che Israele ha commesso azioni equivalenti a crimini di guerra e forse persino contro l'umanit\u00e0\". La commissione ha anche trovato prove che \"i gruppi armati palestinesi hanno commesso crimini di guerra e forse anche contro l'umanit\u00e0 con il loro ripetuto lancio di missili e mortai nel sud di Israele\".\nLe due fazioni verranno convocate dal Consiglio di Sicurezza delle Nazioni Unite di fronte alla Corte penale internazionale, se si rifiuteranno di lanciare entro dicembre 2009 quelle che la commissione riterr\u00e0 essere delle indagini completamente indipendenti.\nIn un articolo sul Washington Post del 1\u00ba aprile 2011, Goldstone ha scritto che la relazione sarebbe stata diversa se fosse stato a conoscenza delle informazioni diventate note successivamente, derivate dalle indagini da parte delle forze israeliane che indicavano che non avevano preso di mira intenzionalmente i civili. Pur esprimendo rammarico che la mancata cooperazione di Israele con la Commissione, ha approvato dalle successive indagini interne a Israele che gli incidenti descritti nella relazione erano politiche volte a proteggere meglio i civili nei conflitti futuri. Egli contrappone la reazione israeliana con il fallimento di Hamas di indagare o modificare i loro metodi e le procedure. Goldstone ha detto di aver sperato che con l'indagine della Commissione \"sarebbe incominciata una nuova era di imparzialit\u00e0 al Consiglio delle Nazioni Unite per i diritti umani, la cui storia di pregiudizi nei confronti di Israele non pu\u00f2 essere messa in dubbio\"."}
{"id": "2582052", "revid": "1543377", "url": "https://it.wikipedia.org/wiki?curid=2582052", "title": "Simboli 6j", "text": "In matematica, i simboli 6j (o 6-j), detti anche simboli di Wigner 6j, si riferiscono ai valori assunti da una funzione di sei variabili che possono assumere valori interi o semiinteri (0, 1/2, 1, 3/2, 2, 5/2, ...).\nSono stati introdotti da Eugene Paul Wigner nel 1940, e pubblicati nel 1965.\nVengono in utilizzati in teoria dei gruppi (nello studio delle rappresentazioni del gruppo delle rotazioni) e nella teoria del momento angolare (in particolare nella meccanica quantistica).\nDefinizione.\nEssi sono strettamente collegati con i coefficienti W di Racah e si possono definire come \nRelazioni di simmetria.\nI simboli 6\"j\", rispetto ai coefficienti W di Racah hanno il vantaggio di una maggiore simmetria.\nEssi sono invarianti per tutti gli scambi di due colonne:\nEssi inoltre sono invarianti per lo scambio degli argomenti superiori di una qualsiasi coppia di colonne con i corrispondenti argomenti inferiori\nIl simbolo 6\"j\" \n\u00e8 diverso da 0 se e solo se formula_5, formula_6 e formula_7 soddisfano la disuguaglianza triangolare\nQuesta condizione combinata con le propriet\u00e0 di simmetria comporta che la disuguaglianza triangolare deve essere soddisfatta anche dalle terne formula_9, formula_10 e formula_11.\nValori particolari.\nQuando formula_12 il simbolo \"6j\" viene dato dall'espressione:\nQui si usa la funzione formula_14 uguale ad 1 se la terna formula_15 soddisfa la disuguaglianza triangolare, uguale a 0 altrimenti. Le relazioni di simmetria consentono di trovare le espressioni per gli altri simboli \"6j\" con un argomento nullo.\nRelazione di ortogonalit\u00e0.\nVale la seguente relazione di ortogonalit\u00e0, collegata alla interpretazione dei simboli come coefficienti di cambiamenti di base per uno spazio di rappresentazione del gruppo delle rotazioni:"}
{"id": "2582056", "revid": "339392", "url": "https://it.wikipedia.org/wiki?curid=2582056", "title": "Giro del Lago Maggiore-GP Knorr", "text": ""}
{"id": "2582058", "revid": "216401", "url": "https://it.wikipedia.org/wiki?curid=2582058", "title": "Damesronde van Drenthe", "text": ""}
{"id": "2582059", "revid": "599013", "url": "https://it.wikipedia.org/wiki?curid=2582059", "title": "Harold Swift", "text": "Carriera.\nIn Italia gioc\u00f2 solo la stagione 1910-1911 prima tra le file del e dal dicembre 1910 al , totalizzando tre presenze e due reti.\nIl suo nome \u00e8 legato soprattutto alla squalifica per professionismo che lo colp\u00ec e che caus\u00f2 sconfitte a tavolino per entrambi i club.\nI due match per i rossobl\u00f9 furono - 0-3, che venne omologato in quanto il \"Grifone\" aveva comunque perso, e Unione Sportiva Milanese- 1-3 (poi 1-0 a tavolino). Gli incontri sotto accusa per i \"granata\" furono - 3-1 (poi convertito in 0-1) e l'incontro per la \"Palla d\u2019Oro Mo\u00ebt et Chandon\" del Natale del 1910, vinta dal Torino contro la per 1-0, ma ribaltata nel risultato."}
{"id": "2582060", "revid": "1705798", "url": "https://it.wikipedia.org/wiki?curid=2582060", "title": "Ritratto di Carlo VII", "text": "Il Ritratto di Carlo VII \u00e8 un dipinto su tavola di Jean Fouquet, databile al 1444-1450 circa e conservato nel Museo del Louvre di Parigi. Sulla cornice si legge: .\nStoria.\nFouquet fu il migliore artista di corte di Carlo VII prima e del suo successore Luigi XI poi. Per il primo sovrano e per i suoi dignitari dipinse vari ritratti, sia prima che dopo il suo viaggio in Italia del 1445-1447. L'opera in questione \u00e8 datata entro il 1450 e venne dipinta per la Sainte-Chapelle di Bourges (distrutta nel 1757), stabilendo un nuovo prototipo per i ritratti di monarchi, che venne ripreso poi da Fran\u00e7ois Clouet e Hans Holbein. Nel 1717 il dipinto venne segnalato dai religiosi benedettini che lo possedevano e durante la rivoluzione fu alienato, perdendone le tracce, anche per la presenza di numerosi ritratti del sovrano sul mercato.\nDescrizione e stile.\nPrivo di tracce di cerniere sulle bande laterali della cornice, il ritratto dovette essere quasi certamente un'opera autonoma, non la valva di un dittico. Singolari nel panorama della ritrattistica dell'epoca sono sia le dimensioni, sia il formato quasi quadrato. \nIl sovrano \u00e8 raffigurato a mezzobusto, di fronte ma con lo sguardo rivolto altrove, in segno di distacco aristocratico: una distanza sia fisica che sociale. La sua figura occupa una finestra con una cornice in \"trompe-l'\u0153il\" e con una doppia cortina discosta, che ricorda una sorta di \"epifania\" dell'immagine del sovrano, analoga a quello che avveniva con le immagini sacre sugli altari delle chiese durante le feste solenni. Il busto \u00e8 infatti inserito con precisione nello spazio disponibile, con una posizione del busto, appoggiato a un cuscino orizzontale, che d\u00e0 un'impressione di frontalit\u00e0. L'iscrizione dorata sulla cornice (derivata dalla pittura fiamminga di Jan van Eyck) \u00e8 talvolta ritenuta successiva all'esecuzione del dipinto.\nL'abbigliamento del re \u00e8 sontuoso, con un ampio vestito di velluto rosso dalle spalle rinforzate (secondo la moda aristocratica del tempo), bordato di pelliccia, forse visone, e con un cappello ricamato d'oro. Il ritratto \u00e8 individuato con precisione nella fisionomia, come dimostrano alcuni caratteri individuali come il naso lungo, le borse sotto gli occhi, i solchi sulla bocca, le labbra tumide, il mento sporgente."}
{"id": "2582062", "revid": "71433", "url": "https://it.wikipedia.org/wiki?curid=2582062", "title": "Wrong Turn 3", "text": ""}
{"id": "2582076", "revid": "125873576", "url": "https://it.wikipedia.org/wiki?curid=2582076", "title": "Stazione di Belluno", "text": "La stazione di Belluno \u00e8 la stazione ferroviaria principale dell'omonima citt\u00e0, posta sulla linea Calalzo-Padova.\n\u00c8 gestita da Rete Ferroviaria Italiana ed \u00e8 servita da treni regionali di Trenitalia.\nStoria.\nLa prima stazione di Belluno, posta nell'attuale piazza Cesare Battisti, fu aperta il 10 novembre 1886 con il completamento della linea da Treviso. La realizzazione e apertura nel 1912 della nuova linea per Calalzo imponeva di fare una lunga e scomodissima retrocessione fino alla localit\u00e0 denominata Bivio Cadore (nei pressi di via San Gervasio). Per questo motivo, si decise quindi di fare una nuova stazione pi\u00f9 a nord.\nIl nuovo fabbricato viaggiatori fu inaugurato il 28 ottobre 1928 su progetto dell'architetto Roberto Narducci: sviluppato su due piani, presenta al centro un caratteristico orologio. Il giardino che fiancheggia la stazione \u00e8 invece del 1940, su progetto dell'architetto Alberto Alpago Novello. Per un breve periodo, il capoluogo dolomitico pot\u00e9 vantare di avere 2 stazioni ferroviarie denominate Belluno Centrale (vecchia e successivamente demolita) e Belluno Vignetta/Succursale (oggi Belluno).\nLa stazione \u00e8 stata un punto fondamentale per l'arrivo di numerosi militari provenienti da tutta Italia per lo svolgimento del servizio militare, anche grazie alla vicinanza con le caserme.\nStrutture e impianti.\nLa stazione dispone di 3 binari passanti, di 4 binari tronchi usati per il ricovero dei treni, 3 aste (chiamate \u201cgru\u201d, \u201cmonte\u201d e \u201cPiave\u201d) e di un binario per il rifornimento di gasolio dei treni Diesel.\nIn passato, disponeva anche di un\u2019asta \u201cgiardino\u201d situata tra il 2 e 3 binario (oggi rimossa) e di una Rimessa Locomotive con piattaforma girevole (oggi dismessa ma ancora visibile). Fino a maggio 2011 ospitava anche la sala del DCO Cadore, poi trasferito a Mestre. \n\u00c8 sede di manutenzione di RFI.\nFino al 2018, la partenza dei treni avveniva tramite segnali comuni a pi\u00f9 binari e con il nulla osta del Dirigente Movimento mentre la circolazione era affidata a un vecchio impianto ACE e controllata dal SSC. Inoltre, la linea Treviso-Calalzo era interrotta a Belluno poich\u00e9 il corretto tracciato da Treviso avveniva sul secondo binario mentre il corretto tracciato per il Cadore/Conegliano avveniva sul primo binario.\nDal 22 dicembre 2018, grazie ad una totale ristrutturazione del piazzale ferroviario, le partenze dei treni avvengono grazie a nuovi segnali distinti per binario comandati da un impianto ACCM dal DM di Belluno, la marcia del treno \u00e8 controllata dal SCMT e il corretto tracciato a Belluno \u00e8 stato spostato sul primo binario.\nDal 13 giugno 2021, grazie all'attivazione dell'elettrificazione della linea Conegliano-Ponte nelle Alpi e del tratto fino a Belluno, la stazione \u00e8 in grado di accogliere treni elettrici oltre che Diesel.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con la Regione Veneto. Il flusso di passeggeri \u00e8 in media di 1.000.000 l'anno.\nAl 2018 sono garantiti collegamenti diretti giornalieri da e verso Padova, Treviso, Conegliano, Venezia e Calalzo di Cadore, oltre ad un collegamento nelle giornate festive da e per Vicenza. A causa dei lavori di elettrificazione della ferrovia della Val Lapisina nel periodo 2018-2021, sono stati eliminati i collegamenti diretti col capoluogo veneto.\nDall'estate 2021, a completamento dei lavori, sono stati reintrodotti e aumentati i collegamenti diretti tra Belluno e Venezia.\nIn passato, la stazione vedeva il passaggio della \"Freccia delle Dolomiti\" Calalzo-Milano e dell'espresso Calalzo-Roma; inoltre era stazione capolinea del treno espresso straordinario barellato Belluno-Lourdes.\nInterscambi.\nDall'antistante autostazione partono le corriere di linea extraurbane di Dolomiti Bus, oltre che di altri operatori. Gli autobus urbani fermano invece nella vicina via Dante.\nServizi.\nLa stazione, gestita all'interno del programma Centostazioni, dispone di:\nCuriosit\u00e0.\nPresso il parco Italia in miniatura sul tracciato verso le miniature dello stadio di Cortina d'Ampezzo e delle Tre Cime di Lavaredo si trova la riproduzione della stazione di Belluno.\nLa canzone \"Dove fermano i treni\" di Luciano Ligabue, contenuta nell'album Sopravvissuti e sopravviventi del 1993, \u00e8 dedicata alla stazione di Belluno, luogo molto frequentato da Ligabue durante il servizio militare svolto proprio a Belluno."}
{"id": "2582077", "revid": "124995467", "url": "https://it.wikipedia.org/wiki?curid=2582077", "title": "Ti prendo e ti porto via (singolo)", "text": "Ti prendo e ti porto via \u00e8 il secondo singolo proveniente dall'album \"Stupido hotel\" del cantautore Vasco Rossi. Il brano \u00e8 uscito a giugno 2001, permettendogli di vincere il Festivalbar per la terza e ultima volta in carriera.\nIl cantante dichiar\u00f2 che scrisse la canzone ispirandosi ad un romanzo dello scrittore Niccol\u00f2 Ammaniti, intitolato appunto \"Ti prendo e ti porto via\".\nLa casa automobilistica FIAT, che gi\u00e0 in precedenza aveva usato alcune canzoni di Vasco come colonne sonore dei propri spot televisivi, scelse questa canzone per pubblicizzare la Grande Punto, ma il rocker di Zocca rifiut\u00f2 perch\u00e9 non ne condivideva lo spirito.\nIl video della canzone contiene spezzoni dello \"Stupido hotel tour\", che segue il tour del 2001."}
{"id": "2582078", "revid": "729019", "url": "https://it.wikipedia.org/wiki?curid=2582078", "title": "Stazione di Chieti", "text": "La stazione di Chieti \u00e8 una stazione ferroviaria della ferrovia Roma-Pescara a servizio dell'omonimo comune. Inaugurata il 1\u00ba marzo del 1873 sull'appena terminato tratto ferroviario Pescara-Popoli, \u00e8 situata al centro della parte bassa della citt\u00e0, denominata appunto Chieti Scalo. Per la precisione si trova all'intersezione tra via Colonnetta (che porta alla parte alta della citt\u00e0, il centro storico, distante circa quattro chilometri) e la via Tiburtina Valeria, che, nel tratto urbano, prende il nome di viale Abruzzo in direzione Roma e di viale Benedetto Croce verso Pescara.\nStrutture e impianti.\nL'impianto \u00e8 gestito da Rete Ferroviaria Italiana (RFI). Il fabbricato viaggiatori si compone di tre corpi uniti, ognuno su due livelli: tutti e tre i corpi, al piano terra, dispongono di tre archi mentre al piano superiore dispongono di tre finestre centinate corredate da cornicione; il corpo centrale si trova in una posizione pi\u00f9 avanzata rispetto ai due corpi laterali. Il piano superiore dell'intero fabbricato viaggiatori \u00e8 in muratura intonacata ed \u00e8 tinteggiato di bianco mentre il piano terra \u00e8 in laterizio faccia a vista. Adiacente al fabbricato viaggiatori, lato est, c'\u00e8 un edificio a un solo piano, in mattone, costruito in epoca successiva rispetto al fabbricato principale, che ospita un consultorio familiare.\nIl piazzale ferroviario \u00e8 composto da tre binari: il primo \u00e8 di corretto tracciato mentre gli altri due vengono usati per gli incroci e le precedenze fra i treni o per i treni che hanno come capolinea Chieti; questi binari sono dotati di banchina e collegati fra loro da un sottopassaggio pedonale. Sono inoltre presenti altri binari utilizzati per il ricovero dei treni merci.\nLe Ferrovie dello Stato hanno ceduto in locazione al comune di Chieti l'area dell'ex scalo merci al fine di dotare la zona di un'adeguata area a parcheggio. Il nuovo parcheggio \u00e8 stato inaugurato nel gennaio 2012.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con la Regione Abruzzo.\nServizi.\nLa stazione, che a fini commerciali RFI classifica nella categoria \"silver\" e i cui spazi commerciali sono gestiti da Centostazioni, offre i seguenti servizi:"}
{"id": "2582079", "revid": "27723", "url": "https://it.wikipedia.org/wiki?curid=2582079", "title": "Stazione di Faenza", "text": "La stazione di Faenza \u00e8 la principale stazione ferroviaria di Faenza, in provincia di Ravenna. Si trova lungo la linea Bologna-Ancona ed \u00e8 capolinea della Ferrovia Faentina (Faenza-Firenze) e della Faenza-Lavezzola.\nStoria.\nLa prima stazione di Faenza venne costruita nel 1861 con il completamento della Ferrovia Adriatica.\nNel 1893 con l'apertura della Ferrovia Faentina si decise di costruire la nuova stazione che si trova ancora oggi in quel luogo. Tuttavia lo spostamento della stazione caus\u00f2 l'allontanamento della stessa dal centro cittadino; questo problema rese necessaria la costruzione di un collegamento fra il centro e l'impianto (Viale Baccarini) che caus\u00f2 l'abbattimento di parte della cinta muraria e lo stravolgimento del tessuto urbano di Borgo della Ganga.\nLa stazione fu in seguito distrutta dai bombardamenti bellici della seconda guerra mondiale; venne ricostruita nel 1948 dall'architetto Roberto Narducci che aveva gi\u00e0 ricostruito numerose stazioni ferroviarie nel periodo post-bellico.\nNel 2009 Centostazioni e RFI hanno portato a termine una ristrutturazione generale dell'immobile e l'adeguamento degli impianti tecnologici a norma di legge.\nCon il progetto Metropolis, il comune di Faenza vorrebbe qualificare gli spazi antistante la stazione, in particolare lo scalo merci: si prevede la realizzazione di nuovi complessi residenziali (circa 30\u00a0000\u00a0m\u00b3), la costruzione di un nuovo terminal autobus e la realizzazione di nuove piste ciclabili.\nStrutture e impianti.\nLa stazione \u00e8 gestita da Rete Ferroviaria Italiana.\nIl fabbricato viaggiatori \u00e8 di evidente stile razionalista tipico delle stazioni progettate dal Narducci: si tratta di un edificio a forma di parallelepipedo rettangolo su due livelli; al piano terra ci sono due grosse aperture rettangolari ai lati mentre al piano superiore una ampia vetrata illumina l'atrio interno del fabbricato.\nDal fabbricato viaggiatori si diramano in modo asimmetrico due edifici ad un solo piano in mattone che ospitano i locali tecnici ed il bar ristorante.\nAll'estremit\u00e0 di questi due edifici ci sono altri due fabbricati su tre livelli, non aperti ai viaggiatori.\nIl piazzale \u00e8 composto da sette binari. Nel dettaglio:\nTutti questi binari sono dotati di banchina, coperti da una lunga pensilina in muratura e collegati fra loro da un sottopassaggio.\nSono inoltre presenti altri binari (privi di banchina e collegamento con gli altri binari) che vengono utilizzati per il ricovero dei mezzi non in servizio.\nMovimento.\nIl servizio passeggeri \u00e8 costituito da treni regionali svolti da Trenitalia Tper nell'ambito del contratto di servizio stipulato con la Regione Emilia-Romagna.\nLa stazione \u00e8 inoltre servita da treni a lunga percorrenza svolti da Trenitalia.\nLimitatamente al trasporto regionale, a novembre 2019 la stazione risultava frequentata da un traffico giornaliero medio di circa persone ( saliti + discesi).\nServizi.\nLa stazione, che RFI classifica nella categoria \"Gold\" e i cui spazi commerciali sono gestiti da Centostazioni, offre i seguenti servizi:"}
{"id": "2582081", "revid": "819238", "url": "https://it.wikipedia.org/wiki?curid=2582081", "title": "Stazione di Ravenna", "text": "La stazione di Ravenna \u00e8 una stazione ferroviaria a servizio del comune di Ravenna, posta sulla linea Ferrara-Rimini. Da questo scalo si diramano inoltre le linee per Faenza e per Castelbolognese.\nStoria.\nLa stazione venne inaugurata ufficialmente il 23 agosto 1863, in concomitanza con l'apertura della linea ferroviaria proveniente da Castel Bolognese. La posizione dell'impianto fu stabilita in maniera unanime dal consiglio comunale ravennate, in prossimit\u00e0 della Darsena in modo da favorire l'interscambio con il porto.\nLa gestione inizialmente venne affidata alla societ\u00e0 Gonzales &amp; Tatti di Milano. A partire dal giugno 1864, essa pass\u00f2 alla Societ\u00e0 Italiana per le Strade Ferrate Meridionali.\nLa stazione, all'epoca costruita in una zona periferica della citt\u00e0, tra il centro storico e la parte terminale del porto, \u00e8 stata nel corso degli anni inglobata dal tessuto urbano. Proprio per questo motivo, anche nell'ottica dei progetti di riqualificazione del quartiere Darsena, sono stati avviati studi per la creazione di un nuovo scalo per il servizio viaggiatori, a nord-ovest della citt\u00e0, che porterebbero alla dismissione degli impianti attuali.\nStrutture e impianti.\nLa stazione \u00e8 dotata di un fabbricato viaggiatori di riedificazione post bellica e di tre piazzali distinti di cui due dedicati al traffico merci: centrale, merci e Tripoli. Il centrale \u00e8 comprensivo di 11 binari (8 passanti e 3 tronchi) ed \u00e8 utilizzato prevalentemente per il servizio viaggiatori; l'unico binario a non essere servito da banchina \u00e8 l'ottavo che funge da binario d'inoltro verso il porto di Ravenna. Il fascio merci si compone a sua volta di un fascio di presa e consegna (8 binari), di 7 binari (2 ANIC + 5 lavaggi) dedicati allo stazionamento di locomotori e carri scartati e di uno di transito per la sponda sinistra Candiano. Infine, il fascio Tripoli per lo scalo merci, utilizzato in passato per il carico e scarico di treni trasportanti collettame e merce varia, si compone di 10 binari di cui uno con annessa sagoma limite e ponte a bilico.\n\u00c8 dotata di impianto ACEIT, segnalamento basso da manovra e alto plurimo.\nArchitettura.\nDistrutto dai bombardamenti del 1944, il fabbricato viaggiatori \u00e8 stato riedificato nel 1952. La facciata, con paramento in mattoni, \u00e8 caratterizzata dalla presenza di cinque ampi finestroni a tutto sesto che ricordano quelli della vicina chiesa di San Giovanni Evangelista, interrotti, a circa met\u00e0 della loro altezza, da una pensilina in cemento armato. Le aree commerciali della stazione sono state gestite da Centostazioni fino al 16 luglio 2018, data in cui questa si fuse con Rete Ferroviaria Italiana.\nA fine di collegare il vicino quartiere Farini alla darsena, venne realizzato un sottopassaggio nelle vicinanze dell'impianto, poi riqualificato e adornato con graffiti di \"pop art\".\nPiazzali.\nFascio centrale.\nIl piazzale \u00e8 composto di 8 binari centrali, di cui sette serviti da banchine coperte, e di tre binari tronchi posti in posizione laterale (tronchi nord); 9 di questi sono utilizzati per il servizio viaggiatori. L'ottavo binario, che originariamente permetteva l'accesso a delle aste di manovra e raccordi per la nuova darsena poi soppressi negli anni 2000, svolge la funzione di binario di inoltro per il porto proveniendo dal fascio merci e verso questo proveniendo dal senso opposto. A tale binario \u00e8 collegata anche una piccola rimessa per mezzi d'opera.\nComprende varie infrastrutture e fabbricati quali lo stesso fabbricato viaggiatori, quello dedicato al dopolavoro ferroviario ed altre per scopi di servizio (come ad esempio i dormitori). \u00c8 presente anche la torre dell'acqua, collegata all'esistente impianto idraulico di rifornimento per locomotive a vapore.\nFascio merci.\nLo scalo merci si sviluppa su un'area complessiva di e dotato di 15 binari dedicati allo smistamento e sosta merci, di cui uno attrezzato per le merci pericolose. Si estende dal ponte Teodorico fino alla fine dell'area di stazione lato Castel Bolognese/Ferrara e comprende varie suddivisioni interne, quali:\nMovimento.\nTraffico viaggiatori.\nLa stazione \u00e8 servita da treni regionali svolti da Trenitalia Tper nell'ambito del contratto di servizio stipulato con la Regione Emilia-Romagna, nonch\u00e9 da collegamenti a lunga percorrenza di Trenitalia, oltre al collegamento stagionale denominato Freccia Orobica, di Trenitalia Tper.\nAl 2007 l'impianto risultava frequentato da persone mentre dieci anni dopo questo numero si abbass\u00f2 a .\nLimitatamente al trasporto regionale, a novembre 2019, la stazione risultava frequentata da un traffico giornaliero medio di circa persone ( saliti e discesi).\nTraffico merci.\nData la sua vicinanza al porto, la stazione funge da scalo per il trasporto di merci con origine/destinazione verso stesso. Le manovre nello scalo merci e all'interno dello scalo candiano, interessato a sua volta da treni di diverse imprese ferroviarie, sono svolte da un'ATI composta da Mercitalia Shunting &amp; Terminal (ex Serfer, operante sulla sponda sinistra) e Dinazzano Po (operante sulla sponda destra, nel porto di San Vitale).\nServizi.\nLa stazione, classificata da RFI nella categoria \"gold\", dispone dei seguenti servizi:\nInterscambi.\nLa stazione permette i seguenti interscambi:"}
{"id": "2582083", "revid": "439868", "url": "https://it.wikipedia.org/wiki?curid=2582083", "title": "Stazione di Rovereto", "text": "La stazione di Rovereto \u00e8 lo scalo della ferrovia del Brennero di Rovereto, in Trentino.\nStoria.\nL\"Imperial Regia Stazione\" fu aperta il 23 marzo 1859 con l'inaugurazione del tronco Trento \u2013 Ala della ferrovia del Brennero.\nL'esercizio della stazione, come il resto della linea ferroviaria, fu affidato all'Imperial regia privilegiata societ\u00e0 delle ferrovie meridionali che la mantenne fino al termine della prima guerra mondiale, quando a seguito del Trattato di Saint-Germain il Trentino fu ceduto all'Italia. La gestione dell'impianto pass\u00f2 dunque alle Ferrovie dello Stato Italiane.\nTra il 1925 e il 1936 fu capolinea della ferrovia Mori-Arco-Riva con un tragitto che interessava anche la zona di Loppio.\nDescrizione.\nLa stazione \u00e8 gestita da Rete Ferroviaria Italiana e dispone di tre binari. Dal 2021 \u00e8 bifrontale, con accesso da piazzale Orsi e da via Zeni.\nServizi.\nLa stazione, le cui strutture commerciali sono gestite da Centostazioni, dispone di:\nInterscambi.\nIn prossimit\u00e0 della stazione si trovano le fermate delle autolinee urbane e interurbane."}
{"id": "2582085", "revid": "729019", "url": "https://it.wikipedia.org/wiki?curid=2582085", "title": "Stazione di Savona", "text": "La stazione di Savona \u00e8 una stazione ferroviaria posta sulla linea Genova-Savona-Ventimiglia Confine di Stato Francese a servizio dell'omonima citt\u00e0; dalla stessa si diramano le linee per Torino ed Alessandria.\nStoria.\nLa stazione fu costruita tra il 1959 e il 1962 nel quartiere Mongrifone, per sostituire la vecchia e pi\u00f9 centrale stazione \"Savona Letimbro\", nell'ambito del raddoppio della linea Genova-Ventimiglia che prevedeva la dismissione del vecchio tracciato a binario unico posto prevalentemente a pochi passi dal mare con uno a doppio binario situato a monte. Il disegno del fabbricato viaggiatori e di alcuni particolari architettonici avvenne su progetto dell'ingegnere Pier Luigi Nervi.\nL'inaugurazione avvenne nel settembre del 1962 alla presenza del Presidente della Repubblica Antonio Segni, anche se la stazione non divenne immediatamente operativa. I lavori per la realizzazione della nuova linea ferrovia tra Savona e Finale Ligure infatti non erano ancora terminati e si dovettero attendere altri quindici anni. L'intera opera fu quindi ultimata nel 1977 ed il 12 maggio dello stesso anno il primo convoglio passeggeri formato da un quintetto di ALe e Le601 giunse sotto le pensiline della nuova stazione di Savona Mongrifone.\nNel 2009 il fabbricato viaggiatori sub\u00ec un radicale restyling che ne rimodell\u00f2 gli spazi interni. In particolare venne reso disponibile il piano terra dell'edificio che precedentemente era costituito dal piano sotterraneo della sala principale sopraelevata; dove ora sono gli ingressi a piano terra vi era un terrapieno erboso. Un successivo intervento avvenuto nel 2011 interess\u00f2 il sottopassaggio principale con il rifacimento totale del contro-soffitto, della pavimentazione e l'installazione di cinque ascensori.\nStrutture ed impianti.\nIl fabbricato viaggiatori \u00e8 composto da una serie di edifici in vetro e cemento a vista fra loro collegati, il principale dei quali ospita i locali commerciali, mentre un altro \u00e8 dedicato ai locali di servizio.\nIl piazzale di stazione \u00e8 formato, complessivamente, di 21 binari, di cui 11 per il servizio passeggeri dotati di lunghissime pensiline (nove passanti e due tronchi). Il fascio binari di stazionamento \u00e8 composta da quattro binari per la pulizia delle vetture (di cui uno interamente coperto da un edificio lungo 250\u00a0m ed alto 8 per la manutenzione ciclica a treno completo). Sei binari sono adibiti alla sosta delle vetture, per un totale di poco pi\u00f9 di venti chilometri di strada ferrata. L'impianto \u00e8 sede IMC (Impianto Manutenzione Corrente) di Trenitalia dove si trovano il Treno Soccorso di I\u00b0 categoria (primo convoglio).\nRaccordi.\nLa stazione dispone di un raccordo a doppio binario atto a collegare lo scalo merci di Savona Parco Doria, le Officine Trenitalia (OMR/OMV), il Deposito locomotive (OML) dove ha sede il Treno Soccorso di I\u00b0 categoria (secondo convoglio) e la stazione di Savona Marittima, quest'ultima ubicata all'interno delle aree portuali.\nMovimento.\nLa stazione \u00e8 servita da treni regionali e regionali veloci operati da Trenitalia nell'ambito del contratto di servizio con la Regione Liguria e da treni intercity, effettuati anch'essi da Trenitalia. Dal 1 luglio 2021 sono entrati in servizio quattro nuovi FB tra Milano Centrale e Ventimiglia in sostituzione degli IC Thello. Lo scalo savonese fino all\u2019inizio del secolo in corso era capolinea degli IC Goffredo MAMELI SAVONA M. - VENEZIA S.L.; IC Andrea DORIA SAVONA M. \u2013 VENEZIA S.L.; IC Simon BOCCANEGRA SAVONA M. \u2013 NAPOLI C.le ed EUROSTAR (Pendolino) Cristoforo COLOMBO SAVONA M. \u2013 Roma T.ni.\nServizi.\nL'area commerciale della stazione \u00e8 gestita da RFI e classificata nella categoria \"gold\", cio\u00e8 di livello 3 su 4, impianti medio/grandi ad alta frequentazione. Offre i seguenti servizi:\nInterscambi.\nLa stazione permette i seguenti interscambi:"}
{"id": "2582086", "revid": "729019", "url": "https://it.wikipedia.org/wiki?curid=2582086", "title": "Stazione di Sondrio", "text": "La stazione di Sondrio \u00e8 la stazione ferroviaria della linea Tirano-Lecco, a servizio dell'omonima citt\u00e0.\nStoria.\nLa stazione fu aperta il 16 giugno 1885 a seguito dell'inaugurazione della Colico-Sondrio. Lo scalo, come il resto della linea, faceva parte della Rete Adriatica, affidata in gestione alla Societ\u00e0 Italiana per le strade ferrate meridionali.\nIl 29 giugno 1902 la stazione divenne capotronco della linea per Tirano, esercita dalla \"Societ\u00e0 Ferrovia Alta Valtellina\" (FAV).\nIn conseguenza della statalizzazione delle ferrovie, la linea per Lecco e la stazione passarono all'esercizio delle Ferrovie dello Stato. Nel 1970 l'azienda statale assunse anche la gestione della linea per Tirano.\nDal 2001 entrambe le linee passarono sotto la gestione di Rete Ferroviaria Italiana.\nStrutture e impianti.\nIl fabbricato dei servizi igienici, ampliato nel 2009, \u00e8 situato lato Milano dopo uno spazio verde antistante il quale \u00e8 presente una fontanella con acqua potabile.\nDi fronte, oltre i binari, \u00e8 presente il deposito locomotive che accoglie mezzi storici del gruppo ALe 883 in stazionamento.\nLato Tirano, in edifici distaccati, sono presenti la sede della Polfer, lo scalo merci, non pi\u00f9 in uso, nonch\u00e9 l'accesso al sottopassaggio per i binari 2 e 3, l'autostazione, il parcheggio comunale del Policampus, il campus scolastico e i quartieri oltre la ferrovia.\nServizi.\nLa stazione, i cui servizi commerciali sono gestiti da \u00c8 gestita da Centostazioni, dispone di:\nInterscambi.\nPresso il piazzale antistante il fabbricato viaggiatori \u00e8 presente un servizio taxi e le fermate delle linee urbane 1, 2, 3, Arquino e Triasso (ex 1, 3 e 4) gestite dalla Gianolini.\nNelle vicinanze dell'impianto, inoltre, \u00e8 presente l'autostazione della STPS."}
{"id": "2582088", "revid": "125836979", "url": "https://it.wikipedia.org/wiki?curid=2582088", "title": "Stazione di Taranto", "text": "La stazione di Taranto \u00e8 lo scalo ferroviario principale merci e viaggiatori della citt\u00e0. Situata in viale Duca d'Aosta, nei pressi del Ponte di Porta Napoli, \u00e8 un importante nodo ferroviario per il traffico regionale e a lunga percorrenza.\nStoria.\nLa costruzione della stazione di Taranto inizi\u00f2 in seguito all'approvazione del progetto per la Bari-Gioia del Colle-Taranto; questa si concluse con l'inaugurazione, il 15 settembre 1868 in seguito all'entrata in esercizio della tratta Gioia del Colle-Taranto. Il 28 febbraio 1869 la stazione veniva collegata anche con Metaponto in quanto la Societ\u00e0 per le Strade Ferrate Meridionali aveva iniziata la costruzione della Ferrovia Jonica. Nella stessa data veniva realizzato anche il collegamento tra stazione e Porto di Taranto ed aperto il primo tratto della Ferrovia Battipaglia-Potenza-Metaponto che, una volta terminata, avrebbe aperto l'allora importante collegamento ferroviario con Salerno e Napoli.\nIl 6 gennaio 1886 la Societ\u00e0 per le Strade Ferrate del Mediterraneo apriva il primo tratto della linea per Brindisi che terminata avrebbe assicurato il collegamento, (pi\u00f9 veloce e sicuro via ferrovia), tra le due importanti stazioni e sedi portuali. La stazione di Taranto fu quindi comune alle due amministrazioni ferroviarie della Rete Adriatica e della Rete Mediterranea.\nFino alla fine del secolo XIX fu l'importantissimo nodo ferroviario, per l'Adriatica e il nord, su cui gravava tutto il traffico di derrate e legnami proveniente dalla Calabria e dalla Sicilia. Questo si ridusse in seguito all'apertura della Ferrovia Tirrenica Meridionale che ne spost\u00f2 la maggior parte sulla direttrice di Salerno e Napoli. In seguito alla costituzione delle Ferrovie del Sud Est la stazione divenne origine di ulteriori direttrici di traffico regionale via Martina Franca.\nStrutture e impianti.\nL'edificio di stazione risente dei canoni stilistici in voga nella met\u00e0 del XIX secolo; consta di una struttura centrale a due elevazioni con torre dell'orologio centrale e due corpi laterali allungati a una elevazione dove troviamo in un corpo . Per il traffico passeggeri si contano 10 binari passanti, intercalati da 3 banchine munite di pensilina e collegate tramite sottopassaggio che parte dall'interno della stazione per arrivare fino alla banchina che serve i binari 6 e 7 mentre gli ultimi 3 binari di cui 2 tronchi utilizzati dalle FSE e un binario utilizzato per le manovre di altre tipologie di treni o mezzi ferroviari. In passato il fascio binari era molto pi\u00f9 ampio ma sempre limitato dalla posizione stessa della stazione nel quartiere Tamburi di Taranto, ecco perch\u00e8 in direzione Metaponto/Bari \u00e8 stata realizzata il fascio binari del posto di movimento San Nicola dove sono accantonate e custoditi tutto il materiale ferroviario e dove abbiamo anche le OGR di Taranto. All\u2019interno del fabbricato viaggiatori \u00e8 presente una chiesa cattolica. All'interno del fabbricato viaggiatori abbiamo i bagni pubblici, il bar della stazione, l'edicola e abbiamo la sezione della polizia ferroviaria. \nMovimento.\nLa stazione \u00e8 servita da treni regionali e di lunga percorrenza (Intercity Giorno per Roma Termini, Reggio Calabria Centrale e Milano Centrale, Intercity Notte per Milano Centrale e Lecce, Coppia di Frecciarossa ETR500 A/R da e per Milano via Adriatica/Bari-Taranto prima da ETR700 Frecciargento e prima ancora da un Frecciabianca E.402 e da una Coppia Frecciarossa ETR1000 A/R da e per Milano e Torino via Metaponto-Potenza-Battipaglia questa istituita dalla Regione Basilicata , nel piazzale antistante abbiamo gli autobus sostitutivi Taranto-Potenza, Taranto-Napoli e l'autobus a lunga percorrenza Bari Centrale-Reggio di Calabria Centrale- sostitutivo dell'ormai soppresso ICN Milano-Reggio Calabria Centrale e degli espressi per la Calabria- oltre ai regionali delle FSE) svolti da Trenitalia e Ferrovie del Sud Est nell'ambito del contratto di servizio stipulato con la Regione Puglia. In passato erano anche presenti regionali per Sibari e negli ultimi anni autobus sostitutivi Taranto-Sibari per il momento soppressi (cosi come altri collegamenti).\nServizi.\nLa stazione dispone di:"}
{"id": "2582091", "revid": "287204", "url": "https://it.wikipedia.org/wiki?curid=2582091", "title": "Bengie Molina", "text": "\u00c8 il fratello maggiore di altri due giocatori della Major League Baseball, Jos\u00e9 Molina e Yadier Molina, che giocano tutti nel ruolo di ricevitore.\nCarriera.\nApprod\u00f2 nella MLB nel 1998 grazie agli Anaheim Angels. Nelle prime due stagioni disput\u00f2 una manciata di gare con la franchigia californiana (2 nella prima, 31 nella seconda), a partire dal 2000 divenne il ricevitore titolare e rimase tale sino al 2005. In quelle stagioni il secondo ricevitore della squadra era suo fratello Jos\u00e9. Nel 2002 e nel 2003 vinse il guanto d'oro come miglior ricevitore difensivo dell'American League. Nel 2002 con gli Angels vinse le World Series.\nDiventato free agent alla fine della stagione 2005, a febbraio del 2006 Bengie Molina firm\u00f2 con i Toronto Blue Jays.\nNella stagione 2007 pass\u00f2 ai San Francisco Giants che gli offrirono un contratto triennale del valore complessivo di 16 milioni di dollari. Con la maglia dei Giants batt\u00e9 il suo 100\u00b0 fuoricampo in carriera durante il sesto inning della partita disputata il 5 settembre 2007 contro i Colorado Rockies.\nIl 1\u00ba luglio 2010 fu ceduto dai Giants ai Texas Rangers per dare pi\u00f9 spazio a Buster Posey. Pochi mesi dopo, le due squadre si trovarono ad affrontarsi alle World Series. I Giants si aggiudicarono il titolo battendo i Rangers 4-1. Pur avendo perso le World Series, Bengie Molina ricevette comunque l'anello che spetta ai vincitori, perch\u00e9 nel corso della stessa stagione aveva giocato anche nei Giants.\nLa stagione 2010 \u00e8 stata l'ultima della carriera agonistica di Bengie Molina. In 13 stagioni in Major League ha disputato 1362 partite, con una media battuta vita di .277, con 144 fuoricampo e 711 punti battuti a casa.\nA dicembre 2012 \u00e8 entrato a far parte dello staff tecnico dei St. Louis Cardinals, la squadra in cui milita suo fratello Yadier. L'incarico di Bengie Molina \u00e8 assistente allenatore di battuta."}
{"id": "2582096", "revid": "2196166", "url": "https://it.wikipedia.org/wiki?curid=2582096", "title": "Monastero di Rupertsberg", "text": "Il monastero di Rupertsberg fu un monastero benedettino a Bingen. Sorse a Rupertsberg, sulla riva sinistra del fiume Nahe, alla sua confluenza con il Reno. Venne distrutto nel 1632 e gli ultimi resti completamente demoliti nel 1857. \nStoria.\nIldegarda di Bingen nel 1150, lasci\u00f2 l'abbazia di Disibodenberg per fondare questo monastero sopra la tomba di san Ruperto. La chiesa abbaziale fu consacrata nel 1152 dal vescovo Enrico di Magonza. Il monastero perse d'importanza gi\u00e0 con la morte della sua fondatrice. Fu distrutto dagli svedesi nel 1632 durante la Guerra dei trent'anni.\nIl monastero ospit\u00f2 le reliquie di santa Ildegarda che vi erano state custodite in un sontuoso mausoleo dal 1179 al 1632, quando, dopo la sua distruzione, furono traslate nel sito del secondo monastero che Ildegarda aveva fondato a Eibingen, nella regione del Rheingau, dove oggi sono custodite nella chiesa parrocchiale di Santa Ildegarda e San Giovanni Battista.\nDescrizione.\nCinque arcate della chiesa dell'ex convento si sono conservate e fanno ora parte del museo della societ\u00e0 W\u00fcrth. Presso il sito della navata centrale fra il XVII e il XIX secolo, tra le fondamenta, erano state restaurate e recuperate alcune sale sotterranee a volta e utilizzate. Gli ultimi resti del monastero sono stati demoliti nel 1857 per la costruzione della ferrovia Reno-Nahe che collegava la Saar a Bingen."}
{"id": "2582108", "revid": "1782831", "url": "https://it.wikipedia.org/wiki?curid=2582108", "title": "Marco (Animorphs)", "text": "Marco \u00e8 un personaggio della serie fantascientifica di libri per ragazzi \"Animorphs\", di K. A. Applegate. Il suo cognome non viene mai menzionato.\nBiografia.\nMarco \u00e8 un ragazzo di origini ispaniche (da parte di madre), che vive da solo insieme a suo padre, dato che sua madre \u00e8 ufficialmente morta per annegamento (molto presto, nella storia, si scoprir\u00e0 che la sua morte \u00e8 stata una messa in scena).\nIl padre di Marco, Peter, \u00e8 un uomo di intelligenza straordinaria che lavora nel campo dell'astrofisica. Dopo la presunta morte della moglie cadde in depressione e perse il lavoro come la voglia di vivere, lasciando Marco a occuparsi di lui come un genitore anzich\u00e9 come un figlio. Si riprende nell'episodio \"Il predatore\", quando decide di riprendere il suo vecchio lavoro e ricominciare a vivere. Nello stesso episodio Marco scopre che sua madre non era davvero morta, ma che \u00e8 in realt\u00e0 il corpo ospite di Visser I, il pi\u00f9 potente nella gerarchia militare degli Yeerk, nonch\u00e9 colui che organizz\u00f2 l'invasione Yeerk della Terra. \u00c8 proprio questa scoperta a spronare Marco nella lotta contro gli Yeerk, alla quale fino ad allora aveva sempre partecipato con estrema riluttanza, preoccupato di quello che ne sarebbe stato di suo padre se anche lui fosse morto.\nMarco si distingue per le sue grandi capacit\u00e0 di ragionamento che gli permettono di arrivare facilmente, e molto prima degli altri, alla soluzione di eventuali problemi, nonch\u00e9 alla pianificazione di missioni particolarmente complicate. Dopo Jake \u00e8 probabilmente l'Animorph pi\u00f9 indicato a rivestire il ruolo di capo, seppure inferiore all'amico in autorevolezza, e meno capace di lui a prendere decisioni in situazioni estreme, quando non vi \u00e8 la possibilit\u00e0 di analizzare con calma la situazione. La sua capacit\u00e0, riconosciutagli da Jake, di \"passare da un punto A a un punto B pi\u00f9 velocemente di chiunque altro\" non vale per i sentimenti delle persone n\u00e9, generalmente, per ci\u00f2 che \u00e8 giusto e ci\u00f2 che \u00e8 sbagliato, sui quali Marco riesce tranquillamente a passare sopra per il bene della missione, cosa che lo porta spesso a scontrarsi con Cassie.\nMarco \u00e8 anche il depositario del senso dell'umorismo all'interno del gruppo ed \u00e8 sempre lui quello che risolleva il morale dei suoi compagni in condizioni di pericolo estremo o in prospettiva di una missione particolarmente dura, seguendo la sua filosofia secondo cui, con un po' di forza di volont\u00e0 e senso dell'umorismo, si pu\u00f2 riuscire a trasformare una tragedia in una commedia.\nDopo la fine della guerra Marco, diventato una celebrit\u00e0, decide di sfruttare appieno la notoriet\u00e0 ottenuta partecipando a programmi televisivi, rilasciando interviste e diventando il portavoce non ufficiale degli Animorph. Egli abbraccia lo stile di vita da playboy per tanto tempo sognato, ma non esita, alla fine dell'ultimo libro, a unirsi a Jake in una missione potenzialmente suicida per salvare Ax dalla creatura detta \"The One\". Non verr\u00e0 mai rivelato se sia sopravvissuto.\nMetamorfosi di Marco.\nIn ordine di acquisizione:"}
{"id": "2582110", "revid": "7", "url": "https://it.wikipedia.org/wiki?curid=2582110", "title": "Ecco la radio", "text": ""}
{"id": "2582113", "revid": "640277", "url": "https://it.wikipedia.org/wiki?curid=2582113", "title": "Stupido hotel (singolo)", "text": "Stupido Hotel (Tullio Ferro - Guido Elmi - Vasco Rossi) \u00e8 la quarta traccia e che da anche il nome al tredicesimo album in studio del cantautore italiano, ed uscito nell'ottobre del 2001. L'album rimane in prima posizione nelle classifiche italiane per ben dieci settimane consecutive.\nIl video \u00e8 stato girato nella sala pi\u00f9 grande delle grotte di Frasassi, in provincia di Ancona, dal regista Stefano Salvati. Per girare il video la troupe \u00e8 rimasta 12 ore sotto terra."}
{"id": "2582120", "revid": "287204", "url": "https://it.wikipedia.org/wiki?curid=2582120", "title": "Calidario", "text": "Il calidario (o caldario; dal latino \"caldarium\" o \"calidarium\", da \"caldus\" o \"calidus\" = \"caldo\") era la parte delle antiche terme romane destinata ai bagni in acqua calda e ai bagni di vapore. \nLe antiche terme romane erano costituite di norma da una successione di stanze, con all'interno la sala del frigidario, solitamente circolare e con copertura a cupola e acqua a temperatura bassa, seguita verso l'esterno dal tepidario, con acqua a temperatura moderata, e infine dal calidario, generalmente rivolto a mezzogiorno, con bacini di acqua calda. \nIl calidario poteva avere forma rotonda o rettangolare, con una o pi\u00f9 vasche (\"piscinae\") di acqua calda, o bagni individuali. Gli architetti li costruivano generalmente nel lato sud o sud-ovest delle terme, allo scopo di sfruttare il calore naturale del sole. Nelle strutture pi\u00f9 antiche il calore era ottenuto con semplici bracieri. Col tempo venne sempre pi\u00f9 utilizzato dai Romani un sistema di riscaldamento per mezzo di aria calda circolante sotto il pavimento e attraverso le pareti, l'ipocausto, la cui ideazione veniva attribuita a Sergio Orata. Il pavimento del calidario era formato da uno strato di calcestruzzo, che poggiava su pilastri di mattoni (\"suspensura\") in uno spazio cavo destinato alla circolazione dell'aria calda. Questo sistema poteva essere completato trasportando l'aria calda anche nelle pareti del calidario per mezzo di condotti in laterizio (\"tubuli\"). Negli scavi archeologici, la presenza delle strutture dell'ipocausto (le suspensure in mattoni e i tubuli nelle pareti), permettono di identificare i calidari, e quindi le terme.\nIl calidario poteva comprendere il laconicum, la \"sudatio\" (ambienti surriscaldati per provocare la sudorazione) e l'\"alveum\" (vasca per il bagno in acqua calda). \nNon \u00e8 nota con sicurezza la temperatura che veniva ottenuta di solito nei caldari. La temperatura nei moderni bagni turchi \u00e8 dell'ordine di 35-40\u00a0\u00b0C mentre nelle saune finlandesi si possono raggiungere i 90\u00a0\u00b0C. \u00c8 noto che i Romani calzavano sandali con suola di legno; poich\u00e9 queste calzature dovevano resistere alla temperatura dei calidari, si ritiene che in essi la temperatura non potesse superare i 50-55\u00a0\u00b0C."}
{"id": "2582127", "revid": "125942987", "url": "https://it.wikipedia.org/wiki?curid=2582127", "title": "Bombe del 1992-1993", "text": "La locuzione bombe del 1992-1993 indica un periodo della storia della Repubblica Italiana caratterizzato da una serie di attentati con ordigni da parte di Cosa Nostra, realizzati in Italia durante i primi anni novanta del XX secolo, precisamente tra il 1992 ed il 1993.\nCi\u00f2 che contraddistinse il periodo fu la natura particolarmente violenta delle azioni, per le quali furono utilizzate anche autobombe. Vennero attaccati membri delle forze di polizia italiane, della magistratura italiana (Falcone e Borsellino) e uomini politici (Salvo Lima), ma anche il patrimonio culturale italiano ed anche personalit\u00e0 non coinvolte direttamente nel contrasto all'organizzazione, come il giornalista Maurizio Costanzo, e anche diversi cittadini italiani, con l'obiettivo di indebolire, colpire e ricattare lo Stato ed influenzare il governo e la societ\u00e0 civile, al fine di creare le condizioni per realizzare una trattativa Stato-mafia.\nTuttavia, la sfida diretta da parte della mafia provoc\u00f2 una reazione pesante da parte dello Stato, che invi\u00f2 l'esercito in Sicilia in supporto alle forze dell'ordine, e in ultimo port\u00f2 alla decapitazione di \"Cosa Nostra\".\nStoria.\nLe condanne del maxiprocesso di Palermo e la pianificazione.\nL'avvio della stagione degli attentati venne deciso nel corso di alcune riunioni ristrette della \"Commissione regionale\" di \"Cosa Nostra\" avvenute nei pressi di Enna nel settembre-ottobre 1991 (a cui parteciparono Salvatore Riina, Bernardo Provenzano, Giuseppe \"Piddu\" Madonia e Benedetto Santapaola), in cui venne stabilito un programma di azioni terroristiche contro lo Stato che dovevano essere rivendicate con la sedicente sigla \"Falange Armata\"; subito dopo, durante una riunione della \"Commissione provinciale\" svoltasi nel dicembre 1991 (a cui parteciparono Salvatore Riina, Matteo Motisi, Giuseppe Farinella, Giuseppe Graviano, Carlo Greco, Pietro Aglieri, Michelangelo La Barbera, Salvatore Cancemi, Giovanni Brusca, Raffaele Ganci, Nino Giuffr\u00e8, Giuseppe Montalto e Salvatore Madonia), venne deciso ed elaborato un piano stragista \"ristretto\", che prevedeva l'assassinio di nemici storici di Cosa Nostra (i giudici Giovanni Falcone e Paolo Borsellino) e di personaggi rivelatisi inaffidabili, primo fra tutti l'onorevole Salvo Lima ma anche i politici Calogero Mannino, Claudio Martelli, Salvo And\u00f2, Carlo Vizzini e Sebastiano Purpura.\nIl 30 gennaio 1992 la Corte di Cassazione conferm\u00f2 la sentenza del Maxiprocesso che condannava Riina e molti altri \"boss\" all'ergastolo: in seguito a tale sentenza, nel febbraio-marzo 1992 si tennero una riunione plenaria della \"Commissione regionale\" (a cui parteciparono Riina, Provenzano, Giuseppe \"Piddu\" Madonia, Benedetto Santapaola e Salvatore Saitta) ed alcune riunioni ristrette della \"Commissione provinciale\" (a cui parteciparono Riina, Salvatore Biondino, Raffaele Ganci, Giovanni Brusca, Michelangelo La Barbera, Salvatore Cancemi), in cui venne deciso di dare inizio agli attentati e vennero stabiliti nuovi obiettivi da colpire.\nI mancati attentati ai danni di Falcone, Martelli e Costanzo.\nNello stesso periodo, un gruppo di fuoco composto da mafiosi di Brancaccio e della provincia di Trapani (Giuseppe Graviano, Matteo Messina Denaro, Vincenzo Sinacori, Lorenzo Tinnirello, Cristofaro Cannella, Francesco Geraci) si spost\u00f2 a Roma per uccidere il giudice Falcone, il ministro Claudio Martelli ed il presentatore televisivo Maurizio Costanzo, per via del suo forte impegno antimafia pi\u00f9 volte espresso nelle sue trasmissioni; l'esplosivo e le armi (fucili, pistole, Kala\u0161nikov) necessarie per questi attentati vennero procurate da Matteo Messina Denaro ed affidate a Giovanbattista Coniglio (mafioso di Mazara del Vallo), il quale le nascose in un'intercapedine ricavata nel suo camion per trasportarle a Roma, dove vennero scaricate e occultate nello scantinato dell'abitazione di Antonio Scarano (spacciatore di droga di origini calabresi legato a Messina Denaro), che procur\u00f2 anche un appartamento per ospitare il gruppo di fuoco. Dopo alcuni appostamenti nel centro di Roma, il gruppo non rintracci\u00f2 il giudice Falcone e il ministro Martelli, decidendo quindi di ripiegare su Costanzo, che riuscirono a seguire per alcune sere dopo le registrazioni della trasmissione \"Maurizio Costanzo Show\". Tuttavia Riina ordin\u00f2 a Sinacori di sospendere tutto e tornare in Sicilia perch\u00e9 \u201cavevano trovato cose pi\u00f9 importanti gi\u00f9\u201d.\nL'omicidio Lima.\nIl 12 marzo 1992 un gruppo di fuoco composto da mafiosi di Partanna-Mondello e San Lorenzo (Salvatore Biondino, Francesco Onorato, Salvatore Biondo, Simone Scalici, Giovan Battista Ferrante, Giovanni D'Angelo) comp\u00ec l'omicidio dell'onorevole Salvo Lima a Mondello, alla vigilia delle elezioni politiche: due giorni dopo, una telefonata anonima arrivata alla sede ANSA di Torino rivendic\u00f2 l'omicidio Lima a nome della sigla \"Falange Armata\".\nL'omicidio Guazzelli.\nIl 4 aprile successivo, il giorno prima delle elezioni politiche, un gruppo di fuoco composto da mafiosi di Porto Empedocle, Realmonte e Santa Elisabetta (Gerlandino Messina, Alfonso Falzone, Giuseppe Fanara, Joseph Focoso, Calogero Castronovo) uccise il maresciallo dei carabinieri Giuliano Guazzelli a colpi di pistola e Kalashnikov mentre percorreva la SS 115 Agrigento-Porto Empedocle, all'altezza del viadotto Morandi: il giorno seguente, una telefonata anonima a nome della sigla \"Falange Armata\" arrivata alla sede ANSA di Bari rivendic\u00f2 l'omicidio Guazzelli.\nLa strage di Capaci.\nIl 23 maggio seguente un gruppo di fuoco composto da mafiosi di San Giuseppe Jato, Altofonte, Corleone, Porta Nuova, Noce, San Lorenzo, Capaci e Mistretta (Giovanni Brusca, Antonino Gio\u00e8, Gioacchino La Barbera, Pietro Rampulla, Leoluca Bagarella, Domenico e Raffaele Ganci, Salvatore Cancemi, Giovan Battista Ferrante, Salvatore Biondo, Antonino Troia, Giovanni Battaglia) comp\u00ec un attentato dinamitardo lungo l'autostrada A29, nella zona di Capaci, nella quale rimasero uccisi il giudice Falcone, la moglie Francesca Morvillo e tre agenti di scorta mentre una decina di persone restarono ferite: la sera stessa dell'attentato di Capaci, una telefonata anonima rivendic\u00f2 la strage a nome della sigla \"Falange Armata\".\nIn seguito alla strage di Capaci, l'8 giugno il Consiglio dei ministri approv\u00f2 il decreto-legge 8 giugno 1992, n. 306 detto \"Scotti-Martelli\" (anche \"decreto Falcone\"), che inaspr\u00ec le prescrizioni dell'articolo 41 bis in tema di \"carcere duro\" riservato ai detenuti per reati di mafia: il giorno successivo, una telefonata anonima arrivata alla sede ANSA di Palermo a nome della sigla \"Falange Armata\" minacci\u00f2 che \"il carcere non si doveva toccare\".\nSecondo le dichiarazioni dei collaboratori di giustizia rese alcuni anni dopo, gli omicidi di Lima e Falcone furono eseguiti proprio in quel periodo per danneggiare il senatore Giulio Andreotti, il quale era considerato uno dei candidati pi\u00f9 accreditati per la carica di presidente della Repubblica ma, durante i giorni delle votazioni di maggio, la strage di Capaci orient\u00f2 la scelta dei parlamentari verso Oscar Luigi Scalfaro.\nLa strage di via d'Amelio.\nA fine giugno, Riina fece sospendere la preparazione di un attentato contro l'onorevole Calogero Mannino ed insistette particolarmente per accelerare l'uccisione del giudice Paolo Borsellino ed eseguirla con modalit\u00e0 eclatanti; il 19 luglio, un gruppo di fuoco formato da mafiosi di Brancaccio, Corso dei Mille, Noce e San Lorenzo (Giuseppe Graviano, Cristofaro Cannella, Francesco Tagliavia, Lorenzo Tinnirello, Stefano e Domenico Ganci, Salvatore Biondino, Giovan Battista Ferrante, Salvatore Biondo) comp\u00ec un attentato dinamitardo in via d'Amelio a Palermo, in cui rimasero uccisi il giudice Borsellino e cinque agenti di scorta, causando il ferimento di ventitr\u00e9 persone.\nIl giorno stesso, una telefonata anonima a nome della sigla \"Falange Armata\" giunse alla sede ANSA di Palermo e rivendic\u00f2 la strage. In seguito all'attentato di via d'Amelio, il decreto \"Scotti-Martelli\" venne convertito subito in legge e il regime del 41 bis applicato a circa 500 mafiosi detenuti, di cui cento vennero trasferiti in blocco nelle carceri dell'Asinara e di Pianosa; nei giorni successivi, il Governo Amato I diede il via all'\"Operazione Vespri siciliani\", con cui vennero inviati 7000 uomini dell'esercito in Sicilia per presidiare gli obiettivi sensibili.\nIl tentato omicidio di German\u00e0.\nIl 14 settembre, un gruppo di fuoco composto da mafiosi di Corleone, Altofonte, Brancaccio e Castelvetrano (Leoluca Bagarella, Gioacchino La Barbera, Giuseppe Graviano e Matteo Messina Denaro) tent\u00f2 di uccidere con fucili Kalashnikov sul lungomare di Mazara del Vallo il commissario Calogero German\u00e0 (detto \"Rino\") per via del sue indagni antimafia insieme a Borsellino. German\u00e0 riusc\u00ec a salvarsi miracolosamente abbandonando l'auto sulla quale viaggiava e gettandosi in mare tra i bagnanti mentre gli sparavano.\nL'omicidio Salvo e il proiettile al Giardino di Boboli.\nIl 17 settembre, un gruppo di fuoco composto da mafiosi di San Giuseppe Jato, Corleone e Altofonte (Giovanni Brusca, Leoluca Bagarella, Antonino Gio\u00e8, Santino Di Matteo, Gioacchino La Barbera) comp\u00ec l'omicidio di Ignazio Salvo, imprenditore e mafioso di Salemi che era stato legato all'onorevole Lima e ritenuto anche lui ormai inaffidabile. Nello stesso periodo, Riina incaric\u00f2 Brusca di organizzare un altro attentato dinamitardo contro il giudice Pietro Grasso poich\u00e9, a suo dire, ci voleva un altro \"colpettino\" per \"ammorbidire\" lo Stato: tuttavia l'attentato non and\u00f2 in porto per problemi tecnici. Inoltre, tra ottobre e novembre, Giovanni Brusca e Antonino Gio\u00e8 incaricarono Santo Mazzei (mafioso di Catania) di collocare un proiettile d'artiglieria nel Giardino di Boboli a Firenze al fine di creare allarme sociale e panico al fine di condizionare le istituzioni nella prospettiva di benefici per i detenuti in regime carcerario di cui all'articolo 41 bis: per\u00f2 il proiettile non venne trovato nell'immediatezza ma solo in un momento successivo perch\u00e9 la telefonata anonima, fatta da Mazzei stesso per rivendicare il fatto a nome della sigla \"Falange Armata\", non venne recepita.\nLa continuazione degli attentati.\nIl 15 gennaio 1993 Riina venne arrestato insieme a Salvatore Biondino. Nei giorni successivi, i \"boss\" Raffaele Ganci, Michelangelo La Barbera e Salvatore Cancemi si incontrarono con Giovanni Brusca per organizzare altri possibili attentati in Sicilia contro uomini dello Stato; tuttavia Ganci, La Barbera e Cancemi decisero che \"era opportuno stare fermi\".\nTra gennaio e aprile, avvennero una serie di incontri nei pressi di Santa Flavia e Bagheria, a cui parteciparono Brusca, Leoluca Bagarella, Antonino Gio\u00e8, Gioacchino La Barbera, Giuseppe Graviano e Matteo Messina Denaro, in cui si discusse di attentati da compiere fuori dalla Sicilia poich\u00e9 Ganci, Cancemi e La Barbera non erano d'accordo: in particolare, durante gli incontri, si parl\u00f2 di attentati contro la Torre di Pisa o spargere siringhe infette nelle spiagge di Rimini per creare allarme sociale; Bagarella inform\u00f2 anche il \"boss\" Bernardo Provenzano, che si disse \"d'accordo a continuare come prima\". Ad aprile, durante un altro incontro a Santa Flavia a cui parteciparono Bagarella, Graviano e Messina Denaro, venne organizzato nuovamente un attentato contro Maurizio Costanzo. A met\u00e0 maggio, Cancemi, Ganci e La Barbera incontrarono Provenzano, il quale rifer\u00ec che \"tutto andava avanti\".\nIl fallito attentato a Costanzo.\nNello stesso periodo, un gruppo di fuoco composto da mafiosi di Brancaccio e Corso dei Mille (Cristofaro Cannella, Cosimo Lo Nigro, Salvatore Benigno, Giuseppe Barranca, Francesco Giuliano) si port\u00f2 a Roma per compiere l'attentato a Costanzo e venne ospitato nuovamente da Scarano nell'appartamento di suo figlio; Scarano stesso procur\u00f2 anche un garage presso un centro commerciale a Tor Bella Monaca, dove Lo Nigro e Benigno portarono una Fiat Uno rubata durante un appostamento nel centro di Roma, che provvidero a imbottire con l'esplosivo gi\u00e0 occultato nello scantinato dell'abitazione di Scarano. Nella stessa sera l'autobomba venne parcheggiata in via Ruggiero Fauro, nei pressi degli studi televisivi dove Costanzo registrava le puntate del \"Maurizio Costanzo Show\", ma inizialmente non esplose per un difetto del congegno.\nLa sera del 14 maggio, Lo Nigro e Benigno procurarono l'esplosione al passaggio dell'auto di Costanzo, che rimase fortunatamente illeso: infatti Benigno schiacci\u00f2 il pulsante del telecomando con qualche istante di ritardo perch\u00e9 aspettava Costanzo su un'auto diversa da quella che sopraggiunse; l'esplosione caus\u00f2 il ferimento di ventiquattro persone, nonch\u00e9 gravi danni ai palazzi circostanti e alle auto parcheggiate nelle vicinanze: qualche ora dopo, una telefonata anonima rivendic\u00f2 l'attentato di via Fauro a nome della sigla \"Falange Armata\".\nGli attentati a Firenze, a Roma e a Milano.\nSempre a met\u00e0 maggio, Lo Nigro, Giuliano e Gaspare Spatuzza provvidero a macinare e confezionare l'esplosivo necessario per gli attentati successivi, presso una casa fatiscente a Corso dei Mille messa a disposizione da Antonino Mangano (capo della Famiglia di Roccella); una parte dell'esplosivo venne affidata a Pietro Carra (autotrasportatore che gravitava negli ambienti mafiosi di Brancaccio), il quale lo occult\u00f2 in un doppiofondo ricavato nel suo camion per trasportarlo a Roma, presso un magazzino sulla via Ostiense messo a disposizione da Emanuele Di Natale (amico di Scarano), dove Lo Nigro, Spatuzza e Benigno provvidero a scaricarlo e nasconderlo per utilizzarlo in un secondo momento.\nIl 23 maggio Barranca, Lo Nigro, Spatuzza e Giuliano si portarono a Prato e vennero ospitati nell'appartamento di Antonino Messana (cognato di Giuseppe Ferro, capo della Famiglia di Alcamo), che inizialmente aveva rifiutato, ma poi aveva ceduto alle minacce di Gioacchino Calabr\u00f2 (capo della Famiglia di Castellammare del Golfo) e Giorgio Pizzo (mafioso di Brancaccio): nei giorni successivi, Carra trasport\u00f2 un'altra parte dell'esplosivo a Galciana (frazione di Prato), dove venne raggiunto da Lo Nigro, Spatuzza e Giuliano, i quali prelevarono l'esplosivo e lo scaricarono nel garage di Messana, accompagnati da Vincenzo Ferro (figlio di Giuseppe) con la sua auto. La sera del 26 maggio Giuliano e Spatuzza rubarono una Fiat Fiorino e provvidero a sistemare l'esplosivo all'interno di essa sempre nel garage di Messana; la sera stessa Giuliano e Lo Nigro andarono a parcheggiare l'autobomba in via dei Georgofili, nei pressi della Galleria degli Uffizi, e procurarono l'esplosione, che provoc\u00f2 il crollo dell'adiacente Torre dei Pulci e l'uccisione dei coniugi Fabrizio Nencioni e Angela Fiume con le loro figlie Nadia Nencioni (nove anni), Caterina Nencioni (cinquanta giorni di vita) e lo studente universitario Dario Capolicchio (ventidue anni), nonch\u00e9 il ferimento di una quarantina di persone: la mattina successiva all'attentato di via dei Georgofili, due telefonate anonime giunsero alle sedi ANSA di Firenze e Cagliari che rivendicavano la strage a nome della sigla \"Falange Armata\".\nA fine maggio, Lo Nigro, Giuliano, Spatuzza e Salvatore Grigoli (mafioso di Roccella) macinarono e confezionarono altro esplosivo presso la casa fatiscente di Mangano e poi in un magazzino sempre a Corso dei Mille (preso in affitto da Grigoli stesso), dove, insieme all'esplosivo, tagliarono anche dei tondini di ferro che dovevano servire ad amplificare l'effetto distruttivo dell'ordigno.\nA giugno, Spatuzza giunse a Roma per organizzare un altro attentato e comp\u00ec un primo sopralluogo presso lo Stadio Olimpico, accompagnato da Scarano. A met\u00e0 luglio, Lo Nigro e Spatuzza, accompagnati da Scarano con la sua auto, effettuarono vari sopralluoghi nella zona di Trastevere durante la popolare \"Festa de Noantri\" per individuare un luogo da colpire e scelsero le chiese di San Giorgio al Velabro e San Giovanni in Laterano. Nello stesso periodo, Spatuzza e Giuliano si portarono ad Arluno, in provincia di Milano, dove Carra e Lo Nigro portarono l'altra parte dell'esplosivo, che provvidero a scaricare insieme a Giovanni Formoso (mafioso di Misilmeri); Spatuzza e Giuliano rubarono anche una Fiat Uno a Milano e la affidarono a Formoso per imbottirla di esplosivo.\nIl 26 luglio, Lo Nigro, Spatuzza e Giuliano si portarono a Roma e nella serata del giorno successivo rubarono altre due Fiat Uno, accompagnati da Benigno e Scarano: le due auto rubate furono portate nel magazzino di Di Natale sulla via Ostiense, dove Lo Nigro e Benigno provvidero a imbottirle con l'esplosivo gi\u00e0 conservato l\u00ec; la sera stessa, Lo Nigro port\u00f2 la prima autobomba davanti a San Giorgio al Velabro mentre Spatuzza, Benigno e Giuliano portarono la seconda a San Giovanni in Laterano, accendendo le rispettive micce: le esplosioni, che avvennero a distanza di quattro minuti l'una dall'altra, provocarono ventidue feriti ma nessuna vittima, nonch\u00e9 gravi danneggiamenti alle due chiese. Nel primo pomeriggio del 28 luglio papa Giovanni Paolo II visit\u00f2 ambedue i siti colpiti da esplosioni. Una delle possibili spiegazioni in ordine all'individuazione degli obiettivi \u00e8 stata che potesse trattarsi di un'intimidazione nei confronti dei massimi esponenti istituzionali dell'epoca, il Presidente del Senato Giovanni Spadolini e il Presidente della Camera Giorgio Napolitano. \nMezz'ora prima degli attentati alle chiese di Roma, la Fiat Uno gi\u00e0 rubata da Spatuzza e Giuliano esplose in via Palestro a Milano, uccidendo il vigile urbano Alessandro Ferrari, i vigili del fuoco Carlo La Catena, Sergio Pasotto, Stefano Picerno (intervenuti per una fuoriuscita di fumo biancastro dall'autobomba) ed anche l'immigrato marocchino Moussafir Driss (che dormiva su una panchina) e causando il ferimento di dodici persone, nonch\u00e9 gravi danni all'adiacente Padiglione di arte contemporanea e alla Galleria d'arte moderna: il giorno successivo, Spatuzza sped\u00ec due lettere anonime a nome della sigla \"Falange Armata\" alle redazioni dei quotidiani \"Il Messaggero\" e \"Corriere della Sera\" che minacciavano nuovi attentati ed altre vittime innocenti.\nI falliti attentati allo stadio Olimpico di Roma e contro Salvatore Contorno.\nA settembre, Carra trasport\u00f2 l'esplosivo misto ai tondini di ferro a Roma, dove Spatuzza, Scarano, Lo Nigro e Giuliano provvidero a scaricarlo e nasconderlo presso un capannone dove lavorava il figlio di Scarano; Luigi Giacalone (mafioso di Roccella) port\u00f2 l\u00ec anche una Lancia Thema rubata a Palermo. Il mese successivo, Spatuzza, Grigoli, Benigno, Giuliano, Lo Nigro e Giacalone vennero ospitati in una villetta a Torvaianica prestata a Scarano dal suo amico Alfredo Bizzoni, dove vennero raggiunti da Giuseppe Graviano, che fece tornare Grigoli e Giuliano a Palermo poich\u00e9 \"erano troppi\"; inoltre il gruppo venne informato da Scarano che il collaboratore di giustizia Salvatore Contorno abitava a Formello, in provincia di Roma, dove Spatuzza and\u00f2 a compiere degli appostamenti e riusc\u00ec a rintracciarlo.\nNello stesso periodo, Spatuzza e Scarano compirono un secondo sopralluogo allo Stadio Olimpico, seguendo due pullman dei Carabinieri per conoscerne i movimenti e preparare un altro attentato. Il 23 gennaio 1994 Giacalone, Benigno, Spatuzza e Lo Nigro provvidero a sistemare l'esplosivo all'interno della Lancia Thema sempre presso il capannone: Scarano accompagn\u00f2 Lo Nigro e Benigno, che portarono l'autobomba al Viale dei Gladiatori, di fronte ad un presidio dei Carabinieri nei pressi dello Stadio Olimpico, dove si stava giocando la partita di calcio Lazio-Udinese, Spatuzza e Benigno si appostarono su una collinetta che sovrastava lo Stadio in attesa della fine della partita per procurare l'esplosione al passaggio dei pullman dei Carabinieri ma il telecomando non funzion\u00f2 e quindi l'autobomba non esplose. Nei giorni successivi Scarano fece rimuovere la Lancia Thema con il carro attrezzi di un amico e poi provvide a farla rottamare presso un altro conoscente, dopo che Lo Nigro e Giacalone prelevarono e nascosero l'esplosivo in una villetta a Capena, in provincia di Roma, presa in affitto da Scarano.\nIl 27 gennaio a Milano venne arrestato Giuseppe Graviano insieme al fratello Filippo. A marzo, Leoluca Bagarella chiese a Giovanni Brusca di procurargli dell'esplosivo diverso da quello usato nei precedenti attentati, per evitare che gli inquirenti facessero collegamenti; l'esplosivo venne direttamente confezionato da Grigoli, Lo Nigro, Giuliano e Spatuzza nel magazzino a Corso dei Mille, poich\u00e9 non c'era bisogno di macinarlo, ed affidato sempre a Carra, che lo trasport\u00f2 alla villetta di Capena, dove venne scaricato e nascosto da Giacalone, Giuliano, Benigno e Grigoli, i quali compirono un altro appostamento a Formello e decisero di fare l'attentato contro Contorno collocando l'esplosivo telecomandato ai margini della strada che percorreva abitualmente.\nTuttavia, durante il primo tentativo, Benigno e Lo Nigro azionarono il telecomando ma l'esplosione non avvenne perch\u00e9 la gelatina utilizzata con l'esplosivo risult\u00f2 avariata e quindi Giuliano venne mandato a Palermo per procurare altro esplosivo e nuovi detonatori; Carra comp\u00ec quindi un altro viaggio a Capena con il suo camion per trasportare il nuovo esplosivo, sempre procurato da Brusca: Lo Nigro e Grigoli assemblarono l'esplosivo usato in precedenza con quello nuovo e lo collocarono in un tratto stradale diverso da quello precedente, nascosto in un canale di scolo. La mattina del 14 aprile, Lo Nigro e Benigno si appostarono su una collinetta nelle vicinanze per azionare il telecomando ma Contorno non pass\u00f2; la stessa sera, Grigoli e Giacalone andarono sul posto per riprendere l'esplosivo ma si accorsero che era stato scoperto dai Carabinieri, avvertiti dalla telefonata di un cittadino insospettito da alcuni movimenti strani nella zona.\nLe indagini e i processi.\nNel 1994 la Procura di Firenze acquis\u00ec tutte le indagini sugli attentati di Roma, Firenze e Milano, che vennero condotte dal procuratore capo Pier Luigi Vigna e dai sostituti procuratori Francesco Fleury, Gabriele Chelazzi e Giuseppe Nicolosi: l'inchiesta si bas\u00f2 soprattutto su analisi di tabulati telefonici ed, in particolare, sulle dichiarazioni dei collaboratori di giustizia Vincenzo Sinacori, Francesco Geraci, Salvatore Grigoli, Pietro Romeo, Antonio Scarano, Emanuele Di Natale, Alfredo Bizzoni, Pietro Carra, Vincenzo e Giuseppe Ferro, Giovanni Ciaramitaro, Antonio Calvaruso, Emanuele e Pasquale Di Filippo, Giuseppe Monticciolo, Umberto Maniscalco, Tullio Cannella, Calogero Ganci, Salvatore Cancemi e Giovanni Brusca, che consentirono di ricostruire le modalit\u00e0 di esecuzione delle stragi.\nNel 1996 inizi\u00f2 il processo per gli attentati del 1993 e, durante il dibattimento, le posizioni degli imputati Salvatore Riina, Giuseppe Graviano, Alfredo Bizzoni e Giuseppe Monticciolo vennero stralciate dal processo principale&lt;ref name=\"/archivio/repubblica\"&gt;Per le autobombe del ' 93 ergastolo a Riina e Graviano - La Repubblica.it&lt;/ref&gt;. Infine nel giugno 1998 la Corte d'Assise di Firenze condann\u00f2 in primo grado all'ergastolo Leoluca Bagarella, Giuseppe Barranca, Francesco Giuliano, Filippo Graviano, Cosimo Lo Nigro, Antonino Mangano, Matteo Messina Denaro, Bernardo Provenzano, Gaspare Spatuzza, Salvatore Benigno, Gioacchino Calabr\u00f2, Cristofaro Cannella, Luigi Giacalone e Giorgio Pizzo mentre i collaboratori di giustizia Giuseppe Ferro, Salvatore Grigoli e Antonio Scarano vennero condannati a diciotto anni di carcere, l'altro collaboratore Giovanni Brusca a vent'anni, Vincenzo Ferro a sedici anni, Pietro Carra a quattordici anni, Emanuele Di Natale a undici anni, Aldo Frabetti a dodici anni, Antonino Messana a ventuno anni e Vittorio Tutino a ventotto anni, mentre Massimo Scarano e Giuseppe Santamaria vennero assolti.\nNel gennaio 2000 la Corte d'Assise di Firenze condann\u00f2 in primo grado all'ergastolo Salvatore Riina e Giuseppe Graviano mentre il collaboratore di giustizia Giuseppe Monticciolo venne condannato a sette anni di carcere e l'altro collaboratore Alfredo Bizzoni a un anno e mezzo. Nel febbraio 2001 la Corte d'assise d'appello di Firenze conferm\u00f2 tutte le precedenti condanne e le assoluzioni di primo grado, annullando per\u00f2 la condanna all'ergastolo per Cristofaro Cannella che venne ridotta a trent'anni di carcere. Nel maggio 2002 la Corte di Cassazione conferm\u00f2 le sentenze.\nNel 2002, in base alle ricostruzioni dei collaboratori di giustizia Pietro Carra e Antonio Scarano, la Procura di Firenze dispose l'arresto dei fratelli Tommaso e Giovanni Formoso, identificati dalle indagini come coloro che compirono materialmente la strage di via Palestro. Nel 2003 la Corte d'Assise di Milano condann\u00f2 i fratelli Formoso all'ergastolo e tale condanna venne confermata nei due successivi gradi di giudizio. Nel 2008 Spatuzza inizi\u00f2 a collaborare con la giustizia e le sue dichiarazioni fecero riaprire le inchieste su tutte le stragi del biennio 1992-93: in particolare, Spatuzza sment\u00ec la versione data precedentemente dai collaboratori di giustizia Vincenzo Scarantino e Salvatore Candura sull'esecuzione della strage di via d'Amelio, autoaccusandosi del furto della Fiat 126 utilizzata nell'attentato; inoltre Spatuzza chiar\u00ec la provenienza dell'esplosivo usato in tutte le stragi ed accus\u00f2 Francesco Tagliavia e Marcello Tutino (mafiosi di Corso dei Mille e Brancaccio) di aver avuto un ruolo nell'esecuzione delle stragi di via dei Georgofili e via Palestro.\nIn seguito alle dichiarazioni di Spatuzza, nel 2011 la Corte d'Assise di Firenze condann\u00f2 Francesco Tagliavia all'ergastolo; nel 2012, sempre sulla base delle accuse di Spatuzza, la Procura di Firenze dispose l'arresto del pescatore Cosimo D'Amato, cugino di Cosimo Lo Nigro, il quale era accusato di aver fornito l'esplosivo, estratto da residuati bellici recuperati in mare, che venne utilizzato in tutti gli attentati del 1992-93: l'anno successivo, il giudice dell'udienza preliminare di Firenze condann\u00f2 D'Amato all'ergastolo con il rito abbreviato.\nIndagine \"Mandanti occulti\".\nNel 1994 la Procura di Firenze apr\u00ec un secondo filone d'indagine parallelo per accertare le responsabilit\u00e0 negli attentati del 1993 di eventuali suggeritori o concorrenti esterni all'organizzazione mafiosa (i cosiddetti \"mandanti occulti\" o \"a volto coperto\"), che venne condotta sempre dal procuratore capo Vigna e dai sostituti procuratori Fleury, Chelazzi e Nicolosi: nel 1996 vennero iscritti nel registro degli indagati Silvio Berlusconi e Marcello Dell'Utri sotto le sigle \u201cAutore 1\u201d e \u201cAutore 2\u201d per concorso in strage, in seguito alle dichiarazioni \"de relato\" dei collaboratori di giustizia Pietro Romeo, Giovanni Ciaramitaro e Salvatore Cancemi; tuttavia nel 1998 il giudice per le indagini preliminari di Firenze archivi\u00f2 l'inchiesta su \u201cAutore 1\u201d e \u201cAutore 2\u201d al termine delle indagini preliminari poich\u00e9 non si era potuta trovare la conferma delle chiamate \"de relato\" e delle intuizioni logiche, sebbene si evidenziasse nel decreto di archiviazione che vi era \u00abun'obiettiva convergenza degli interessi politici di Cosa Nostra rispetto ad alcune qualificate linee programmatiche della nuova formazione\u00bb (ovvero Forza Italia) e che durante le indagini \u00abl'ipotesi iniziale abbia mantenuto e semmai incrementato la sua plausibilit\u00e0\u00bb.\nNel 2003 la Procura di Firenze iscrisse nel registro degli indagati l'ex senatore democristiano Vincenzo Inzerillo (gi\u00e0 condannato per associazione mafiosa), il quale era accusato dal collaboratore di giustizia Vincenzo Sinacori di aver partecipato ad un incontro nell'ottobre 1993 con Leoluca Bagarella, Giuseppe Graviano e Matteo Messina Denaro per \"dirgli che con le stragi non si concludeva niente e che si doveva fare un'altra strategia, fare un movimento politico\"; tuttavia l'indagine a carico di Inzerillo venne archiviata. Infine nel 2008 la Procura di Firenze archivi\u00f2 definitivamente l'inchiesta sui \"mandanti occulti\" poich\u00e9 le indagini non avevano trovato ulteriori risultati investigativi.\nNel 2017 la Procura di Firenze ha ottenuto dal GIP la riapertura del fascicolo a carico di Berlusconi e Dell'Utri per concorso in strage e ha delegato gli accertamenti alla Direzione Investigativa Antimafia, basandosi sulle parole del boss Giuseppe Graviano, intercettato in carcere mentre parlava di una \"cortesia\" fatta a Berlusconi. Le intercettazioni di Graviano sono confluite negli atti del processo sulla trattativa Stato-mafia. Nel 2021 l'indagine della Procura di Firenze ebbe un nuovo impulso a seguito della testimonianza di Graviano, il quale ammise esplicitamente per la prima volta di aver incontrato Berlusconi per ben tre volte nei primi anni '90, confermando quanto emerso dalle sue intercettazioni in carcere, e fece velate allusioni ad \"imprenditori del Nord\" che non volevano che le stragi finissero.\nLa \"trattativa Stato-mafia\".\nNel 1998 la sentenza di primo grado per le stragi del 1993 accert\u00f2 che, nel periodo tra le stragi di Capaci e via d'Amelio, i vertici del ROS dell'epoca (l'allora colonnello Mario Mori e il capitano Giuseppe De Donno) contattarono Vito Ciancimino per \"fermare le stragi e avere informazioni\" mentre, negli stessi mesi, il maresciallo Roberto Tempesta stabil\u00ec un altro contatto con il \"boss\" Antonino Gio\u00e8 attraverso Paolo Bellini (ex terrorista nero e confidente del SISMI) al fine di recuperare alcuni pezzi d'arte rubati. Infatti, secondo i collaboratori di giustizia Giovanni Brusca e Salvatore Cancemi, Riina prepar\u00f2 un elenco di richieste che riguardavano benefici per i mafiosi detenuti e la revisione del Maxiprocesso (il cosiddetto \"papello\") poich\u00e9 \"qualcuno, da parte delle istituzioni, si era fatto sotto e c'era una trattativa in corso\".\nNel 2002 il collaboratore di giustizia Antonino Giuffr\u00e8 dichiar\u00f2 che nell'ottobre-novembre 1993 i fratelli Filippo e Giuseppe Graviano trattarono con Silvio Berlusconi attraverso l'imprenditore Gianni Ienna per ottenere benefici giudiziari e la revisione del 41 bis in cambio dell'appoggio elettorale a Forza Italia; secondo Giuffr\u00e8, nello stesso periodo Bernardo Provenzano attiv\u00f2 alcuni canali per arrivare a Marcello Dell'Utri e Berlusconi per presentare una serie di richieste su alcuni argomenti che interessavano Cosa Nostra. Anche altri collaboratori di giustizia (Tullio Cannella, Angelo Siino, Giovanni Brusca, Salvatore Grigoli, Maurizio Avola, Salvatore Cucuzza, Giuseppe Ferro) parlarono dell'appoggio fornito da Cosa Nostra a Forza Italia alle elezioni del 1994. Nel 2008 l'altro collaboratore di giustizia Gaspare Spatuzza dichiar\u00f2 che nell'ottobre 1993 Giuseppe Graviano gli confid\u00f2, durante una conversazione in un bar di via Veneto a Roma, di aver ottenuto tutto quello che voleva grazie ai contatti con Marcello Dell'Utri e, tramite lui, con Berlusconi.\nNel 2009 Massimo Ciancimino (figlio di Vito) dichiar\u00f2 che nel giugno 1992 fece da tramite tra il padre e il ROS per giungere ad un accordo mirato alla cessazione delle stragi e alla consegna dei latitanti, che avrebbe avuto la copertura politica degli allora ministri Nicola Mancino e Virginio Rognoni; inoltre Massimo Ciancimino sostenne di avere ricevuto il \"papello\" con le richieste di Riina da Antonino Cin\u00e0 (medico e mafioso di San Lorenzo) con l'incarico di consegnarlo al padre, che per\u00f2 scrisse un altro papello che doveva essere sempre indirizzato a Mancino e Rognoni (il cosiddetto \"contro-papello\") poich\u00e9 le richieste di Riina erano, a suo dire, improponibili: sempre secondo Ciancimino, nel settembre 1992 lui e il padre ripresero i contatti con il colonnello Mori e il capitano De Donno per individuare il covo di Riina e per questo aprirono una seconda trattativa con Bernardo Provenzano, che sarebbe durata fino a dicembre, quando Vito Ciancimino venne arrestato; secondo le confidenze del padre, nei mesi successivi la trattativa continu\u00f2 ed ebbe Marcello Dell'Utri come nuovo interlocutore.\nIn seguito alle dichiarazioni di Massimo Ciancimino, i magistrati di Caltanissetta e di Palermo raccolsero le testimonianze degli ex onorevoli Claudio Martelli, Luciano Violante, dell'avvocato Fernanda Contri e della dottoressa Liliana Ferraro, i quali dichiararono che nell'estate del 1992 vennero avvicinati dall'allora colonnello Mori e dal capitano De Donno che cercavano \"copertura politica\" per i loro contatti con Ciancimino, di cui era stato informato anche il giudice Paolo Borsellino nel periodo precedente alla sua morte.\nLa Procura di Palermo e la Commissione parlamentare antimafia presieduta dal senatore Giuseppe Pisanu ipotizzarono anche che, sebbene \"dopo dieci anni di permanenza nell\u2019incarico una sostituzione ai vertici del D.A.P. sarebbe da considerarsi normale\", sulla sostituzione avvenuta nel giugno 1993 del direttore Nicol\u00f2 Amato e del vicedirettore Edoardo Fazzioli \"avrebbero influito in parte dei dissidi imprecisati con l\u2019allora Presidente della Repubblica Oscar Luigi Scalfaro\", sempre radicalmente negati da quest'ultimo: al loro posto vennero nominati il dottor Adalberto Capriotti come nuovo direttore e il dottor Francesco Di Maggio come vicedirettore; il 26 giugno il dottor Capriotti invi\u00f2 una nota all'allora ministro della Giustizia Giovanni Conso in cui spiegava la sua nuova linea di silente non proroga di 373 provvedimenti di sottoposizione al 41 bis in scadenza a novembre, che avrebbero costituito \"un segnale positivo di distensione\"; tuttavia, tra il 20 e il 27 luglio, il DAP prorog\u00f2 numerosi provvedimenti di sottoposizione al 41 bis in scadenza che riguardavano alcuni detenuti mafiosi di elevata pericolosit\u00e0 e, proprio in quei giorni, avvennero gli attentati in via Palestro e davanti alle chiese di Roma; il 2 novembre il ministro Conso non rinnov\u00f2 circa 300 provvedimenti al 41 bis in scadenza per, a suo dire, \"fermare le stragi\".\nNel 2012 Rosario Pio Cattafi (ex avvocato messinese legato alla Famiglia di Catania) dichiar\u00f2 ai magistrati che nel giugno 1993 venne incaricato dal dottor Francesco Di Maggio (appena nominato vice direttore del DAP) di contattare il \"boss\" detenuto Nitto Santapaola al fine di aprire un dialogo per fermare le stragi. Nel giugno 2012 la Procura di Palermo chiuse le indagini sulla \"trattativa\"; nel 2013 il giudice dell'udienza preliminare di Palermo dispose il rinvio a giudizio per Salvatore Riina, Bernardo Provenzano, Giovanni Brusca, Leoluca Bagarella, Antonino Cin\u00e0, Nicola Mancino, Antonio Subranni, Mario Mori, Giuseppe De Donno, Calogero Mannino e Marcello Dell'Utri, con le accuse di violenza o minaccia a corpo politico e falsa testimonianza.\nIl 4 novembre 2015 il giudice dell'udienza preliminare di Palermo, Marina Petruzzella ha assolto Calogero Mannino (giudicato con il rito abbreviato) dall'accusa a lui contestata per \"non aver commesso il fatto\". La sentenza di assoluzione \u00e8 stata confermata in appello il 22 luglio 2019 e anche dalla Corte di Cassazione l'11 dicembre 2020.\nPer gli imputati giudicati con il rito ordinario, Il 20 aprile 2018 la Corte d'Assise di Palermo, presieduta dal dott. Alfredo Montalto, pronunci\u00f2 la sentenza di primo grado, con la quale vennero condannati a dodici anni di carcere Mario Mori, Antonio Subranni, Marcello Dell'Utri, Antonino Cin\u00e0, ad otto anni Giuseppe De Donno e Massimo Ciancimino (per lui il reato venne prescritto), a ventotto anni Leoluca Bagarella; vennero inoltre prescritte, come richiesto dai pubblici ministeri, le accuse nei confronti di Giovanni Brusca, e venne assolto Nicola Mancino. \nIl 23 settembre 2021 la Corte d'assise d'appello di Palermo ribalt\u00f2 la sentenza di primo grado e assolse Mario Mori, Antonio Subranni e Giuseppe De Donno perch\u00e8 \"il fatto non costituisce reato\" e l'ex senatore Marcello Dell'Utri \"per non aver commesso il fatto\", mentre conferm\u00f2 la prescrizione per Giovanni Brusca e la condanna a dodici anni del capomafia Antonino Cin\u00e0 e ridusse a ventisette anni la pena al boss Leoluca Bagarella.\nIndagine \"Sistemi criminali\".\nNel 1998 la Procura di Palermo iscrisse nel registro degli indagati i \"boss\" mafiosi Salvatore Riina, Giuseppe e Filippo Graviano, Nitto Santapaola, Eugenio Galea, Aldo Ercolano, il \"Gran Maestro\" Licio Gelli, gli ex deputati Stefano Menicacci e Paolo Romeo, l'estremista nero Stefano Delle Chiaie, il commercialista Giuseppe Mandalari e i faccendieri Rosario Pio Cattafi, Filippo Battaglia e Giovanni Di Stefano, con l'accusa di aver \"\"costituito, organizzato, diretto e/o partecipato ad un'associazione\" [il cosiddetto \"sistema criminale\"] \"promossa e costituita in Palermo anche da esponenti di vertice di Cosa Nostra, ed avente ad oggetto il compimento di atti di violenza con fini di eversione dell'ordine costituzionale, allo scopo - tra l'altro - di determinare, mediante le predette attivit\u00e0, le condizioni per la secessione politica della Sicilia e di altre regioni meridionali dal resto d'Italia, anche al fine di agevolare l'attivit\u00e0 dell'associazione mafiosa Cosa Nostra e di altre associazioni di tipo mafioso ad essa collegate sui territori delle regioni meridionali del paese\"\".\nInfatti l'indagine condotta dalla Procura di Palermo si basava sulle dichiarazioni dei collaboratori di giustizia Leonardo Messina, Filippo Malvagna, Giuseppe Pulvirenti, Francesco Pattarino, Maurizio Avola, Vincenzo Sinacori, Tullio Cannella, Gioacchino Pennino, Salvatore Cancemi, Giovanni Brusca, Angelo Siino, Antonino Galliano ma anche dei collaboratori Pasquale Nucera e Filippo Barreca (ex affiliati della 'Ndrangheta), Gianfranco Modeo e Marino Pulito (ex affiliati alla Sacra Corona Unita), nonch\u00e9 quelle di Massimo Pizza (ex faccendiere e massone): secondo tali dichiarazioni, nel 1990-91 venne organizzato un piano eversivo-terroristico, in cui convergevano esponenti mafiosi, 'ndranghetisti e uomini provenienti dalle fila della massoneria e dell'eversione nera (in particolare Licio Gelli e Stefano Delle Chiaie).\nInoltre le indagini della Procura di Palermo accertarono che nel periodo 1989-93 erano state create numerose leghe indipendentiste (a cui parteciparono anche Licio Gelli, Vito Ciancimino, Stefano Delle Chiaie ed altri), che si radunarono nella \"Lega Meridionale\", e nell'ottobre 1993 l'allora imprenditore Tullio Cannella (all'epoca uomo di fiducia di Leoluca Bagarella e Giuseppe Graviano) fond\u00f2 anch'egli il movimento autonomista \"Sicilia Libera\"; tuttavia, secondo le dichiarazioni di Cannella stesso, nel 1994 \"Graviano, Provenzano e Bagarella, pur continuando a coltivare il progetto separatista, si impegnarono e profusero le loro energie per favorire ed appoggiare l'affermarsi di un nuovo partito politico e cio\u00e8 Forza Italia\".\nNel 2001 la Procura di Palermo dispose l'archiviazione dell'indagine poich\u00e9 non era \"\"sufficientemente provato che l'organizzazione mafiosa deliber\u00f2 di attuare la \u201cstrategia della tensione\u201d per agevolare la realizzazione del progetto politico del gruppo Gelli-Delle Chiaie, n\u00e9 che l'organizzazione mafiosa abbia approvato l'attuazione di un piano eversivo-secessionista per effetto di contatti col gruppo Gelli-Delle Chiaie\"; tuttavia la richiesta di archiviazione della Procura di Palermo ipotizzava che il piano eversivo-terroristico \"sia stato \"prospettato\u201d a Cosa Nostra al fine di orientarne le azioni criminali, sfruttandone il momento di \u201ccrisi\u201d dei rapporti con la politica e che l'organizzazione mafiosa ne abbia anche subito - anche temporaneamente - l'influenza, senza per\u00f2 impegnarsi a pieno titolo nel piano eversivo-secessionista\"\"."}
{"id": "2582129", "revid": "641795", "url": "https://it.wikipedia.org/wiki?curid=2582129", "title": "Tepidario", "text": "Il tepidario (dal latino \"tepidarium\", da \"tepidus\" = tiepido) era la parte delle antiche terme romane destinata ai bagni in acqua tiepida. \nLe antiche terme romane erano costituite di norma da una successione di stanze, con all'interno la sala del frigidario, solitamente circolare e con copertura a cupola e acqua a temperatura bassa, seguita all'esterno dal calidario, generalmente rivolto a mezzogiorno, con bacini di acqua calda; probabilmente situato tra il frigidario e il calidario, una stanza mantenuta a temperatura moderata (il tepidario, per l'appunto). Riscaldato moderatamente da una corrente d'aria calda che passava sotto il pavimento sorretto da \"suspensura\", il tepidario era un ambiente di passaggio tra le sale del calidario, destinate ai bagni caldi e alla sudorazione, e al frigidario, la sala destinata ai bagni freddi. \nDal tepidario delle grandiose terme di Diocleziano, a Roma, \u00e8 stata ricavata l'attuale basilica di Santa Maria degli Angeli. "}
{"id": "2582131", "revid": "370712", "url": "https://it.wikipedia.org/wiki?curid=2582131", "title": "Bandiera gagauza", "text": ""}
{"id": "2582138", "revid": "352448", "url": "https://it.wikipedia.org/wiki?curid=2582138", "title": "Lingua mingreliana", "text": ""}
{"id": "2582141", "revid": "2040703", "url": "https://it.wikipedia.org/wiki?curid=2582141", "title": "Golconda (Magritte)", "text": "Golconda (in francese \"Golconde\") \u00e8 un dipinto di Ren\u00e9 Magritte, eseguito nel 1953 e conservato nella Menil Collection di Houston. Il nome dell'opera, suggeritagli da Louis Scutenaire, fa riferimento all'omonima citt\u00e0 indiana Golconda. Per la presenza di enormi giacimenti di diamanti, questo luogo divenne in passato sinonimo di incredibile ricchezza presso gli europei, per poi essere ridotto in una condizione di totale abbandono.\nDescrizione e interpretazione.\nCertamente una delle tele pi\u00f9 famose del pittore belga, raffigura una serie di uomini sospesi a mezz'aria e vestiti in maniera assolutamente identica (vestito nero, cravatta nera, scarpe nere, ombrello e bombetta). Si differenziano nei volti e nella direzione del loro sguardo, hanno dimensioni diverse in base alla loro distanza dall'osservatore, quelli sullo stesso piano sono perfettamente equidistanti e nel complesso non si sa se stiano cadendo dal cielo o levitando verso l'alto. La composizione si staglia su uno sfondo azzurro quasi bidimensionale, mentre nella parte bassa \u00e8 possibile vedere delle tipiche case belghe. Queste ci danno un suggerimento sulla posizione dell'osservatore: essendo visibile solamente la sommit\u00e0 delle abitazioni, \u00e8 possibile che anche chi osserva il dipinto sia sospeso a mezz'aria come i curiosi personaggi, identificandosi addirittura come uno di essi.\nIn definitiva, la tela genera un senso di positivit\u00e0 derivato dalla geometria degli elementi insieme ad una sensazione di angoscia a causa della presenza di una moltitudine di figure indistinguibili, anonime, senza alcun tipo di individualit\u00e0 riconoscibile: qualcuno ha visto in questa rappresentazione una critica all'omologazione, alla standardizzazione, alla meccanicit\u00e0 della routine, mettendo in luce il rapporto tra uomo e lavoro che sopprime le peculiarit\u00e0 di ogni individuo in nome del progresso economico.\nPer Magritte un quadro doveva liberarsi dal senso di realt\u00e0 tipico dell'immaginario borghese, ma fornirne piuttosto una visione critica, mostrando attraverso opere surrealistiche ci\u00f2 che nessuno era in grado di vedere. Egli non ha mai fornito una interpretazione univoca di Golconda lasciando dunque allo spettatore la libert\u00e0 di farsene una propria. Magritte spiega nell'articolo \"Les mots et les images\" (\"Le parole e le immagini\"), pubblicato nel dicembre 1929 sul numero 12 della rivista \"La r\u00e9volution surr\u00e9aliste\", che \u00abun oggetto non possiede il suo nome al punto che non si possa trovargliene un altro che gli si adatti meglio\u00bb. Il fumettista giapponese Hirohiko Araki si \u00e8 ispirato all'opera di Magritte per disegnare la copertina del 23esimo volume di JoJolion."}
{"id": "2582144", "revid": "287204", "url": "https://it.wikipedia.org/wiki?curid=2582144", "title": "Stephanos Dragoumis", "text": "Suo nonno, Markos Dragoumis (1770-1854) da Vogatsiko, nella prefettura di Kastoria, fu membro dell'organizzazione rivoluzionaria del 1814-1821 Filik\u00ed Eter\u00eda. Dragoumis studi\u00f2 legge e divenne un giudice. Copr\u00ec la carica di segretario generale del ministero della giustizia, partecipando molto attivamente alla vita politica. Venne poi eletto membro del parlamento, diventando ministro degli affari esteri, ministro della giustizia e ministro dell'interno. Fu inoltre attivo nella lotta per la Macedonia. Il \"comitato macedone\" venne formato nel 1904 da Stephanos Dragoumis ad Atene.\nDopo la rivolta di Goudi da parte della \"lega militare\" (\"\u03a3\u03c4\u03c1\u03b1\u03c4\u03b9\u03c9\u03c4\u03b9\u03ba\u03cc\u03c2 \u03a3\u03cd\u03bd\u03b4\u03b5\u03c3\u03bc\u03bf\u03c2\") nel 1909, il processo politico in Grecia fu tormentato. La questione dell'annessione cretese e della riforma militare erano incombenti. Dopo le dimissioni da primo ministro da parte di Kiriakoulis Mavromichalis nel gennaio 1909, Dragoumis venne posto a capo di un governo di riforme e la lega militare si dissolse. Allo stesso tempo, Eleutherios Venizelos arriv\u00f2 ad Atene da Creta e concluse ufficialmente l'unificazione dell'isola alla Grecia. Nel marzo, il parlamento greco decise di convocare un \"parlamento riformista\". Il governo di Dragoumis rispose positivamente alla richiesta, per assicurare un patto tranquillo verso il processo di riforma e per completare il suo programma legislativo. Nel settembre 1910, Venizelos arriv\u00f2 ad Atene e venne invitato da re Giorgio I a formare un governo; Dragoumis rassegn\u00f2 cos\u00ec le sue dimissioni."}
{"id": "2582147", "revid": "287204", "url": "https://it.wikipedia.org/wiki?curid=2582147", "title": "Ren\u00e8 Clair", "text": ""}
{"id": "2582167", "revid": "1494169", "url": "https://it.wikipedia.org/wiki?curid=2582167", "title": "Aghia Sophia", "text": ""}
{"id": "2582168", "revid": "94902", "url": "https://it.wikipedia.org/wiki?curid=2582168", "title": "Aghia Sofia", "text": ""}
{"id": "2582172", "revid": "1305772", "url": "https://it.wikipedia.org/wiki?curid=2582172", "title": "Sturlunga saga", "text": "La Sturlunga saga (che in islandese significa \"Saga degli Sturlungar\"), o semplicemente Sturlunga, \u00e8 una raccolta di saghe scritte da vari autori tra il XII e il XIII secolo; fu compilata intorno all'anno 1300. Narra soprattutto la storia degli Sturlungar, un potente clan islandese dell'Epoca degli Sturlungar (1220-1264), ai tempi dello Stato libero d'Islanda.\nLa \"Sturlunga saga\" inizia raccontando la leggenda di Geimundr heljarskinn, un regnante del tardo IX secolo di un piccolo Stato incluso nell'attuale Norvegia, che scapp\u00f2 in Islanda per sfuggire al crescente potere di re Harald Bellachioma (colui che unific\u00f2 la Norvegia). Di pi\u00f9 accertata storicit\u00e0 sono le saghe della \"Sturlunga saga\" che trattano di fatti accaduti dopo il 1117, la prima delle quali \u00e8 la \"\u00deorgils saga ok Hafli\u00f0a\"; altre saghe importanti sono la \"Sturlu saga\", la \"Prestsaga Gu\u00f0mundar Arasonar\" e l\"'\u00cdslendinga saga\", la pi\u00f9 lunga, che costituisce da sola quasi la met\u00e0 di tutta la raccolta e copre il periodo dal 1183 al 1264.\nLa \"Sturlunga saga\" \u00e8 la fonte principale di notizie sulla storia dell'Islanda tra il XII e il XIII secolo, e fu scritta da persone che sperimentarono i contrasti interni per il potere, che terminarono con la firma del \"Gamli s\u00e1ttm\u00e1li\" (\"Vecchio Patto\") e l'annessione dello Stato libero d'Islanda alla Norvegia di re Haakon IV nel 1262."}
{"id": "2582173", "revid": "114325", "url": "https://it.wikipedia.org/wiki?curid=2582173", "title": "Saga degli Sturlungar", "text": ""}
{"id": "2582175", "revid": "326822", "url": "https://it.wikipedia.org/wiki?curid=2582175", "title": "Pat e Stan", "text": ""}
{"id": "2582184", "revid": "2191488", "url": "https://it.wikipedia.org/wiki?curid=2582184", "title": "Premio Acqui Storia", "text": "Il Premio Acqui Storia \u00e8 un premio letterario italiano conferito dall'assessorato alla cultura del comune di Acqui Terme. \u00c8 ritenuto il pi\u00f9 importante riconoscimento italiano nell'ambito della storiografia scientifica e divulgativa, del romanzo storico e della storia per immagini alla TV e al cinema, e uno dei pi\u00f9 importanti a livello europeo ed internazionale.\nStoria.\nIl premio fu istituito nel 1968 da Cino Chiodo, Piero Galliano, Ercole Tasca e Marcello Venturi per commemorare i militari della divisione Acqui caduti nell'eccidio di Cefalonia del settembre 1943, \u00e8 conferito ad autori di opere storiografiche. A partire dal 1996 vengono premiati anche gli autori di opere divulgative. Nel 2009, il responsabili del Premio introducono due nuovi riconoscimenti, aggiungendo la categoria \"Romanzo storico\" e il \"premio alla carriera\", che si fregia della medaglia del Presidente della Repubblica. \nNel 1984 fu creato il premio speciale \"Testimone del Tempo\", conferito a \"personalit\u00e0 che si sono particolarmente distinte nel mondo della cultura, della politica, del giornalismo, dell'arte, della scienza e dello spettacolo ed abbiano, con il loro operato, contribuito ad illustrare in modo significativo gli avvenimenti della storia e della societ\u00e0 contemporanea\". A partire dal 2003 \u00e8 inoltre previsto un altro riconoscimento speciale, il premio \"La Storia in TV\", assegnato a trasmissioni televisive di argomento storico.\nA partire dall'anno 2019, il Premio si \u00e8 ampliato con l'istituzione del Premio Acqui Edito e Inedito, rivolto a graphic novel editi a carattere storico e a inediti di genere romanzo storico e saggistica. \nOrganizzazione.\nIl comitato organizzativo \u00e8 composto da rappresentanti della regione Piemonte, della provincia di Alessandria, della Fondazione della Cassa di Risparmio di Alessandria e della Societ\u00e0 Terme di Acqui S.p.A. Tale organo provvede al finanziamento, mentre l'organizzazione propriamente detta \u00e8 curata dal comune di Acqui Terme."}
{"id": "2582187", "revid": "21880", "url": "https://it.wikipedia.org/wiki?curid=2582187", "title": "Rossetto egiziano", "text": ""}
{"id": "2582188", "revid": "21880", "url": "https://it.wikipedia.org/wiki?curid=2582188", "title": "Pipistrello della frutta egiziano", "text": ""}
{"id": "2582192", "revid": "767487", "url": "https://it.wikipedia.org/wiki?curid=2582192", "title": "The Admirations", "text": "The Admirations \u00e8 un gruppo musicale statunitense dell'area di Chicago attivo fra il 1966 ed il 1968 e di genere rhythm and blues, soul e doo wop. \u00c8 conosciuto particolarmente per il brano \"The Bells of Rosa Rita\" (un brano eseguito a cappella anche da The Ovations).\nStoria.\nComponenti del gruppo erano i fratelli Kenneth (voce guida), Bruce e Ralph Childs affiancati da altri due musicisti, Myles \ne Smith. Kenneth Childs cantava in registro tenorile emulando Clarence Burke dei The Five Stairsteps, senza peraltro raggiungere i medesimi esiti di questi.\nTommie Johnson ed Herbert Butler li fecero debuttare nel 1966 per l'etichetta Paree Records con il singolo \"My Admiration for You\" / \"Heaven in Your Arms\". Insoddisfatti entrambi dell'esito della distribuzione, sia la Paree Records che i musicisti del gruppo decisero di interrompere il sodalizio.\nGli Admiration passarono allora alla Peaches Records che produsse loro \"You Left Me\". Il brano ebbe un certo riscontro sia pure su scala locale, comunque migliore rispetto alla precedente distribuzione. Questo non bast\u00f2 tuttavia a non far rinnovare il contratto al gruppo che pass\u00f2 ancora ad altra etichetta, stavolta la One-der-ful Records di George Leaner.\nCon questa casa discografica incisero il loro maggior successo, \"Wait Until I Get to Know You\" che super\u00f2 quello di \"You Left Me\".\nDistribuito nel 1967 fece conoscere su scala pi\u00f9 ampia il gruppo che nel 1968 incise ancora per la One-der-ful un altro singolo, \"Don't Leave Me\" / \"All for You\".\nA fine 1968 tuttavia il gruppo sciolse in conseguenza del fallimento della casa discografica. Alcuni componenti della \"band\" rimasero a suonare con il fratello di George Leaner, Ernie, per la Toddlin' Town Records."}
{"id": "2582197", "revid": "729019", "url": "https://it.wikipedia.org/wiki?curid=2582197", "title": "Federico Carlo Gravina", "text": "Mor\u00ec nel 1806 per le ferite riportate nella battaglia di Trafalgar di pochi mesi prima.\nBiografia.\nI primi anni.\nFederico Carlo Gravina Cruyllas dei principi di Montevago, nacque a Palermo da una nobile e antica famiglia siciliana di origini normanne. Suo padre era il principe Giovanni Gravina Moncada, mentre sua madre era Eleonora Napoli Monteaperto, dei principi di Resuttano.\nTerzo di cinque fratelli, come era d\u2019uso all\u2019epoca, il primogenito eredit\u00f2 i titoli, mentre gli ultrogeniti avrebbero intrapreso la carriera ecclesiastica, come Pietro che fu cardinale e arcivescovo di Palermo e Gabriele che fu vescovo di Catania e poi cappellano maggiore del Regno delle Due Sicilie; o militare, come Federico Carlo.\nDopo aver compiuto i primi studi a Roma, il 18 settembre 1776 si arruol\u00f2 nella marina spagnola diventando subito guardiamarina del dipartimento marittimo di Cadice. Imbarcato sul vascello \"San Jos\u00e9\" il 2 marzo 1776, venne promosso poco dopo alfiere di fregata e destinato alla fregata \"Clara\", compresa nella squadra dell'ammiraglio marchese Fernando Everardo Casa-Tilly con la quale giunse in Brasile scortando la spedizione di Pedro Cort\u00e9s y Calder\u00f3n de Ceballos che occup\u00f2 l'isola di Santa Catalina, intimando quindi la resa la castello di Asunci\u00f3n. Dopo l'affondamento della \"Clara\" a seguito di guasti di manovra, il principe Gravina torn\u00f2 sulla \"San Jos\u00e9\" per poi passare alla \"San D\u00e1maso\" con la quale fece ritorno a Cadice; qui il 23 maggio 1778 venne promosso alfiere di vascello.\nNominato Tenente di fregata nel 1779 (anno in cui la Spagna dichiar\u00f2 guerra con l'Inghilterra), Federico Carlo Gravina ottenne il comando dello sciabecco \"San Luis\" e la promozione a Tenente di vascello col corrispettivo comando della fattoria marittima di Algeciras nel 1780. Nel 1781 prese parte alla Spedizione di Minorca per poi tornare ai suoi incarichi.\nI primi scontri.\nCapitano di fregata al comando della \"San Cristobal\", nel 1782 partecip\u00f2 all'Assedio di Gibilterra, pass\u00f2 quindi al comando della \"Santisima Trinid\u00e0d\" per la battaglia del capo Espartel e quindi prese parte alle operazioni contro Algeri e all'impresa di Tolone del 1793, durante la quale fu ferito gravemente. Per i suoi meriti, nel 1800 venne nominato ammiraglio e, dopo l'alleanza della Spagna con l'Impero Napoleonico, partecip\u00f2 nel 1802 alla spedizione di S. Domingo.\nLa battaglia di Trafalgar.\nDopo essere stato ambasciatore a Parigi nel 1805, in quello stesso anno combatt\u00e9 a Capo Finisterra e a Trafalgar a bordo del vascello \"Pr\u00ecncipe de Asturias\" in qualit\u00e0 di viceammiraglio della Flotta Combinata e comandante dei 15 velieri spagnoli presenti in loco.\nDurante la battaglia la sua nave fu abbordata da tre vascelli britannici che la misero a ferro e fuoco e decimarono l'equipaggio.\nGravina fu messo in salvo da un veliero francese, ma sub\u00ec una ferita al braccio sinistro che, non curata adeguatamente, lo port\u00f2 alla morte pochi mesi dopo essere stato promosso Capit\u00e1n general de la Armada.\nFu sepolto nel Panteon de Marinos Ilustres, a San Fernando presso Cadice, costruito appositamente per conservare le memorie di questo ammiraglio spagnolo venuto da Palermo. La citt\u00e0 di Palermo gli ha dedicato una targa che cita il seguente testo:\nA 3 SETTEMBRE 1755\nACCOLSE QUESTA CASA I PRIMI VAGITI\nDI FEDERICO GRAVINA\nDE' PRINCIPI DI MONTEVAGO\nIL QUALE\nCAPITANANDO IL NAVILIO DI SPAGNA\nCADDE DA PRODE A TRAFALGAR\nDEGNO DEL SUO NEMICO ORAZIO NELSON\nMA NON FELICE UGUALMENTE\nDI MORIR VINCITORE\nPER LA PROPRIA TERRA NATALE\nRiconoscimenti.\nL'esploratore spagnolo Jacinto Caama\u00f1o gli intitol\u00f2 le Gravina Islands, in Alaska (USA)."}
{"id": "2582198", "revid": "110157", "url": "https://it.wikipedia.org/wiki?curid=2582198", "title": "G\u0103rmen", "text": "G\u0103rmen () \u00e8 un comune bulgaro situato nel distretto di Blagoevgrad di 16.379 abitanti (dati 2009).\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2582199", "revid": "1987129", "url": "https://it.wikipedia.org/wiki?curid=2582199", "title": "Artiere ippico", "text": "L'artiere ippico \u00e8 colui che cura le attivit\u00e0 di manutenzione delle strutture di ricovero e di addestramento, di cura psicofisica ed igiene del cavallo, di governo, dell'alimentazione e di allenamento con lavoro a terra e in sella.\nGoverno della mano.\nL'insieme di tutte quelle pratiche tecniche che quotidianamente devono essere eseguite sul cavallo per dare pulizia al suo corpo e mantenerlo in salute ed in efficienza va sotto il nome \"governo della mano\".\nTutte queste operazioni oltre a contribuire alla pulizia e alla salute del cavallo operano una tonica azione di massaggio sul corpo dell'animale, agendo beneficamente sui muscoli e sulla circolazione.\nIl cavallo viene sottoposto solitamente alle operazioni di governo due volte al giorno: al mattino quando \u00e8 tratto dalla scuderia e successivamente dopo il lavoro, al momento del rientro.\nLa pulizia del mattino \u00e8 in genere rapida e sommaria (si prepara il soggetto per il lavoro): si spazzolano il dorso, le reni, la groppa e gli arti per allontanare la polvere. La polvere potrebbe creare attrito durante le fasi del lavoro e sfociare in fiaccature. Si d\u00e0 una passata con la brusca alla criniera e alla coda, si lavano gli zoccoli e con una spugna si puliscono gli occhi, le narici e le labbra. Inoltre si controllano le condizioni psicofisiche del cavallo: eventuali lesioni o sintomi di malattie, ingrossamenti di arti. Inoltre il cavallo potrebbe essere svogliato o iperattivo: si debbono controllare e nel caso segnalare tutti gli aspetti ritenuti non normali. Nel caso si notassero delle divergenze dal quotidiano si opter\u00e0 per un diverso tipo di lavoro o addirittura di mantenere il cavallo a riposo.\nInfine si pulisce la suola dello zoccolo con il curasnette, e ingrassandone leggermente la parete.\nToelettatura.\nLa toelettatura vera e propria \u00e8 riservata invece a dopo gli esercizi e deve essere accurata e minuziosa, questa operazione comprende vari momenti:\nPer favorire il raffreddamento del corpo ed evitare che la sudorazione continui in scuderia, si fa passeggiare il cavallo una decina di minuti, prima di ricoverarlo. \u00c8 opportuno comunque nel caso vi fosse un'alta sudorazione procedere alla rimozione di quest'ultimo mediante raschietto, asciugandolo poi con un boccione di paglia o uno strofinaccio frizionando energicamente, sulle masse muscolari. Nel caso: viste le condizioni climatiche sarebbe opportuno coprire l'animale con la propria coperta.\nPrendere la striglia, e passarla energicamente sulle parti molli del corpo del cavallo (si tralasciano quindi testa, gambe e genitali) facendo dei movimenti circolari, nella direzione del pelo. \u00c8 buona regola essere metodici, iniziando dal collo, passando alla schiena, ai fianchi e infine alla parte posteriore (attenzione alla sicurezza: mantenersi sempre lateralmente, per evitare di prendere qualche calcio). In questo modo oltre a fare un bel massaggio al corpo del cavallo, si smuove lo sporco che c'\u00e8 in profondit\u00e0 e si stimolano le ghiandole sebacee della pelle, che secernono una specie di olio naturale (il sebo) indispensabile per rendere impermeabile e lucido il mantello. Ogni tanto battere a striglia su una superficie dura, per pulirla dallo sporco che ha accumulato.\nAl contrario della striglia, la brusca va usata con forza, facendola passare con ampi movimenti del braccio su tutto il corpo del cavallo e ripulendola ogni 5-6 passate, sui denti della striglia. La criniera (prima da un lato, poi dall'altro) e la coda (tenuta sollevata e con le giuste precauzioni) vanno bruscate con energia e con cura. In corrispondenza della testa la brusca deve essere naturalmente usata con delicatezza, avendo cura di non ferire gli occhi, il naso o le labbra.\nCon la spugna bagnata o ogni volta sciaquata nell'apposito secchio tenuto a portata di mano, si provvede a lavare gli occhi, il naso, le labbra. Quando passiamo alla spugnatura dei genitali e delle natiche \u00e8 opportuno utilizzare una spugna a parte, magari di diverso colore per distinguerla.\nCon l'apposito pettine si riordinano i crini della criniere e della coda; quest'ultima viene frequentemente tagliata e sfoltita. Medesima operazione viene effettuata anche sulla criniera con il solo uso del pettine e senza l'utilizzo di forbice.\nOra possiamo procedere alla rimozione di eventuali larve presenti sul pelo, spesso anche dopo tutte queste operazioni alcuni tipi di larve riescono ancora a rimanere attaccate al pelo. Procederemo allora alla loro rimozione con una pietra pomice e un pettine a trama fitta.\nSi passa ora alla cura dei piedi (come dice un saggio proverbio: \"no foot, no horse\"). Fare innanzitutto un controllo generale: valutare la lunghezza dell'unghia, lo stato del ferro e dei chiodi. Poi, quando scivoliamo con le mani lungo la gamba del cavallo per raggiungere lo zoccolo, approfittiamo per sentire se c'\u00e8 qualche rigonfiamento o una parte particolarmente calda: segnale che c'\u00e8 qualche problema di salute! Alzare poi il piede, pulire lo zoccolo con il nettapiedi e finire il lavoro con una spazzolina dura (spesso \u00e8 integrata al curasnette). Controllare che non ci siano ferite da medicare e che tutto sia sano: il fettone ad esempio non deve apparire molle e non deve avere un cattivo odore. Accertarsi che il ferro sia attaccato saldamente oppure, se il cavallo \u00e8 scalzo, che la l'unghia non si sia rotta, non sia troppo corta o non sia pareggiata bene. Valutare dunque se \u00e8 il caso di chiamare il maniscalco. Se lo zoccolo appare secco, si pu\u00f2 ingrassare con grasso, olio di fegato di merluzzo o catrame naturale, utilizzando un pennello. \nGli attrezzi.\nGli attrezzi di cui si avvale l'artiere per la pulizia dell'equino sono:"}
{"id": "2582200", "revid": "1522738", "url": "https://it.wikipedia.org/wiki?curid=2582200", "title": "Goce Del\u010dev", "text": "Goce Del\u010dev (in bulgaro \u0413\u043e\u0446\u0435 \u0414\u0435\u043b\u0447\u0435\u0432) \u00e8 un comune bulgaro situato nel distretto di Blagoevgrad di 36.019 abitanti (dati 2009).\nLocalit\u00e0.\nIl comune \u00e8 formato dall'insieme delle seguenti localit\u00e0:\nSport.\nCalcio.\nLa squadra principale \u00e8 il Profesionalen Futbolen Klub Pirin Goce Del\u010dev."}
{"id": "2582203", "revid": "287204", "url": "https://it.wikipedia.org/wiki?curid=2582203", "title": "T\u00fcrkmeneli", "text": "T\u00fcrkmeneli \u00e8 la regione, situata nel nord dell'Iraq, in cui risiedono i turcomanni, popolazioni di origine turca. La capitale storica \u00e8 Kirkuk.\nStoria.\nLe origini dei turcomanni iracheni sono da ricercare nei primi insediamenti di genti turche in Mesopotamia nel corso del XI e del XII secolo. Essi sono distribuiti prevalentemente nell'Iraq settentrionale, in particolare nelle regioni di Mosul, di Kirkuk, di Arbil, di Salah al-Din e di Diyala. Minoranze turcomanne risiedono anche a Baghdad. I turcomanni sono principalmente di religione musulmana.\nIl regime di Saddam Hussein, nel corso delle sue campagne di arabizzazione, ha agito in modo da alterare la composizione demografica di queste zone, costringendo curdi e turcomanni ad emigrare per essere sostituiti da arabi provenienti dal sud dell'Iraq; restrizioni sull'uso della lingua turca furono applicate agli inizi degli anni settanta, in favore di quella araba. Durante il regime, decine di migliaia di membri delle comunit\u00e0 turcomanne vennero costrette ad abbandonare i \npropri luoghi natii.\nIl giorno 24 aprile 1995 fu fondato l'Iraqi Turkmen Front (ITF) come rappresentante dei diritti dei turcomanni in Iraq. Molte delle zone tradizionalmente abitate da turcomanni sono oggi popolate in maggioranza da curdi o da arabi. La capitale storica Kirkuk \u00e8 rivendicata dal Kurdistan iracheno come parte del proprio territorio.\nLingua.\nLa lingua ufficiale nelle regioni che compongono il Turkmeneli \u00e8 l'arabo, in quanto lingua ufficiale della Repubblica dell'Iraq ed \u00e8 comunemente parlato dalla popolazione di origine araba. Tuttavia, i turcomanni usano l'arabo come seconda lingua; infatti viene usato pi\u00f9 comunemente come lingua parlata un dialetto vicino all'azero e come lingua scritta il turco standard. Nella regione sono diffusi anche il curdo e l'aramaico, parlati rispettivamente dalla popolazione curda e da quella assira."}
{"id": "2582204", "revid": "113229066", "url": "https://it.wikipedia.org/wiki?curid=2582204", "title": "Palazzo Sarcinelli (Conegliano)", "text": "Palazzo Sarcinelli \u00e8 un edificio rinascimentale di Conegliano, ubicato nel centro storico, in \"Contrada Granda\" (via XX Settembre). \u00c8 sede della galleria d'arte cittadina e di molti eventi culturali.\nStoria.\nPalazzo Sarcinelli fu costruito nel 1518 da un ramo della famiglia Sarcinelli, quello di Ceneda (l'altro era quello di Serravalle), facente capo a Antonio Sarcinelli. Su modello della coeva dimora rinascimentale di Serravalle, anche quella coneglianese dei Sarcinelli di Ceneda era tra le pi\u00f9 sfarzose dell'intero centro storico.\nNei secoli di maggior splendore la nobile famiglia ospit\u00f2 nella sua sede coneglianese personaggi di rilievo come Bona Sforza (1556), Massimiliano III d'Austria ed Enrico III di Francia (1574).\nNel XX secolo diventa propriet\u00e0 comunale e, a partire dal 1988, il palazzo, gi\u00e0 sede della biblioteca comunale (trasferita negli anni 2000), \u00e8 diventato la sede della Galleria d'arte moderna e contemporanea, fondata sotto la guida di Marco Goldin, che la diresse fino al 2002. L'istituzione ha ospitato mostre dedicate ad artisti quali Davide Orler, Alberto Giaquinto, Piero Guccione, Gianfranco Ferroni, Nino Springolo, Paolo Vallorz, Franco Sarnari, Ennio Morlotti, Graham Vivian Sutherland, Mario Schifano, Luca Crocicchi, Vasco Bendini, Guido Strazza, Fabrizio Clerici, Armando Pizzinato, Claudio Olivieri ed Ernesto Mattiuzzi.\nIl palazzo \u00e8 stato restaurato negli anni 2008-2009.\nDal 26 febbraio al 20 giugno 2010 ha ospitato l'importante mostra \"Cima da Conegliano: poeta del paesaggio\", curata da Giovanni Carlo Federico Villa, e dall'11 novembre 2011 al 15 aprile 2012 \"Bernardo Bellotto: il Canaletto delle corti europee\", curata da Dario Succi. Pi\u00f9 recentemente \u00e8 stato sede di un ciclo di mostre curate da Giandomenico Romanelli: dal 1\u00ba marzo al 29 giugno 2014 \"Un Cinquecento inquieto: da Cima da Conegliano al rogo di Riccardo Perucolo\", co-curata da Giorgio Fossaluzza, dal 7 marzo al 28 giugno 2015 \"Carpaccio: Vittore e Benedetto da Venezia all'Istria\", dal 20 febbraio al 17 luglio 2016 \"I Vivarini: lo splendore della pittura tra Gotico e Rinascimento\", dal 25 febbraio al 18 giugno 2017 \"Bellini e i belliniani: dall'Accademia dei Concordi di Rovigo\", dal 2 febbraio al 24 giugno 2018 \"Teodoro Wolf Ferrari: la modernit\u00e0 del paesaggio\", co-curata da Franca Lugato. Dal 10 ottobre 2019 al 2 febbraio 2020 ha ospitato la mostra \"Dagli Impressionisti a Picasso\", con opere provenienti dalla Johannesburg Art Gallery nell'omonima citt\u00e0 sudafricana.\nDescrizione.\nDi tradizionale impianto cinquecentesco, Palazzo Sarcinelli ha un'imponente facciata su tre livelli.\nAl piano terra un portico \u00e8 aperto da cinque arcate a tutto sesto, i cui pilastri presentano degli elementi scultorei, con una testa per lato tra elementi floreali. Sotto vanno segnalati il portale rettangolare affiancato da due colonne corinzie e la presenza di un mezzanino.\nAl piano nobile, al di sopra di un marcapiano, tra due coppie di monofore a tutto sesto in cornice lapidea, \u00e8 presente un'elegante quadrifora relativa al salone centrale: questa \u00e8 sostenuta da tre colonnine ioniche in marmo rosa e anch'essa inserita in cornice lapidea. Tutte le aperture del primo piano sono dotate di balaustra.\nIl secondo piano \u00e8 costituito da un sottotetto con aperture quadrate rispettanti la simmetria della facciata; in alto un cornicione dentellato percorre tutta la lunghezza della facciata.\nInternamente alcuni saloni sono abbelliti da stucchi e bassorilievi, in accordo col prestigio degli storici proprietari."}
{"id": "2582210", "revid": "86343", "url": "https://it.wikipedia.org/wiki?curid=2582210", "title": "Antioquia", "text": ""}
{"id": "2582212", "revid": "286870", "url": "https://it.wikipedia.org/wiki?curid=2582212", "title": "Sta-prest", "text": ""}
{"id": "2582213", "revid": "307923", "url": "https://it.wikipedia.org/wiki?curid=2582213", "title": "Arauca", "text": ""}
{"id": "2582220", "revid": "307923", "url": "https://it.wikipedia.org/wiki?curid=2582220", "title": "Caquet\u00e1", "text": ""}
{"id": "2582221", "revid": "86343", "url": "https://it.wikipedia.org/wiki?curid=2582221", "title": "Casanare", "text": ""}
{"id": "2582223", "revid": "86343", "url": "https://it.wikipedia.org/wiki?curid=2582223", "title": "Cauca", "text": ""}
{"id": "2582224", "revid": "86343", "url": "https://it.wikipedia.org/wiki?curid=2582224", "title": "Cesar (Colombia)", "text": ""}
{"id": "2582226", "revid": "86343", "url": "https://it.wikipedia.org/wiki?curid=2582226", "title": "Choc\u00f3", "text": ""}
{"id": "2582228", "revid": "318966", "url": "https://it.wikipedia.org/wiki?curid=2582228", "title": "Vespignano", "text": ""}
{"id": "2582230", "revid": "86343", "url": "https://it.wikipedia.org/wiki?curid=2582230", "title": "Cundinamarca", "text": ""}
{"id": "2582231", "revid": "86343", "url": "https://it.wikipedia.org/wiki?curid=2582231", "title": "Guain\u00eda", "text": ""}
{"id": "2582234", "revid": "86343", "url": "https://it.wikipedia.org/wiki?curid=2582234", "title": "Guaviare", "text": ""}
{"id": "2582235", "revid": "86343", "url": "https://it.wikipedia.org/wiki?curid=2582235", "title": "Huila", "text": ""}
{"id": "2582237", "revid": "86343", "url": "https://it.wikipedia.org/wiki?curid=2582237", "title": "La Guajira", "text": ""}
{"id": "2582242", "revid": "86343", "url": "https://it.wikipedia.org/wiki?curid=2582242", "title": "Magdalena (Colombia)", "text": ""}
{"id": "2582244", "revid": "86343", "url": "https://it.wikipedia.org/wiki?curid=2582244", "title": "Meta (dipartimento Colombia)", "text": ""}
{"id": "2582247", "revid": "599013", "url": "https://it.wikipedia.org/wiki?curid=2582247", "title": "Nari\u00f1o", "text": ""}
{"id": "2582248", "revid": "86343", "url": "https://it.wikipedia.org/wiki?curid=2582248", "title": "Norte de Santander", "text": ""}
{"id": "2582256", "revid": "6923", "url": "https://it.wikipedia.org/wiki?curid=2582256", "title": "Hospitalet de Llobregat", "text": ""}
{"id": "2582258", "revid": "6923", "url": "https://it.wikipedia.org/wiki?curid=2582258", "title": "Esplugas de Llobregat", "text": ""}
{"id": "2582259", "revid": "287204", "url": "https://it.wikipedia.org/wiki?curid=2582259", "title": "Cornell\u00e1 de Llobregat", "text": ""}
{"id": "2582261", "revid": "6923", "url": "https://it.wikipedia.org/wiki?curid=2582261", "title": "San Juan Desp\u00ed", "text": ""}
{"id": "2582262", "revid": "121511", "url": "https://it.wikipedia.org/wiki?curid=2582262", "title": "Robert L. Surtees", "text": ""}
{"id": "2582265", "revid": "6923", "url": "https://it.wikipedia.org/wiki?curid=2582265", "title": "San Justo Desvern", "text": ""}
{"id": "2582266", "revid": "6923", "url": "https://it.wikipedia.org/wiki?curid=2582266", "title": "San Fel\u00edu de Llobregat", "text": ""}
{"id": "2582268", "revid": "6923", "url": "https://it.wikipedia.org/wiki?curid=2582268", "title": "Bajo Llobregat", "text": ""}
{"id": "2582269", "revid": "765341", "url": "https://it.wikipedia.org/wiki?curid=2582269", "title": "Nazionale di pallacanestro femminile della Jugoslavia", "text": "La nazionale di pallacanestro femminile della Jugoslavia, selezione delle migliori giocatrici di pallacanestro di nazionalit\u00e0 jugoslava, ha rappresentato la Jugoslavia nelle competizioni internazionali di pallacanestro femminile organizzate dalla FIBA, nell'arco di tempo che va dal 1935, anno della sua affiliazione alla FIBA, al 2006, anno di scioglimento della Federazione cestistica di Serbia e Montenegro.\nTra il 2003 e il 2006 ha assunto il nome di nazionale di pallacanestro femminile di Serbia e Montenegro.\nStoria.\nNazionale della RSF Yugoslavia (1931-1991).\nLa nazionale femminile jugoslava era considerata come la terza forza mondiale, dietro a e , anche se non \u00e8 mai riuscita nell'impresa di salire sul gradino pi\u00f9 alto del podio nelle massime competizioni internazionali.&lt;br&gt;\nAlle Olimpiadi ha conquistato un Argento e un Bronzo, ai Mondiali una medaglia di argento, mentre agli Campionati Europei un totale di sei medaglie, con 4 argenti e 2 bronzi.\nNazionale di Serbia e Montenegro (1992-2006).\nNel periodo dal 1991 al 2006, in seguito alla dissoluzione della vecchia Repubblica Federale di Jugoslavia, e le conseguenti guerre jugoslave, ha partecipato alle competizioni internazionali come Nazionale della Confederazione di Serbia e Montenegro, con due denominazioni diverse:\nNell'estate del 2006, con l'indipendenza ottenuta dal Montenegro, la Serbia \u00e8 divenuta stato a s\u00e9, la Confederazione si \u00e8 sciolta, e di conseguenza la sua nazionale sportiva, dalla quale hanno avuto origine i due nuovi team nazionali:"}
{"id": "2582271", "revid": "357738", "url": "https://it.wikipedia.org/wiki?curid=2582271", "title": "Exitus", "text": ""}
{"id": "2582272", "revid": "6923", "url": "https://it.wikipedia.org/wiki?curid=2582272", "title": "Santa Perpetua de Moguda", "text": ""}
{"id": "2582274", "revid": "180559", "url": "https://it.wikipedia.org/wiki?curid=2582274", "title": "Nazionale di pallacanestro femminile della Serbia e Montenegro", "text": ""}
{"id": "2582275", "revid": "1439131", "url": "https://it.wikipedia.org/wiki?curid=2582275", "title": "Great Wall Proteus", "text": "Il Great Wall Proteus \u00e8 un veicolo commerciale leggero prodotto dalla casa automobilistica cinese Great Wall Motors a partire dal 2004.\nContesto.\nAdotta un motore benzina 4 cilindri 2,4 litri di origine Mitsubishi 16V da 133 cavalli omologato Euro 3 e trazione anteriore con cambio manuale 5 rapporti. Viene prodotto in diverse configurazioni: le versioni per il trasporto persone dispongono da 6 a 15 posti mentre le versioni furgonate ospitano da 3 a 4 passeggeri e un vano di carico fino a 7,8 metri cubi."}
{"id": "2582276", "revid": "3732", "url": "https://it.wikipedia.org/wiki?curid=2582276", "title": "Stampa rosa", "text": "La stampa rosa \u00e8 il genere editoriale che si occupa principalmente della pubblicazione di opere letterarie o periodici d'informazione destinati al pubblico femminile.\nPer quanto riguarda le opere, sono generalmente costituite dalla letteratura rosa e dai fotoromanzi, prodotti che privilegiano, spesso in modo parossistico, la componente romantica delle storie narrate.\nI periodici d'informazione della stampa rosa, comunemente definiti cronaca rosa, si occupano dei personaggi del mondo dello spettacolo o, pi\u00f9 in generale, della vita privata dei personaggi pubblici. \nEssendo destinati ad uno stesso pubblico, vi \u00e8 spesso commistione tra i due sottogeneri editoriali. Ad esempio, i periodici rosa pubblicano, a puntate, romanzi rosa e, sovente, questi ultimi prendono a modello per i loro personaggi, in maniera pi\u00f9 o meno velata, i protagonisti del \"gossip\"."}
{"id": "2582277", "revid": "122294222", "url": "https://it.wikipedia.org/wiki?curid=2582277", "title": "Nazionale di pallacanestro femminile della Serbia", "text": "La nazionale di pallacanestro femminile della Serbia, \u00e8 la selezione delle migliori giocatrici di pallacanestro di nazionalit\u00e0 serba gestita dalla KSS, e partecipa, rappresentando la Serbia, ai tornei internazionali femminili di pallacanestro per nazioni gestiti dalla FIBA.\nAttualmente \u00e8 allenata da Marina Maljkovi\u0107.\nStoria.\nNel periodo compreso tra il 1935 e il 1991, anno di inizio delle guerre, che hanno portato alla disgregazione la Repubblica Socialista Federale di Jugoslavia, la Serbia ha fatto parte della forte Nazionale jugoslava.\nIn seguito, e fino al 2006, ha partecipato alle competizioni internazionali dapprima come Nazionale di Jugoslavia, in seguito di Serbia e Montenegro.\nIl team serbo, formatosi nel 2006, dopo lo scioglimento della Confederazione serbomontenegrina, \u00e8 considerato l'erede diretto della nazionale cestista jugoslava, viste le numerose giocatrici che ne hanno fatto parte, contribuendo a mantenere viva la tradizione cestista che ha svolto un ruolo importante nella storia di questa nazione.\nNel 2015, un'ulteriore disgregazione, in quanto, con il riconoscimento da parte della FIBA, nasce la rappresentativa kosovara, formatasi con atlete provenienti dalla nazionale serba.\nLe sue medaglie, rispettivamente nel 2009 ai Giochi del Mediterraneo, nel 2015 all'EuroBasket, e nel 2016 alle Olimpiadi."}
{"id": "2582278", "revid": "399", "url": "https://it.wikipedia.org/wiki?curid=2582278", "title": "Disco d'Argento", "text": ""}
{"id": "2582279", "revid": "86343", "url": "https://it.wikipedia.org/wiki?curid=2582279", "title": "Quind\u00edo", "text": ""}
{"id": "2582281", "revid": "857138", "url": "https://it.wikipedia.org/wiki?curid=2582281", "title": "Risaralda", "text": ""}
{"id": "2582284", "revid": "86343", "url": "https://it.wikipedia.org/wiki?curid=2582284", "title": "San Andr\u00e9s y Providencia", "text": ""}
{"id": "2582285", "revid": "86343", "url": "https://it.wikipedia.org/wiki?curid=2582285", "title": "Santander (Colombia)", "text": ""}
{"id": "2582287", "revid": "86343", "url": "https://it.wikipedia.org/wiki?curid=2582287", "title": "Tolima", "text": ""}
{"id": "2582290", "revid": "86343", "url": "https://it.wikipedia.org/wiki?curid=2582290", "title": "Vichada", "text": ""}
{"id": "2582293", "revid": "86343", "url": "https://it.wikipedia.org/wiki?curid=2582293", "title": "Atl\u00e1ntico", "text": ""}
{"id": "2582300", "revid": "352448", "url": "https://it.wikipedia.org/wiki?curid=2582300", "title": "Caso strumentale", "text": ""}
{"id": "2582301", "revid": "352448", "url": "https://it.wikipedia.org/wiki?curid=2582301", "title": "Caso ergativo", "text": ""}
{"id": "2582303", "revid": "767487", "url": "https://it.wikipedia.org/wiki?curid=2582303", "title": "Caribbean Basterds (Caraibi &amp; bastardi)", "text": "Caribbean Basterds (Caraibi &amp; bastardi) \u00e8 un film del 2010 diretto da Enzo G. Castellari, ambientato ad Isla Margarita, in Venezuela, uscito nelle sale italiane il 20 agosto 2010 distribuito da Warner Bros. Italia.\nIl titolo richiama quello in inglese di \"Bastardi senza gloria\" (\"Inglourious Basterds\") di Quentin Tarantino, che a sua volta richiamava \"Quel maledetto treno blindato\" dello stesso Castellari che in America fu distribuito con il titolo \"Inglorious Bastards\".\nTrama.\nRoy e Linda sono due giovani ragazzi di buona famiglia, ricchi e annoiati, grazie ai soldi della loro famiglia, che si occupa di vendere armi da guerra. Ma dopo una lite col padre, Roy sente l'ingiustizia di quell'agio causato dalla morte di migliaia di civili, e assieme a Linda e al fidanzato di lei Jos\u00e9, iniziano a giocare pericolosamente, terrorizzando gli amici dei loro genitori ispirandosi al film \"Arancia meccanica\". Cercati dalla polizia e, a causa di un colpo sbagliato, anche dai narcotrafficanti dell'isola, si ritrovano a dover scappare ormai senza speranze, vittime dei loro stessi giochi.\nRiferimenti.\nIl film abbonda di riferimenti ad altre pellicole, in particolare ad \"Arancia meccanica\". Viene omaggiato anche \"Il buono, il brutto, il cattivo\", quando uno dei personaggi dice \"Vado, li ammazzo e torno!\", ovvero la stessa frase che Eli Wallach dice a Clint Eastwood in quel film; \u00e8 anche un riferimento al \"film omonimo\", diretto peraltro dallo stesso Castellari."}
{"id": "2582310", "revid": "1428919", "url": "https://it.wikipedia.org/wiki?curid=2582310", "title": "Vittorio Biagi", "text": "\u00c8 considerato \"il rappresentante pi\u00f9 valido e geniale della nuova espressione coreutica italiana\".\nStudia danza classica a Genova e alla \"Scala\" di Milano, dove esordisce come solista.\nA 18 anni viene scritturato da Maurice B\u00e9jart nel Ballet du XXe si\u00e8cle (Bruxelles) dove rimarr\u00e0 dal 1959 al 1966. Nel 1967-68 \u00e8 \"danseur \u00e9toile\" nel Balletto dell'Op\u00e9ra di Parigi, dove balla \"Schiaccianoci\". Nel 1969 si trasferisce a Lione, dove crea il \"Ballet de Lyon\", che dirige per 7 anni.\nLe sue pi\u00f9 importanti coreografie di questi anni sono: \"Pulsazione\", \"Settima sinfonia di Beethoven\", \"Romeo e Giulietta\", \"Alexander Niewsky\".\nRientrato in Italia, nel 1977 fonda l'\"Aterballetto\", e nel 1978 la \"Compagnia Danza Prospettiva\"."}
{"id": "2582312", "revid": "124572121", "url": "https://it.wikipedia.org/wiki?curid=2582312", "title": "Carlo Mazzantini (scrittore)", "text": "Biografia.\nScrittore, poeta e storico del Fascismo, \u00e8 stato un combattente della Repubblica Sociale Italiana (RSI) alla quale aderisce all'et\u00e0 di 17 anni, all'indomani dell'armistizio dell'8 settembre 1943, militando nella 63\u00aa Legione CC.NN. d'Assalto \"Tagliamento\".\nAl termine del conflitto si laurea in scienze politiche con una tesi in diritto internazionale sul nascente Stato d'Israele. Si trasferisce quindi all'estero, insegnando al Liceo Italiano di Tangeri e all'Universit\u00e0 di Galway in Irlanda. Nel 1957 sposa la pittrice irlandese Anne Donnelly dalla quale ha quattro figlie fra cui Margaret, la celebre scrittrice, e l'attrice Giselda Volodi.\nTornato in Italia, diviene redattore all'Enciclopedia Treccani e si trasferisce nella casa di campagna vicino Tivoli, citt\u00e0 nella quale muore ed \u00e8 sepolto. Le sue opere narrano dell'esperienza nella RSI e delle riflessioni storiche che ne scaturirono. Fu Giordano Bruno Guerri, allora direttore della narrativa italiana presso Arnoldo Mondadori Editore a far s\u00ec che venisse pubblicato il primo romanzo \"A cercar la bella morte\" (1986), pietra miliare nel panorama letterario italiano sulle esperienze dirette di quel periodo storico.\nNonostante la sua appartenenza alla \u201cparte sbagliata\u201d, vissuta senza nessuna vergogna o pentimento (come ebbe a dire lui stesso), Mazzantini \u00e8 stato forse il primo o comunque fra i principali fautori della pacificazione nazionale. Fu iscritto prima come indipendente nelle liste del Partito Radicale di Marco Pannella - l'unico leader di sinistra che rispose a Mazzantini, una volta ricevuto il suo romanzo - nel 1986, e l'anno successivo si iscrisse al partito, da lui ritenuto \u00abnecessario alla Sinistra italiana\u00bb."}
{"id": "2582313", "revid": "499531", "url": "https://it.wikipedia.org/wiki?curid=2582313", "title": "Vardenafil", "text": "Vardenafil \u00e8 un inibitore della fosfodiesterasi PDE5 usato per curare l'impotenza (disfunzione erettile) ed \u00e8 commercializzato sotto il nome di \"Levitra\" (Bayer AG) e \"Vivanza\" (GSK).\nStoria.\nLanciato in Italia nel 2003, Vardenafil era inizialmente commercializzato tra Bayer Pharmaceuticals e GSK con il nome di \"Levitra\" e \"Vivanza\". Dal 2005, la copromozione dei diritti di GSK su \"Levitra\" \u00e8 stata acquisita da Bayer in molti mercati all'infuori di quello americano. In Italia Bayer vende il Vardenafil come \"Levitra\": precedentemente al 2005, GSK lo vendeva come \"Vivanza\", dato che la legislazione europea ne consentiva il co-marketing.\nIl vardenafil nel tempo \u00e8 stato oggetto di fenomeni di disease mongering, come anche i suoi simili, dal momento che spesso \u00e8 usato fuori dai precisi e rigidi criteri medici di trattamento della disfunzione erettile, quanto piuttosto per uso ricreazionale come ormai una rilevante letteratura scientifica sugli inibitori della fosfodiesterasi-5 documenta.\nIndicazioni.\nIndicato nel trattamento della disfunzione erettile, definita come incapacit\u00e0 a raggiungere o mantenere un'erezione idonea per un'attivit\u00e0 sessuale soddisfacente. \u00c8 necessaria la stimolazione sessuale perch\u00e9 il vardenafil possa essere efficace .\n\u00c8 utilizzato nel trattamento della riabilitazione della disfunzione erettile conseguente a prostatectomia radicale per carcinoma prostatico .\nDosi.\nIl Vardenafil \u00e8 disponibile in dosi da 2,5\u00a0mg, 5\u00a0mg, 10\u00a0mg, e 20\u00a0mg in un blister circolare. La dose normale di partenza \u00e8 di 10\u00a0mg al bisogno (circa equivalente a 50\u00a0mg di Sildenafil), salvo diversa prescrizione medica: in base all\u2019efficacia e alla tollerabilit\u00e0, la dose di partenza pu\u00f2 essere aumentata a 20\u00a0mg oppure ridotta a 5\u00a0mg. Vardenafil dovrebbe essere assunto dai 25 ai 60 minuti prima dell'attivit\u00e0 sessuale, con una dose massima di una al giorno. In molti pazienti il farmaco \u00e8 efficace anche dopo 10-15 minuti, a seguito di stimolazione sessuale. In alcuni paesi, come l'Italia e il Regno Unito, sono disponibili solo alcuni dosaggi (5\u00a0mg, 10\u00a0mg, e 20\u00a0mg)."}
{"id": "2582317", "revid": "729019", "url": "https://it.wikipedia.org/wiki?curid=2582317", "title": "Alby (metropolitana di Stoccolma)", "text": "Alby \u00e8 una stazione della metropolitana di Stoccolma.\n\u00c8 situata nel comune di Botkyrka, zona periferica esterna al comune di Stoccolma ma facente comunque parte della pi\u00f9 vasta Contea di Stoccolma. La stazione si trova sul tracciato della linea rossa T13 della rete metroviaria locale, tra le fermate Fittja e Hallunda.\nLa sua apertura \u00e8 avvenuta il 12 gennaio 1975, in concomitanza con l'ampliamento della tratta da Fittja fino all'attuale capolinea di Norsborg.\nLa piattaforma \u00e8 sotterranea, collocata ad una profondit\u00e0 di 25 metri sotto il livello del suolo. \u00c8 possibile accedervi da due entrate, ubicate presso il centro commerciale \"Alby centrum\" e presso la strada \"Langsmansbacken\". La progettazione della stazione venne affidata all'architetto Michael Granit, mentre i suoi interni furono decorati dall'artista Olle \u00c4ngkvist.\nL'utilizzo medio quotidiano durante un normale giorno feriale \u00e8 pari a 5.600 persone circa."}
{"id": "2582321", "revid": "110157", "url": "https://it.wikipedia.org/wiki?curid=2582321", "title": "Langenhagen", "text": "Langenhagen \u00e8 una citt\u00e0 di 51.691 abitanti della Bassa Sassonia, in Germania.\nAppartiene alla Regione di Hannover (targa H).\nLangenhagen si fregia del titolo di \"Comune indipendente\" (\"Selbst\u00e4ndige Gemeinde\")."}
{"id": "2582323", "revid": "124654725", "url": "https://it.wikipedia.org/wiki?curid=2582323", "title": "Walcheren", "text": "Walcheren \u00e8 un'ex-isola del delta del Reno, della Mosa e della Schelda, si trova nella provincia della Zelanda (Paesi Bassi) e si affaccia sull'estuario della Schelda. L'isola \u00e8 situata tra l'estuario della Schelda orientale a nord e quello della Schelda occidentale a sud, ed ha la forma approssimativa di un rombo. \nConformazione del territorio.\nLa parte che si affaccia sul Mare del Nord \u00e8 composto per la maggior parte di dune, mentre il resto della linea costiera \u00e8 formata da dicchi.\nCon le ex isole di Noord-Beveland e Zuid-Beveland, in seguito ai lavori del piano Delta costituisce oggi una penisola che, insieme alla Schelda orientale, separa la foce della Schelda dal resto del delta del Reno, della Mosa e della Schelda.\nCitt\u00e0.\nLe citt\u00e0 maggiori sono la capitale Middelburg, posta al centro dell'isola, e Flessinga. La terza citt\u00e0 per popolazione e grandezza \u00e8 invece Veere.\nAltre localit\u00e0 note sono la stazione balneare di Domburg e il villaggio costiero di Westkapelle.\nStoria.\nAntichit\u00e0.\nGi\u00e0 nell'epoca romana, l'isola era un punto di partenza per le navi dirette in Gran Bretagna\ned aveva un tempio della dea Nehalennia che era famosa per i suoi poteri di calmare le acque del Mare del Nord. I Romani la chiamavano \"Wallacra\", un termine che \u00e8 possibile associare a Walha, il nome che veniva usato per le persone straniere. Walcheren era inoltre la sede del Vichingo Harald, di origine danese, che conquist\u00f2 gli odierni Paesi Bassi con il suo compatriota Rorik (anche chiamato Rurik) nel nono secolo.\nSono state formulate numerose teorie al riguardo di Walcheren. Una fra queste menziona Walcheren come la sede di Ade, descritto da Omero.\nMedioevo.\nDurante il Medioevo la prosperit\u00e0 and\u00f2 in declino. L'economia fu ferma, con l'eccezione dell'agricoltura.\nGuerre napoleoniche.\nA partire dal 30 luglio 1809, una forza armata britannica di 39.000 uomini sbarc\u00f2 a Walcheren, con lo scopo di aiutare gli Austriaci nella loro guerra contro Napoleone, e attaccare la flotta francese ormeggiata a Flushing (Flessinga). La spedizione fu un disastro - gli Austriaci nel frattempo vennero sconfitti nella Battaglia di Wagram e chiesero un armistizio, mentre la flotta francese si spost\u00f2 ad Anversa. La Gran Bretagna perse pi\u00f9 di 4.000 uomini per malaria. La forza armata venne ritirata a dicembre.\nSeconda guerra mondiale.\nPosta strategicamente alla foce della Schelda, Walcheren fu la chiave che permise l'uso del porto di Anversa, collocato sulla sponda destra dell'estuario meridionale del fiume. \u00c8 stata contesa nel 1940 fra le truppe olandesi e tedesche, e successivamente nel 1944 nella Battaglia dell'Isola di Walcheren, la quarta e ultima fase della Battaglia della Schelda. Il 3 ottobre 1944 la Royal Air Force (RAF) bombard\u00f2 la diga di Westkapelle causando l'inondazione dell'isola di Walcheren. La 2\u00aa Divisione di Fanteria Canadese liber\u00f2 la Zuid-Beveland avvicinandosi in tal modo all'isola il 31 ottobre 1944. Il piano era di attraversare il Canale Slooe, ma le truppe di testa della 5\u00aa Brigata di Fanteria Canadese scoprirono che i loro mezzi anfibi d'assalto erano completamente inutili a causa del fango profondo del canale.\nL'unica via aperta era la strada rialzata di Walcheren, un ponte lungo un miglio che collegava la Zuid-Beveland all'isola. Il Reggimento Black Watch Canadese sped\u00ec una propria Compagnia all'assalto del ponte la sera del 31 ottobre, ma venne respinta. I Calgary Highlanders mandarono allora due proprie compagnie in rapida successione, la seconda delle quali riusc\u00ec a stabilire per breve tempo una \"testa di ponte\" sull'isola.\nTuttavia gli Highlanders furono infine respinti, con 64 tra morti e feriti. \nIl Reggimento \"de Maisonneuve\" li sostitu\u00ec successivamente sulla strada rialzata, seguito dal 1\u00ba Battaglione, Glasgow Highlanders della 52\u00aa Divisione di Fanteria britannica. Nel frattempo, il 1\u00b0 novembre 1944, i Commandos Britannici sbarcarono nel villaggio di Westkapelle, sul lato occidentale dell'isola, allo scopo di mettere a tacere le batterie costiere tedesche che si affacciavano sulla Schelda. L'assalto anfibio (denominato Operazione Infatuate) si rivel\u00f2 un successo e l'8 novembre tutta la resistenza tedesca sull'isola era cessata.\nIl diluvio.\nLa notte fra il 31 gennaio e il 1\u00ba febbraio 1953 la Zelanda fu colpita da una distruttiva inondazione, anche se Walcheren grazie alla sua protezione fu in parte risparmiata. Per\u00f2, in previsione di futuri lavori, si cre\u00f2 una barriera sul delta del fiume che caus\u00f2 l'alluvione.\nWalcheren oggi.\nWalcheren \u00e8 un'area prevalentemente rurale. Le due pi\u00f9 grandi citt\u00e0 sull'isola sono Flessinga e Middelburg e a nord vi si trova la citt\u00e0 storica di Veere sulle sponde dell'omonimo lago.\nWalcheren dal 1\u00ba gennaio 1997 \u00e8 stato diviso in tre divisioni amministrative: Middelburg, Veere e Flessinga, con a capoluogo le omonime citt\u00e0."}
{"id": "2582324", "revid": "1305772", "url": "https://it.wikipedia.org/wiki?curid=2582324", "title": "Katamari Forever", "text": " \u00e8 un videogioco rompicapo del 2009 sviluppato e pubblicato da Namco Bandai Games per PlayStation 3, facente parte della serie \"Katamari\".\nModalit\u00e0 di gioco.\nPrimo titolo della serie \"Katamari\" per PlayStation 3, il gioco presenta una grafica full HD. In \"Katamari Forever\" sono presenti una serie di filtri per modificare la grafica del gioco."}
{"id": "2582325", "revid": "74801", "url": "https://it.wikipedia.org/wiki?curid=2582325", "title": "Ibbenb\u00fcren", "text": "Ibbenb\u00fcren \u00e8 una citt\u00e0 di abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di M\u00fcnster ed al circondario (\"Kreis\") di Steinfurt (targa ST).\nIbbenb\u00fcren si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\")."}
{"id": "2582327", "revid": "110157", "url": "https://it.wikipedia.org/wiki?curid=2582327", "title": "Stella di classe S", "text": "Una stella di tipo S (classe spettrale S) \u00e8 una stella gigante affine alle stelle di classe K5-M ma che si differenzia da esse per la presenza, oltre che delle linee del biossido di titanio comuni anche alle giganti rosse, delle bande dell'ossido di zirconio. Il nome deriva dal fatto che nell'atmosfera stellare risultano rintracciabili gli elementi prodotti tramite il processo S (cattura neutronica lenta), come l'ittrio e il tecnezio; sono presenti, seppure pi\u00f9 raramente, anche tracce di cianogeno e litio. La gran parte di queste stelle sono variabili a lungo periodo.\n\u00c8 stato proposto che le stelle di classe S costituiscano uno stadio intermedio in cui le stelle giganti del ramo asintotico (stelle AGB) si trasformino da normali stelle di classe M a stelle al carbonio di classe C-N. Le stelle AGB normalmente si trovano in una fase in cui fondono l'idrogeno in un guscio sovrastante il nucleo, ma a causa di fenomeni noti come \"dredge-up\" possono temporaneamente fondere una parte dell'elio prodotto nel guscio.\nLe stelle di tipo S sono in genere \"pi\u00f9 rosse\" delle loro controparti di classe K o M con la stessa temperatura fotosferica. La variabile mireide \u00e8 la stella di tipo S pi\u00f9 brillante del cielo, e varia di spettro dalla sottoclasse S7 alla S10, talvolta alla classe intermedia MS; presenta linee degli ossidi di zirconio, vanadio e titanio. Un altro esempio di questo tipo di stelle \u00e8 S Ursae Majoris."}
{"id": "2582330", "revid": "76963", "url": "https://it.wikipedia.org/wiki?curid=2582330", "title": "Italia ultimo atto", "text": ""}
{"id": "2582334", "revid": "339392", "url": "https://it.wikipedia.org/wiki?curid=2582334", "title": "Stella di classe spettrale S", "text": ""}
{"id": "2582348", "revid": "193425", "url": "https://it.wikipedia.org/wiki?curid=2582348", "title": "M/S Gabriella", "text": ""}
{"id": "2582349", "revid": "104218509", "url": "https://it.wikipedia.org/wiki?curid=2582349", "title": "Capo Teulada", "text": "Il capo Teulada (conosciuto dai latini come \"Chersonesum Promontorium\") \u00e8 un promontorio situato in Sardegna sullo stretto denominato canale di Sardegna. \n\u00c8 la parte terminale della penisola di Corte Arresi, in territorio del comune di Teulada, nella parte sud occidentale dell'Isola di cui costituisce l'estrema punta meridionale. \n\u00c8 collegato alla terraferma tramite l'istmo di Bocca Forti dove secondo gli archeologi si trovava l'antico insediamento romano di \"Tegula\" . \nPareti a picco sul mare, spiagge di sabbia bianca con dune e una costa rocciosa, caratterizzano questo estremo lembo di terra sarda, in buona parte occupato dal poligono militare di Teulada.\nPolitica.\nDa anni gli abitanti del luogo, comitati locali, movimenti e partiti indipendentisti chiedono lo smantellamento del poligono militare e la cancellazione di ogni servit\u00f9, con la bonifica dell'area interessata, per ottenere la restituzione della stessa a bene comune."}
{"id": "2582351", "revid": "1318658", "url": "https://it.wikipedia.org/wiki?curid=2582351", "title": "Convenzione sul patrimonio dell'umanit\u00e0", "text": "La Convenzione sul patrimonio dell'umanit\u00e0 o anche \"del patrimonio mondiale\", \u00e8 una convenzione internazionale per l'identificazione, la protezione e la conservazione del patrimonio mondiale culturale e naturale considerato di importanza per tutta l'umanit\u00e0. La convenzione venne adottata dalla conferenza generale dell'UNESCO il 16 novembre 1972.\nStoria.\nL'idea di creare un movimento internazionale per la protezione di siti di importanza mondiale apparve inizialmente dopo la prima guerra mondiale, quando ci si \u00e8 resi conto dell'imponenza della devastazione.\nLa necessit\u00e0 di proteggere i siti culturali nacque con la decisione di costruire la diga di Assuan, in Egitto, con la conseguente inondazione dei templi di Abu Simbel. Nel 1959, su richiesta dei governi egiziano e sudanese, l'UNESCO lanci\u00f2 una campagna internazionale. Il risultato delle ricerche e delle consultazioni internazionali fu la realizzazione di un progetto che fece storia: i templi di Abu Simbel e di File furono letteralmente segati in pezzi, smontati, trasportati fuori dall'area di inondazione, e rimontati dove sono ancora oggi visitabili e rappresentano ancora una fra le pi\u00f9 importanti mete turistiche del pianeta.\nTutta la campagna cost\u00f2 80 milioni di dollari, la cui met\u00e0 fu finanziata da circa 50 diversi Paesi. Questo progetto fece capire l'importanza della cooperazione internazionale per la conservazione del patrimonio culturale universale.\nA seguito di Abu Simbel iniziarono una serie di progetti di cooperazione internazionale per la salvaguardia di altri siti importanti come Venezia (in Italia), Mohenjo-daro (in Pakistan) e Borobodur (in Indonesia). L'UNESCO ha quindi iniziato a lavorare con il neofondato International Council on Monuments and Sites (\"Consiglio internazionale su siti e monumenti, ICOMOS) alla prima bozza della Convenzione sulla conservazione del patrimonio culturale\").\nL'idea di inserire nella Convenzione anche il patrimonio ambientale venne dagli Stati Uniti d'America, che durante una conferenza presso la Casa Bianca nel 1965 incit\u00f2 la creazione di una \u201cAssociazione per il patrimonio mondiale\u201d. L'Associazione avrebbe dovuto stimolare la cooperazione internazionale nella conservazione delle \u201caree di eccezionale valore scenico, naturale e siti storici\u201d. Nonostante questa posizione degli USA possa sembrare fuori luogo ora (visto che lo stesso Paese sembra essere lontano dai temi ambientali) lo si spiega con il fatto che gli USA avrebbero avuto un posto molto marginale in una Convenzione internazionale che protegge siti storici o culturali.\nNel 1968 l'IUCN svilupp\u00f2 una proposta simile a quella degli USA per i suoi membri. Queste idee vennero presentate a Stoccolma nel 1972 alla Conferenza sull'ambiente umano delle Nazioni Unite, dove un testo venne accettato dai Paesi partecipanti, ed adottato dall'UNESCO, con il nome di Convenzione sul patrimonio dell'umanit\u00e0.\nContenuto della Convenzione.\nIl testo della Convenzione risente molto dell'approccio culturale anche nel suo approccio alla conservazione del patrimonio naturale. Tale approccio era tipico del periodo ma \u00e8 stato anche fortemente influenzato dalla presenza dell'UNESCO. La Convenzione infatti considera il patrimonio culturale e ambientale come \"il legame tra il nostro passato, ci\u00f2 che siamo ora, e ci\u00f2 che passeremo alle generazioni future\". Il patrimonio culturale ed ambientale hanno importanza anche in quanto da sempre fonte di ispirazione della mente umana, punti di riferimento importanti per l'umanit\u00e0, rappresentano insomma la nostra stessa identit\u00e0.\nUn altro punto importante della Convenzione, e piuttosto innovativo per i tempi in cui fu elaborata, \u00e8 la dichiarazione che un sito importante \u00e8 patrimonio mondiale, ossia di tutta l'umanit\u00e0 indipendentemente da dove si trovi. Firmando la Convenzione, infatti, le Parti si impegnano a riconoscere che, una volta iscritti nella lista della Convenzione, la protezione dei loro siti diventa un dovere della comunit\u00e0 internazionale tutta.\nIl testo cita \u201c\"Sia pure in pieno rispetto della sovranit\u00e0 degli stati nei cui territori il patrimonio culturale e naturale [\u2026] sia situato, e senza pregiudicare i diritti di propriet\u00e0 forniti dalla legislazione nazionale, gli Stati Parte di questa Convenzione riconoscono che tale patrimonio costituisce un patrimonio mondiale per la cui protezione tutta la comunit\u00e0 internazionale ha il dovere di cooperare\"\u201d.\nFunzionamento della Convenzione.\nL'Assemblea generale di tutti gli Stati membri della Convenzione si riunisce durante le conferenze generali dell'UNESCO. L'Assemblea elegge i membri del Comitato per il patrimonio dell'umanit\u00e0 e concorda le quote di partecipazione dei Paesi al World Heritage Fund, ossia il fondo finanziario della Convenzione. I lavori della Convenzione sono portati avanti dal Comitato per il patrimonio dell'umanit\u00e0 (\"World Heritage Committe\") che \u00e8 formato dai rappresentanti dei 21 Paesi eletti dall'Assemblea generale. Il Comitato rimane in carica per 4 anni e si riunisce una volta l'anno.\nIl Comitato \u00e8 responsabile di definire l'utilizzo dei fondi del \"World Heritage Fund\", decide l'iscrizione o meno dei siti candidati nella \"World Heritage List\", ossia la lista della Convenzione, ha il potere di consultare organizzazioni esterne alla Convenzione e di richiedere ai Paesi membri di migliorare la gestione dei propri siti quando necessario. Il Comitato decide anche sulla iscrizione e sulla cancellazione dei siti nella \"Danger List\", nonch\u00e9 la cancellazione di un sito dalla \"World Heritage List\". Per la prima volta nella storia della Convenzione, a Siviglia nel 2009, il Comitato ha deciso la cancellazione di un sito dalla lista. Il sito era quello della citt\u00e0 di Dresda, in Germania.\nIl Comitato, inoltre, nomina il Bureau, un organo formato dai rappresentanti di 7 Stati Membri, i quali hanno il compito di coordinare il lavoro del Comitato organizzandone i lavori e le riunioni. Il Bureau ha durata di un anno. Nel 2013 il Bureau della Convenzione era presieduto dalla Cambogia ed aveva come vicepresidenti l'Algeria, la Colombia, il Senegal, la Svizzera e la Thailandia, mentre il rapporteur era la Serbia. I 21 Stati del Comitato nel 2013 erano: Algeria, Cambogia, Colombia, Emirati Arabi Uniti, Estonia, Etiopia, Francia, Germania, Giappone, India, Iraq, Malaysia, Mali, Messico, Qatar, Russia, Senegal, Serbia, Sudafrica, Svizzera, Thailandia.\nIl ruolo dell'UNESCO nella Convenzione \u00e8 principalmente quello di:\nCriteri.\nPer essere incluso nella lista ufficiale della Convenzione, la Lista dei patrimoni dell'umanit\u00e0, un sito deve presentare valori di universalit\u00e0, unicit\u00e0 ed insostituibilit\u00e0 (nel caso andassero perduti) stabiliti dalla Convenzione stessa. Fino al 2004 i criteri erano solo sei in ambito culturale e quattro in ambito naturalistico. Dal 2005 esiste un insieme di 10 criteri, che vale per entrambe le tipologie di sito.\nIl Comitato del patrimonio dell'umanit\u00e0, un gruppo ristretto di 21 Stati membri nominati dall'Assemblea generale i quali rimangono in carica per un termine di 4 anni, prende in considerazione le candidature dei siti proposti dai vari Paesi e, sulla base anche delle posizioni tecniche e scientifiche delle Organizzazioni preposte, decide se inserire o meno i siti candidati all'interno della lista.\nCriteri di selezione:\nDal 1992 il risultato delle interazioni tra l'uomo e l'ambiente pu\u00f2 essere riconosciuto come paesaggio culturale.\nI siti in pericolo: la \"Danger List\".\nNonostante lo status di protezione e gli sforzi internazionali per proteggere i 690 siti della Lista Patrimonio dell'Umanit\u00e0, lo stato di conservazione di alcuni siti pu\u00f2 comunque essere messo in pericolo da fattori difficili da controllare. Le cause di queste minacce possono essere le pi\u00f9 varie: dalle guerre ai terremoti o altri disastri naturali, dall'inquinamento al bracconaggio o all'abusivismo. Per questo motivo alcuni siti sono stati inseriti in una lista chiamata \"Danger List\" che elenca i siti appunto in pericolo.\nSono inclusi nella \"Danger List\" i siti \u201c\"per la cui conservazione sono necessarie delle importanti operazioni\"\u201d, un criterio apparentemente piuttosto soggettivo che infatti viene utilizzato in maniera diversa. Mentre alcuni paesi cercano di includere i propri siti nella \"Danger List\" in modo da ottenere supporto da parte della comunit\u00e0 internazionale, altri cercano di evitare di avere siti nella lista in modo da non dare una cattiva immagine del proprio Paese.\nL'obiettivo principale della \"Danger List\" \u00e8 infatti quello di veicolare l'informazione verso la comunit\u00e0 internazionale la quale deve in qualche modo farsi carico del problema ed agire in supporto di tali siti in pericolo, indipendentemente dal Paese in cui si trovino. Il pericolo, che pu\u00f2 essere reale o potenziale, deve essere analizzato in maniera scientifica in modo da poter sviluppare un programma di misure correttive da mettere in atto. Un sistema di monitoraggio dei risultati deve anche essere organizzato.\nAlcuni esempi possono essere quelli dei palazzi reali di Abomey, in Benin, che furono iscritti direttamente nella \"Danger List\" quando entrarono a fare parte della Lista Patrimonio Mondiale nel 1985. Da allora \u00e8 stato finanziato un programma di restauro che ha riportato gli edifici ad un livello di protezione tale da non essere pi\u00f9 a rischio. Cos\u00ec come sono state restaurate le moschee di Timbuct\u00f9, in Mali, messe a rischio dall'avanzare del deserto; o anche gli edifici gotici e barocchi della citt\u00e0 di Ragusa di Dalmazia, sono stati restaurati dai danni della guerra.\nPi\u00f9 complessi sono generalmente i pericoli delle aree naturali dove non sempre si riesce a restaurare i danni o fermare le cause di pericolo. Un caso \u00e8 quello delle concessioni minerarie in aree originariamente parte della Riserva naturale del Monte Nimba, un'area forestale tra Guinea e Costa d'Avorio tra le pi\u00f9 importanti di tutta l'Africa Occidentale. Possiamo anche citare la difficolt\u00e0 che la comunit\u00e0 internazionale incontra nel cercare di controllare i rischi posti dalla pesca insostenibile e dall'invasione di specie aliene nelle isole Gal\u00e1pagos, al largo delle coste dell'Ecuador.\nAlcuni esempi di successo possono invece essere considerati quello del Parco Nazionale Royal Chitwan, in Nepal, dove sopravvivono circa 400 esemplari di rinoceronte indiano. Il Comitato sul Patrimonio dell'Umanit\u00e0 chiese alla Banca Asiatica di Sviluppo e al Governo nepalese di rivedere lo studio di impatto ambientale che di fatto consentiva la deviazione del corso del fiume Rapti. La revisione diede ragione al Comitato, si rese conto che la popolazione di rinoceronti sarebbe stata messa a rischio e blocc\u00f2 il progetto.\nIn un modo simile si riusc\u00ec a salvare le Piramidi di Giza in Egitto dalla costruzione di un'autostrada; il sito archeologico di Delfi, in Grecia, da un impianto per la lavorazione dell'alluminio; il centro storico di Cartagena, in Colombia, dall'abusivismo e molti altri siti. Un esempio finito male \u00e8 quello della citt\u00e0 di Dresda, in Germania, che dopo essere stata inclusa nella \"Danger List\" per molto tempo a causa di una serie di nuove infrastrutture per il trasporto pubblico in zone protette, dopo molti richiami da parte del Comitato, \u00e8 stata definitivamente de-listata (ossia cancellata) nel 2009."}
{"id": "2582353", "revid": "287204", "url": "https://it.wikipedia.org/wiki?curid=2582353", "title": "Vermont Frost Heaves", "text": "I Vermont Frost Heaves sono stati una squadra di pallacanestro con sede a Cornwall, nello stato del Vermont. Fondati nel 2005, hanno militato per due stagioni nell'ABA 2000, vincendo il titolo di lega nel 2007 e nel 2008. L'anno successivo sono entrati nella neonata Premier Basketball League, nella quale hanno giocato anche nel 2010."}
{"id": "2582357", "revid": "339392", "url": "https://it.wikipedia.org/wiki?curid=2582357", "title": "Pro Belvedere Vercelli", "text": ""}
{"id": "2582360", "revid": "764903", "url": "https://it.wikipedia.org/wiki?curid=2582360", "title": "Valentina Shevchenko", "text": ""}
{"id": "2582362", "revid": "98077", "url": "https://it.wikipedia.org/wiki?curid=2582362", "title": "Societ\u00e0 per le Strade Ferrate Calabro-Sicule", "text": ""}
{"id": "2582364", "revid": "98077", "url": "https://it.wikipedia.org/wiki?curid=2582364", "title": "Strada ferrata Vittorio Emanuele", "text": ""}
{"id": "2582365", "revid": "287204", "url": "https://it.wikipedia.org/wiki?curid=2582365", "title": "Gran Premio di superbike di Misano Adriatico 2009", "text": "Il Gran Premio di superbike di Misano Adriatico 2009 \u00e8 stata l'ottava prova del campionato mondiale Superbike 2009, si svolse sul circuito di Misano.\nLa pole position \u00e8 di una motocicletta Ducati, quella del team Guandalini Racing con il ceco Jakub Smr\u017e, che interrompe cos\u00ec la serie di pole stagionali di Spies.\nIn gara 1 il tempo \u00e8 variabile, perch\u00e9 ha piovuto da poco (la pista \u00e8 ancora bagnata), ma dopo pochi giri le moto, partite con gomme da bagnato, \"puliscono\" la traiettoria dall'acqua e devono effettuare il primo flag-to-flag nella storia del mondiale Superbike, cio\u00e8 andare ai box e spostarsi in sella ad un'altra moto con le gomme adatte. In questo frangente a Rea, partito gi\u00e0 dai box per un problema tecnico, e al compagno Checa si spegne il motore alla ripartenza, e la loro gara \u00e8 compromessa. Il vincitore alla fine \u00e8 Spies, in grosse difficolt\u00e0 sul bagnato ma velocissimo sull'asciutto. \nGara 2 presenta la pista gi\u00e0 asciutta, e si crea un duello tra le due Ducati e la Honda di Rea. Haga \u00e8 in testa per molto tempo, ma viene superato da entrambi gli inseguitori e Rea centra la sua prima vittoria nel mondiale Superbike dopo una battaglia con Fabrizio, che riesce a sorpassare all'ultima curva."}
{"id": "2582369", "revid": "767487", "url": "https://it.wikipedia.org/wiki?curid=2582369", "title": "Quinto Pompeo Rufo", "text": "Biografia.\nCicerone scrisse che Pompeo fu uno degli oratori che aveva sentito in giovent\u00f9.\nFu un sostenitore del dittatore Lucio Cornelio Silla. Nel 100 a.C. fu tribuno della plebe; divenne pretore nel 91 a.C. e divenne console assieme a Silla nell'88 a.C.\nDopo gli scontri dovuti al tribuno della plebe Publio Sulpicio Rufo che videro la morte di suo figlio fugg\u00ec a Nola, dove incontr\u00f2 Silla e il suo esercito. Silla prese il comando nella guerra contro Mitridate e lasci\u00f2 Pompeo in carica dell'Italia. Dopo ci\u00f2 il senato ordin\u00f2 al console dell'anno precedente Gneo Pompeo Strabone, padre del pi\u00f9 famoso Gneo Pompeo Magno di consegnargli l'esercito. Ma Strabone, contrariato, prima di consegnargli l'esercito lo fece uccidere. Silla lasci\u00f2 perdere questo episodio perch\u00e9 era in viaggio per la Grecia.\nIl figlio Gneo Pompeo Rufo aveva sposato la figlia di Lucio Cornelio Silla, Cornelia, avuta con il matrimonio assieme alla zia di Gaio Giulio Cesare, il dittatore, Giulia minore."}
{"id": "2582373", "revid": "34222", "url": "https://it.wikipedia.org/wiki?curid=2582373", "title": "Bandiera kosovara", "text": ""}
{"id": "2582379", "revid": "94902", "url": "https://it.wikipedia.org/wiki?curid=2582379", "title": "Acque dolci", "text": ""}
{"id": "2582382", "revid": "34222", "url": "https://it.wikipedia.org/wiki?curid=2582382", "title": "Bandiera jugoslava", "text": ""}
{"id": "2582383", "revid": "34222", "url": "https://it.wikipedia.org/wiki?curid=2582383", "title": "Bandiera etiopica", "text": ""}
{"id": "2582385", "revid": "34222", "url": "https://it.wikipedia.org/wiki?curid=2582385", "title": "Bandiera ghanese", "text": ""}
{"id": "2582403", "revid": "729019", "url": "https://it.wikipedia.org/wiki?curid=2582403", "title": "Stazione di Loano", "text": "La stazione di Loano \u00e8 posta lungo la ferrovia Genova-Ventimiglia e serve la citt\u00e0 di Loano, nonch\u00e9 il suo comprensorio, molto fiorente dal punto di vista turistico.\nStoria.\nLa stazione fu attivata nel 1872. Il fabbricato viaggiatori, come molti altri esempi liguri, fu costruito nel 1936 dall'architetto Roberto Narducci.\nMovimento.\nLa stazione di Loano \u00e8 servita oltre che da treni regionali verso tutte le stazioni liguri, \u00e8 fermata di treni Regionali Veloci per Milano Centrale e Torino Porta Nuova e di una coppia di treni Intercity per Milano Centrale.\nIl governo centralizzato degli enti e delle funzioni della stazione \u00e8 gestito da un Apparato Centrale Elettrico ad Itinerari (ACEI) attivato il 27 ottobre 2014.\nServizi.\nLa stazione, che RFI include nella categoria \"silver\", dispone di:"}
{"id": "2582404", "revid": "34222", "url": "https://it.wikipedia.org/wiki?curid=2582404", "title": "Bandiera messicana", "text": ""}
{"id": "2582405", "revid": "34222", "url": "https://it.wikipedia.org/wiki?curid=2582405", "title": "Bandiera sudanese", "text": ""}
{"id": "2582406", "revid": "125442080", "url": "https://it.wikipedia.org/wiki?curid=2582406", "title": "Nissan 300ZX", "text": "La Nissan 300ZX, nota anche come Nissan Fairlady Z, \u00e8 una vettura sportiva prodotta dalla casa automobilistica nipponica Nissan. Essa comprende la prima e seconda generazione della 300 ZX, rispettivamente con le denominazioni dei telai \"Z31\" (prodotta dal 1983 al 1989) e \"Z32\" (prodotta dal 1989 al 2000).\nPrima generazione (1983-1989).\nPresentata il 16 settembre del 1983 in Giappone dall'allora presidente della Nissan Yutaka Katayama, il nome \"300ZX\" segue la convenzione numerica avviata con la 240Z. La \"\"X\" \u00e8 stata aggiunta al nome prendendo spunto dal modello 280ZX, che indicava la presenza, di serie o in opzione, di caratteristiche votate al comfort e al lusso non presenti nei modelli precedenti.\nIl nome \u00e8 stato utilizzato nella maggior parte dei mercati con poche eccezioni, compreso il mercato giapponese, dove \u00e8 stata venduta come \"Fairlady Z\"\".\nProgettata da Kazumasu Takagi e dal suo team di sviluppatori, la Z31 aveva un'aerodinamica migliorata e una maggiore potenza rispetto alla 280ZX. Il coefficiente di resistenza aerodinamica \u00e8 di 0,30 e la gamma motori era composta unicamente da propulsori V6 a benzina. Secondo Nissan, il nuovo motore V6 doveva mantenere lo spirito sportivo del sei cilindri in linea dell'originale Fairlady Z ma garantire anche maggiore efficienza e minori costi di gestione.\nMotore.\nLa Z31 utilizza un 3.0 litri V6 aspirato o turbo; con un unico albero a camme in testa. La Z31 aspirata eroga 160-165 CV e 236 Nm di coppia (VG30E) mentre la versione turbo eroga 200-205 CV e 308 Nm di coppia massima (VG30ET). \nTelaio e meccanica.\nIl telaio della Z31 si basava su quello della 280ZX, ma aveva nuove sospensioni a ruote indipendenti con schema MacPherson e un incremento della lunghezza del passo. I modelli turbo, con l'eccezione della Shiro Special Edition, avevano sospensioni regolabili elettronicamente (una delle prime auto all'epoca). Su richiesta era disponibile un quadro strumenti completamente digitale con doppio trip, comprensivo di dati quali velocit\u00e0, autonomia e percorrenza media. Completavano la dotazione la presenza di: cruise control, climatizzatore automatico, idroguida, indicatore forza G e bussola, specchi e sedili elettrici e riscaldabili, ecc.; degni di nota i comandi al volante per la radio e il cruise control. La Z31 era munita inoltre del Nissan Voice Warning System.\nVenne prodotta in versione a passo corto a due posti e a passo lungo con 2+2 posti (i posteriori erano di dimensioni ridotte). Come l'erede Z32, anche la Z31 fu prodotta in configurazione T-Top con doppio tetto asportabile.\nInoltre sono state introdotte la versione speciale 50\u00ba Anniversario che era incentrata sul lusso, per celebrare i 50 anni della societ\u00e0 nel 1984. Questa versione vantava di sedili in pelle pneumatici ed elettrici con sistema di gonfiaggio, oltre che a un impianto Hi-Fi con equalizzatore grafico e amplificatore per il riverbero del suono nei sedili anteriori con regolazione manuale d'intensit\u00e0 (bodysonic sound system).\nDal 1987 le versioni turbo furono dotate di differenziale a slittamento limitato e venne aggiornato il motore (VG30) sotto alcuni aspetti, come i canali di raffreddamento, nuovi pistoni completamente flottanti e l'utilizzo di punterie idrauliche. Dal 1988 le versioni turbo vennero aggiornate con il turbocompressore Garrett T25 a bassa inerzia che, assieme a un incremento del rapporto di compressione, port\u00f2 ad avere un lieve aumento di potenza e minor turbo lag rispetto alla precedente configurazione con il Garrett T3.\nLa versione Shiro Special Edition, introdotta nel 1988, vantava aggiornamenti orientati alle prestazioni; come assetto e molle pi\u00f9 rigide, barre antirollio maggiorate, differenziale a giunto viscoso, nuova presa d'aria frontale, sedili Recaro.\nIn Giappone, la Z31 fu venduta anche con altre motorizzazioni (2 litri) che le valsero l'appellativo di 200Z / 200ZG / 200ZS (VG20ET) o 200ZR (RB20DET).\nSeconda generazione (1989-2000).\nGenesi.\nNel 1984 Yutaka Kume, appena ottenuta la carica di presidente della Nissan, vara il \"Programma 901\" che prevede la realizzazione di una nuova gamma di vetture dinamicamente al top, sia per prestazioni sia per tecnologia, allo scopo di migliorare l'immagine della casa giapponese e attirare nuovi clienti. All'interno del Programma 901 rientra anche il progetto Z32, che avrebbe dato vita alla seconda generazione della 300ZX ed era guidato dall'ingegnere Shigeyuki Yamaoka.\nDato che la famiglia di sportive ZX (meglio note come Fairlady Z in Giappone) si posizionava al di sopra della famiglia SX (la serie Silvia) sia in termini di prezzi sia di contenuti, la nuova generazione di ZX doveva avere prestazioni superiori e una meccanica pi\u00f9 raffinata della Silvia/SX senza andare a intaccare la reputazione delle coup\u00e9 Skyline che venivano vendute in Giappone e si posizionavano all'apice della gamma sportiva; mantenendo quindi l'intento di creare nel contempo una comoda granturismo. Inizialmente venne studiato un layout a motore centrale in quanto come \"benchmarking\" venne scelta la Porsche 944 Turbo appena lanciata sul mercato, tuttavia tale soluzione avrebbe sacrificato notevolmente l'abilit\u00e0 interna e la possibilit\u00e0 di utilizzarla come vettura da tutti i giorni e per questo venne scartato per la nuova 300ZX (la soluzione prosegu\u00ec sotto forma di un altro progetto parallelo che diventer\u00e0 la Nissan MID4).\nVenne scartata anche l'idea di un motore V8 che avrebbe penalizzato i costi di gestione e incrementato inutilmente il peso, e si decise di non adottare la trazione integrale (a causa degli alberi di trasmissione che avrebbero alzato la sezione frontale del muso di 5 cm peggiorando l'aerodinamica).\nDopo varie ipotesi il primo ottobre del 1986 la direzione Nissan approv\u00f2 la Z32 imponendo: motore V6 derivato dalla Z31 in posizione anteriore-longitudinale con trazione posteriore, sospensioni multilink anteriori e posteriori, servosterzo ad azionamento progressivo, quattro ruote sterzanti a controllo elettronico (\"Super-HICAS)\" e due varianti di passo e lunghezza in modo da avere sia una versione a due posti pi\u00f9 prestazionale sia una a quattro posti pi\u00f9 comoda e pratica.\nIl design venne sviluppato tra il centro stile giapponese e quello americano in California e la proposta vincente fu quella realizzata da Isao Sono e Toshio Yamashita elaborata negli Stati Uniti in quanto ritenuta la pi\u00f9 originale. Inoltre fu una delle prime vetture progettate utilizzando i software CAD. Rispetto la vecchia Z31, la nuova Z32 aveva dimensioni minori ma un passo allungato per migliorare la distribuzione dei pesi e incrementare lo spazio dell'abitacolo. Quasi 5.000 ingegneri furono coinvolti tra il 1986 e il 1989 e fu costruito un centro di ricerca apposito in cui vennero ospitati tre supercomputer (CRAY-2) appositamente acquistati per i calcoli e le simulazioni dell'aerodinamica, telaio e geometria ed escursione delle sospensioni.\nLo sviluppo dur\u00f2 tre anni e la maggior parte dei collaudi venne effettuata all'estero soprattutto in Europa dove i prototipi giravano sul circuito del N\u00fcrburgring prendendo come riferimento i modelli Porsche 944 e 928 mentre in Nord America si svolsero sul Circuito di Laguna Seca e come benchmarking venne presa la Chevrolet Corvette. Nel maggio del 1989 erano quasi ultimati anche i lavori di ammodernamento della linea di produzione sita nello stabilimento Nissan Shatai in Giappone.\nEsordio.\nIl modello di produzione esordisce in Giappone il 10 luglio 1989 nelle varianti:\nLe differenze tra la versione a passo corto (Z32) e lungo (GZ32) sono la lunghezza della carrozzeria e la posizione del tappo del serbatoio. Sulla versione a passo corto \u00e8 posizionato sul lato sinistro poco dopo la portiera mentre sulla versione a passo lungo \u00e8 posizionato dietro al parafango poco prima del paraurti; tale soluzione era stata adottata per mantenere sufficientemente spazioso la zona abitacolo posteriore che ospitava i due posti supplementari.\nLa passo corto a due posti ha un interasse di 2,450 metri e una lunghezza di 4,310 metri mentre la versione a passo lungo ha un interasse di 2,570 metri e una lunghezza di 4,525 metri.\nGrazie all'estrema robustezza e rigidit\u00e0 torsionale del telaio, la Z32 poteva essere aperta in configurazione targa (nelle versioni \"T-Top)\" senza alcuna ripercussione negativa sulla precisione di guida.\nIl sistema di illuminazione fu all'avanguardia e rappresent\u00f2 un altro primato per l'epoca: proiettori anteriori poliellissoidali con vetro inclinati di 60 gradi, realizzati da ICHIKOH su progetto Nissan. Gli stessi fari vennero successivamente adottati sul restyling della Lamborghini Diablo.\nLa gamma motori era composta dal nuovo 3,0 litri (VG30DE), ora D.O.H.C. 24 valvole rispetto al precedente VG30E monoalbero usato sulla Z31. Sei cilindri a V di 60 gradi aspirato con accensione diretta (NDIS) e fasatura variabile (NVCS), che erogava 230 cavalli e 272,6 Nm di coppia a 4800 giri/min ed era abbinato a un cambio manuale a cinque rapporti o a un automatico a quattro rapporti.\nIl secondo motore era il nuovo 3.0 V6 TwinTurbo (VG30DETT) con doppio turbocompressore ibrido Garrett TB02/22, fasatura variabile (NVCS), quattro alberi a camme, due intercooler aria-aria e doppio impianto di scarico abbinato al cambio manuale a cinque rapporti o automatico a quattro rapporti; il motore erogante 280 cavalli e 388,3 Nm di coppia massima a 3600 giri/min nella versione per il mercato giapponese (potenza limitata in seguito a un accordo tra la JAMA - l'associazione costruttori di veicoli giapponesi e le case automobilistiche giapponesi). La Z32 fu cos\u00ec la prima auto al mondo dotata di turbocompressore e variatore di fase (lato aspirazione) assieme.\nTutti i modelli disponevano di quattro freni a disco ventilati con: pinze anteriori a quattro pistoncini, pinze posteriori in alluminio a due pistoncini contrapposti e ABS. \nIl sistema 4WS \"(Super-HICAS\"), cos\u00ec come il differenziale posteriore autobloccante, erano disponibili solo per i modelli TwinTurbo. Il sistema 4WS, all'epoca il pi\u00f9 avanzato al mondo e ancora oggi insuperato capace di agire sia in fase sia in controfase con le ruote anteriori; fino al 1993 era elettro-idraulico e funzionava con l'ausilio della pompa dell'idroguida e di una particolare valvola solenoide (HICAS); gestito comunque da un'unit\u00e0 di controllo che elaborava i dati trasmessi dai diversi sensori presenti (dall'angolo di sterzata alla velocit\u00e0 del veicolo). Dal 1994 il sistema 4WS divenne totalmente elettronico e la parte idraulica fu rimpiazzata da degli attuatori elettrici.\nLe versioni europee erano munite di un sistema di raffreddamento per l'olio del cambio, differenziale e idroguida.\nLa lista degli optional (di serie e non), tipiche di una granturismo di alta gamma dell'epoca, variava in base ai mercati di destinazione. Interni in pelle e alcantara, specchi e sedili regolabili elettricamente e riscaldabili, cruise control, climatizzatore automatico, ecc. Venne dotata di sospensioni a controllo elettronico della rigidit\u00e0 (con selettore manuale per il mercato USA, automatico EU).\nLe esportazione in Nord America partirono da fine 1989 come \"Model Year 1990\" mentre in Europa venne importata dalla primavera del 1990. Il modello americano era disponibile nelle versioni a passo corto e lungo con motore aspirato erogante 226 cavalli e biturbo da 300 cavalli mentre il modello europeo era disponibile nella sola versione a passo lungo 2+2 posti con il motore biturbo erogante 283 cavalli (limitati).\nNel 1992 venne introdotta la versione cabriolet denominata 300ZX Convertibile prodotta dal carrozziere American Specialty Cars che trasformava le 300ZX coup\u00e9 T-Top a passo corto in Cabrio rimuovendo il tetto e installando un nuovo rollbar e la capote in tela; gli esemplari erano stati progettati in collaborazione con la casa madre e venivano venduti direttamente dalle concessionarie Nissan sia in Nord America sia in Giappone.\nIn Nord America per\u00f2 le vendite furono deludenti, complice il cambio yen/dollaro e un mercato che stava cambiando. Nel 1994 furono venduti solo 6\u00a0246 esemplari e nel fine 1995 la casa annunci\u00f2 che le vendite della 300ZX sarebbero terminate all'inizio del 1996.\nAnche sul mercato europeo le vendite furono estremamente basse per via del prezzo elevato della vettura, nel Regno Unito nel 1993 ne vennero venduti solo 213 esemplari e nel 1994 terminarono le importazioni delle versioni con guida a destra. Nei restanti mercati europei venne venduta fino al 1997.\nIn Giappone la produzione prosegu\u00ec e nel fine 1998 venne presentato un leggero aggiornamento della gamma che vide l'introduzione di serie su tutti i modelli dei fari allo xenon, nuovo paraurti anteriore, oltre a un nuovo pacchetto estetico comprensivo di minigonne e spoiler posteriore maggiorato di serie sulla Version R e optional per il resto della gamma. La produzione termina ufficialmente nell'agosto del 2000.\nAttivit\u00e0 sportiva.\nLa 300ZX ha ottenuto molte vittorie, tra cui la serie 1986 Trans Am, la 12 ore di Sebring, la 24 Ore di Daytona nel 1994 e due campionati IMSA. Tuttavia, per politica e contestazioni di altre case di auto sportive, una controversa vittoria di classe GTS-1 alla 24 Ore di Le Mans lo stesso anno ha indotto l'International Motor Sports Association a dichiarare il motore twin turbo illegale per la futura concorrenza. Il 300ZX anche il E/BMS terr\u00e0 il record di velocit\u00e0 di 419,84\u00a0km/h dal 1991 al Bonneville Speed Trial.\nRiconoscimenti.\nNel corso della sua vita, la 300ZX \u00e8 stata premiata dalla critica di settore. Nel 1990 fu nominata l'auto pi\u00f9 stabile al mondo. \"Car and Driver\" l'ha messa tra le dieci migliori auto per sette anni consecutivi e \"Motor Trend\" le ha conferito il \"Import Car of the Year 1990.\""}
{"id": "2582407", "revid": "34222", "url": "https://it.wikipedia.org/wiki?curid=2582407", "title": "Bandiera marocchina", "text": ""}
{"id": "2582408", "revid": "34222", "url": "https://it.wikipedia.org/wiki?curid=2582408", "title": "Bandiera somala", "text": ""}
{"id": "2582409", "revid": "34222", "url": "https://it.wikipedia.org/wiki?curid=2582409", "title": "Bandiera eritrea", "text": ""}
{"id": "2582410", "revid": "34222", "url": "https://it.wikipedia.org/wiki?curid=2582410", "title": "Bandiera egiziana", "text": ""}
{"id": "2582412", "revid": "34222", "url": "https://it.wikipedia.org/wiki?curid=2582412", "title": "Bandiera cubana", "text": ""}
{"id": "2582413", "revid": "767487", "url": "https://it.wikipedia.org/wiki?curid=2582413", "title": "Newrante", "text": "Newrante \u00e8 il secondo album della rock band italiana The Styles. Il disco \u00e8 stato interamente prodotto dal cantante della band, Guido Style nello studio della band, lo Style Studio. L'uscita dell'album \u00e8 anticipata dal singolo \"Newrante\", in rotazione radiofonica dal 4 settembre 2009. Il video del singolo vede la collaborazione del duo VJ di MTV Francesco Mandelli e Fabrizio Biggio.\nL'album, con sonorit\u00e0 maggiormente elettroniche rispetto al passato, \u00e8 stato registrato interamente in italiano, nonostante le vecchie dichiarazioni della band riguardanti il desiderio di voler evitare tale lingua per offrire una maggiore esportabilit\u00e0 ai pezzi. Sono inoltre presenti due pezzi strumentali, \"Hitler's Vendetta\", che funge da intro all'album e da preludio a Newrante e \"Pig's Fly\". Da segnalare inoltre una traccia bonus, \"Credits\", che maschera sotto una base dance i crediti dell'album cantati in vocoder."}
{"id": "2582415", "revid": "34222", "url": "https://it.wikipedia.org/wiki?curid=2582415", "title": "Bandiera senegalese", "text": ""}
{"id": "2582416", "revid": "34222", "url": "https://it.wikipedia.org/wiki?curid=2582416", "title": "Bandiera camerunense", "text": ""}
{"id": "2582417", "revid": "287814", "url": "https://it.wikipedia.org/wiki?curid=2582417", "title": "Stefano Rivetti di Val Cervo", "text": "Biografia.\nFiglio del conte Ezio Oreste Rivetti di Valcervo, importante industriale laniero biellese, era erede di una famiglia nobiliare piemontese che da tempo aveva impiantato a Biella e nelle sue valli industrie laniere, il Lanificio Rivetti S.p.A., che fino agli anni '50 costituiva una delle maggiori imprese del settore.\nCon il padre Oreste decise di trasferire i propri interessi nel Golfo di Policastro, anche per usufruire dei notevoli incentivi dati dalla Cassa del Mezzogiorno.\nFond\u00f2 la \"Lini e Lane\", con attivit\u00e0 principale a Maratea, l'unico comune sulla costa tirrenica della Basilicata, regione che era il collegio elettorale del ministro Emilio Colombo, esponente molto influente della Democrazia Cristiana Gli altri stabilimenti furono collocati a Tortora e Praia a Mare, in provincia di Cosenza.\nL'esperienza industriale si rivel\u00f2 fallimentare: la \"Lini e Lane\" viene annoverata come un tipico esempio di \"cattedrale nel deserto\", cio\u00e8 di realt\u00e0 che aveva usufruito in modo massiccio di contributi a fondo perduto dal governo italiano senza riuscire a realizzare concretamente il progetto, a cui non corrispose uno sviluppo vero e proprio di attivit\u00e0 industriale. Il quotidiano del PCI l'Unit\u00e0 inizi\u00f2 nel 1963 una campagna stampa denunciando abusi nelle relazioni industriali compiuti dal conte Rivetti, che reag\u00ec con una querela.\nLa sua intraprendenza, lo port\u00f2 a compiere delle scelte che, con ogni probabilit\u00e0, rappresentarono dei momenti di forte agitazione, con una parte della classe dirigente politica e, della nomenclatura del tempo che mal digeriva la poliedricit\u00e0 dell\u2019imprenditore piemontese, dal particolare accento dovuto agli anni trascorsi a studiare in Germania. La sua \u201cdiscesa\u201d in politica scopr\u00ec i nervi ad una citt\u00e0 che si oppose al suo progetto amministrativo. L\u2019essere democristiano poi, non fece altro che aumentare l\u2019antipatia e i sospetti della sinistra, in un momento storico di forte contrapposizione politica.\nMigliore fortuna ebbero le imprese nel settore turismo, incentrate soprattutto su Maratea, unico comune sul mare della provincia di Potenza.\nIndro Montanelli il 4 settembre 1957 in un articolo sul Corriere della Sera, dal titolo \"Qualcuno ha svegliato Maratea in letargo\" scriveva: .\nRivetti realizz\u00f2 l'hotel di lusso \"Santavenere\", invitando a Maratea come turisti importanti personaggi e realizzando spettacoli con artisti famosi come Domenico Modugno, fino a spingere i registi del tempo a trasformare la bellissima citt\u00e0 di Maratea in un set cinematografico con la presenza di attori di fama internazionale, a cominciare da Anita Ekberg; seppure ostacolato da rivalit\u00e0 politiche locali e da una scarsa vocazione all'evoluzione del turismo. Nel 1965 fece anche dono al comune di una gigantesca statua, detta \"statua del Redentore\", collocata sul monte San Biagio che per\u00f2 fu completata solo quando le fortune industriali e finanziarie del conte erano ormai in fase di declino a causa della profonda crisi dei consumi del 1970 che colp\u00ec profondamente il settore tessile in tutto il paese: nel 1973 si ebbe da ultimo il maxi-sequestro di tutti i beni mobili e immobili di Rivetti sul territorio del golfo di Policastro.\nIl conte Rivetti era sposato con la principessa Francesca Barb\u00f2 Barbiano di Belgioioso, nota filosofa di area cattolica. La sua tomba si trova a Maratea nelle grotta dell'Angelo sottostante al monte san Biagio dove \u00e8 la statua del Cristo Redentore\nLa scelta di voler riposare in eterno sul monte, ove si innalza maestosa la statua del Cristo di Maratea, \u00e8 probabilmente il gesto pi\u00f9 efficace per far intendere inequivocabilmente il suo amore sconfinato verso la citt\u00e0."}
{"id": "2582420", "revid": "34222", "url": "https://it.wikipedia.org/wiki?curid=2582420", "title": "Bandiera birmana", "text": ""}
{"id": "2582423", "revid": "34222", "url": "https://it.wikipedia.org/wiki?curid=2582423", "title": "Bandiera portoghese", "text": ""}
{"id": "2582424", "revid": "34222", "url": "https://it.wikipedia.org/wiki?curid=2582424", "title": "Bandiera haitiana", "text": ""}
{"id": "2582425", "revid": "34222", "url": "https://it.wikipedia.org/wiki?curid=2582425", "title": "Bandiera guatemalteca", "text": ""}
{"id": "2582426", "revid": "34222", "url": "https://it.wikipedia.org/wiki?curid=2582426", "title": "Bandiera giamaicana", "text": ""}
{"id": "2582429", "revid": "2039709", "url": "https://it.wikipedia.org/wiki?curid=2582429", "title": "Il Fatto Quotidiano", "text": "il Fatto Quotidiano \u00e8 un quotidiano italiano fondato nel 2009 da Antonio Padellaro, il quale \u00e8 stato direttore dalla fondazione del giornale fino al 3 febbraio 2015, quando la direzione \u00e8 passata a Marco Travaglio, in precedenza condirettore e prima ancora vicedirettore. Ha una diffusione media di oltre copie e un lettorato medio di circa lettori.\nA giudizio di diversi osservatori (incluso il co-fondatore Michele Santoro) ha tenuto spesso posizioni vicine al Movimento 5 Stelle.\nStoria.\nGi\u00e0 nel maggio del 2008, dal blog \"voglioscendere.it\" del giornalista Marco Travaglio, fu annunciata la nascita del nuovo quotidiano. Dal 28 giugno 2009 and\u00f2 in linea il sito internet \"l'AnteFatto\", attraverso il quale i lettori furono costantemente aggiornati sui progressi della lunga fase preparatoria. Secondo quanto dichiarato nel primo numero, in circa tre mesi, il sito fu in grado di raggiungere tre milioni e mezzo di contatti. Contestualmente inizi\u00f2 anche la prima campagna abbonamenti, con la sottoscrizione da parte di circa 30.000 lettori.\nMercoled\u00ec 23 settembre 2009 il quotidiano fu mandato per la prima volta in stampa con il nome de \"Il Fatto Quotidiano\". Tale nome fu scelto in memoria del giornalista Enzo Biagi, conduttore del programma televisivo \"Il Fatto\". Il logo raffigurante uno strillone si ispira al quotidiano \"La Voce\", in omaggio al suo fondatore Indro Montanelli. Secondo la direzione del giornale, gi\u00e0 alle 8 del mattino, le copie erano pressoch\u00e9 esaurite in tutte le edicole. Per ovviare al problema, oltre a una ristampa disponibile nei giorni successivi, fu pubblicata la versione in formato elettronico del numero.\nNel primo editoriale del giornale, l'allora direttore Antonio Padellaro, in un articolo dal titolo \"Linea politica, la Costituzione\", dichiar\u00f2 la linea editoriale del giornale: \u00abCi chiedono: quale sar\u00e0 la vostra linea politica? Rispondiamo: la Costituzione della Repubblica\u00bb. Nello stesso editoriale il fondatore del quotidiano colloc\u00f2 \"il Fatto Quotidiano\" in un'area di opposizione, specificando: \u00abA\u00a0Berlusconi, certo, perch\u00e9 ha ridotto una grande democrazia in un sultanato degradante. Ma non faremo sconti ai dirigenti del\u00a0PD\u00a0e della multiforme sinistra che in tutti questi anni non sono riusciti a costruire uno straccio di alternativa\u00bb.\nSin dalle prime fasi, la societ\u00e0 editrice Editoriale Il Fatto S.p.a. manifest\u00f2 la volont\u00e0 di non avvalersi dei fondi pubblici all'editoria e di volersi sovvenzionare soltanto con i proventi della pubblicit\u00e0 e delle vendite. Per enfatizzare ci\u00f2, a partire dal numero di gioved\u00ec 21 gennaio 2010, al logo della testata fu aggiunta la frase \u00abNon riceve alcun finanziamento pubblico\u00bb. Il giornale ha comunque usufruito delle tariffe postali agevolate per i prodotti editoriali, sino alla loro abrogazione nell'aprile 2010. In un articolo di \"Libero\", datato 7 luglio 2012, si suppose che il 13 febbraio 2012 \"il Fatto\" potesse aver chiesto al Governo Monti un credito di imposta del 10% sulla carta acquistata e utilizzata, pari a 162.000 euro. La notizia non fu mai n\u00e9 confermata n\u00e9 smentita.\n2010: il consolidamento societario.\nA meno di cinque mesi dal lancio del giornale, col crescere delle esigenze, il 1\u00ba febbraio gli uffici si spostarono da via Orazio 10 alla pi\u00f9 grande e moderna redazione di via Valadier 42. Alla fine dello stesso mese, il 28 febbraio 2010, fu lanciato l'inserto satirico \"Il Misfatto\". A capo del foglio fu posto Roberto Corradi, sostituito a partire dal 24 aprile 2011 da Stefano Disegni. Dopo oltre due anni, il 29 settembre 2013, il foglio satirico interruppe le pubblicazioni.\nNel marzo 2010 venne mandato in onda \"Telebavaglio\", nove puntate di commento politico trasmessi in diretta streaming per aggirare la sospensione dei talk-show di approfondimento politico in RAI per le elezioni regionali del marzo 2010. La trasmissione viene condotta dai giornalisti di redazione Stefano Feltri, Carlo Tecce e Silvia Truzzi, con la collaborazione dei vignettisti Mario Natangelo, Michele De Pirro e Luca Bertolotti.\nIl 22 giugno 2010 fu lanciata la versione web del giornale, in versione beta. A dirigere la versione elettronica del quotidiano fu posto Peter Gomez. Sin dalle prime ore dopo l'inaugurazione, il sito registr\u00f2 un numero di contatti tale che nei giorni seguenti pi\u00f9 volte ne fu sospeso temporaneamente l'accesso. Il 25 settembre dello stesso anno \"ilfattoquotidiano.it\" ha vinto l'Oscar 2010 nella categoria \"Miglior testata giornalistica online\"\", \"assegnato dalla rivista \"Macchianera\" in base alla preferenze ottenute in una pubblica votazione su internet. La sede della redazione internet de ilfattoquotidiano.it \u00e8 a Milano, in viale Francesco Restelli 5 di fronte al nuovo Palazzo della Regione Lombardia.\nA fine agosto 2010 venne trasmesso un nuovo ciclo in nove puntate di \"Telebavaglio\", diffuso oltre che sul sito anche in differita sul canale televisivo satellitare Current TV.\nA distanza di quindici mesi dal lancio del quotidiano, il giornale ha chiuso in attivo entrambi gli esercizi 2009 e 2010. Nel 2010 i ricavi e gli utili sono stati rispettivamente di 29,6 e di 5,8 milioni di euro.\n2011: l'anno di Servizio pubblico.\nL'anno 2011 inizia con la trasmissione del 20 gennaio di Annozero su RaiDue.\nL'intervista a Nadia Macr\u00ec, una delle poche ragazze disposte a parlare pubblicamente in merito alle feste di Silvio Berlusconi, ha venti milioni di telespettatori.\nMarco Travaglio riprende su Il FattoQuotidiano, da questo momento fino alle dimissioni del Presidente del Consiglio, le schermaglie polemiche e politiche che caratterizzano tutto l'anno 2011.\nUn anno dopo il lancio dell'inserto satirico, fu la volta del supplemento culturale. A partire da venerd\u00ec 25 febbraio 2011, settimanalmente in allegato con il giornale, fu pubblicato l'inserto culturale \"Saturno\". Alla direzione del nuovo prodotto editoriale, articolato in otto pagine dedicate a letteratura, scienza, arti, multimedialit\u00e0, cinema e filosofia, fu posto Riccardo Chiaberge. Il 2 marzo 2012, dopo le dimissioni di Chiaberge, l'inserto termin\u00f2 le proprie pubblicazioni.\nDa fine luglio 2011 fu prodotto il talk-show \"\u00c8 la stampa, bellezza!\", otto puntate in diretta streaming sul sito del quotidiano condotte dal giornalista della redazione web David Perluigi.\nIl 20 settembre 2011, la societ\u00e0 editrice Editoriale Il Fatto spa deliber\u00f2 all'unanimit\u00e0 un aumento di capitale di euro, al fine di entrare nella societ\u00e0 Zerostudio's come socio editore della societ\u00e0 di produzione Zerostudio's di Michele Santoro con la quale lo stesso realizza il suo \"Servizio pubblico\". Il 1\u00ba ottobre 2011, per il secondo anno consecutivo, fu assegnato a \"ilfattoquotidiano.it\" l'Oscar 2011 di \"Macchianera\" per la migliore testata giornalistica online.\nCon la nascita del governo Monti, nel novembre 2011 e per tutto il periodo del suo mandato, il quotidiano continu\u00f2 ad assumere una marcata linea di opposizione, differenziandosi cos\u00ec dalla maggior parte delle testate giornalistiche. In particolare, \"il Fatto Quotidiano \"ravvis\u00f2 l'impossibilit\u00e0 che la nuova maggioranza parlamentare potesse mai consentire al nuovo esecutivo una reale incisivit\u00e0 riformatrice. Dalle colonne del quotidiano fu rimarcato pi\u00f9 volte l'inefficacia e l'inaffidabilit\u00e0 dell'esecutivo, per esempio sulle posizioni che fino a pochi mesi prima alcuni importanti partiti di maggioranza \u2013 riconducibili al dimissionario Silvio Berlusconi \u2013 avevano assunto sul caso Ruby o per le varie occasioni in cui gli stessi avrebbero dato prova di legiferare provvedimenti ad personam. Il quotidiano non si \u00e8 astenuto inoltre dal muovere aspre obiezioni direttamente al governo e alla sua politica, considerata deficitaria di equit\u00e0 e giustizia sociale, oltre che riguardo alla scelta delle nomine ministeriali, evidenziando diverse problematiche di conflitto di interesse.\n2012-2014: il potenziamento della versione online.\nDal 15 ottobre 2012 \"il Fatto Quotidiano\" inizi\u00f2 a essere pubblicato anche il luned\u00ec. Nello stesso anno, ilfattoquotidiano.it si colloc\u00f2 come miglior sito politico d'opinione..\nPer sostenere la versione online del giornale, dal 3 maggio 2013 fu lanciata la forma di sottoscrizione dell\"'utente sostenitore\", volta a coinvolgere i lettori in una forma di abbonamento \"light\" che consentisse la proposta e la scelta delle inchieste svolte dalla testata online. Anche grazie a questo, nel 2013, \"ilfattoquotidiano.it\" si aggiudic\u00f2 al BlogFest il premio come miglior sito italiano del 2013.\nDall'8 maggio 2013, settimanalmente in allegato al quotidiano, inizi\u00f2 la distribuzione dell'inserto di approfondimento economico, \"il Fatto economico\". Come annunciato dal responsabile economico del quotidiano, il giornalista Stefano Feltri, l'inserto consta di quattro pagine dedicate all'analisi economica e finanziaria.\nNel corso della XVII legislatura iniziata nel marzo 2013 il giornale si colloc\u00f2 immediatamente in un'area di opposizione. Tale vocazione fu ulteriormente rafforzata dalle preferenze di voto pubblicamente espresse dall'allora vicedirettore, Marco Travaglio, che a margine della tornata elettorale dichiarava il voto per Rivoluzione Civile dell'ex magistrato Antonio Ingroia alla Camera dei deputati e per il Movimento 5 Stelle al Senato della Repubblica.\n2015: il cambio di direzione.\nIl 2015 si apr\u00ec con il sanguinoso attentato alla sede di Charlie Hebdo. Per l'occasione, il 14 gennaio 2015 il giornale usc\u00ec con allegato il numero di Charlie Hebdo.\nNello stesso giorno, il direttore Antonio Padellaro confid\u00f2 al settimanale \"Panorama\" l'intenzione di lasciare il quotidiano da lui fondato. Il 3 febbraio 2015, la direzione del quotidiano \u00e8 ufficialmente passata all'ex vicedirettore, Marco Travaglio. Padellaro, invece, assume la carica di Presidente della societ\u00e0 editoriale, pur continuando a rimanere editorialista del quotidiano.\nIl 5 febbraio successivo Marco Travaglio usc\u00ec con il primo editoriale da direttore, in cui conferm\u00f2 la linea editoriale assunta con Padellaro, orientata al rispetto della Costituzione e all'opposizione critica.\n2016: la campagna per il NO al referendum costituzionale.\nNel maggio 2016 il conduttore Michele Santoro, attraverso la \"Zerostudio's\", societ\u00e0 di cui detiene la maggioranza, acquista il 7% del Fatto. \u00c8 inoltre costituito un comitato dei garanti, composto da Peter Gomez, Marco Lillo, Antonio Padellaro, Marco Travaglio e lo stesso Santoro.\nIl quotidiano si schier\u00f2 apertamente contro il referendum costituzionale del 4 dicembre 2016 mettendo in campo numerose iniziative: cambiando la propria immagine della pagina facebook con \"io voto NO\", sostenendo appelli contro la riforma, dando ampio spazio a molti testimonial per il no (da Dario Fo a Gustavo Zagrebelsky), organizzando convegni sul tema e invitando i lettori a condividere le motivazioni del loro voto contrario. Il supporto incondizionato al NO provoca le critiche di Michele Santoro in un'intervista a \"Il Foglio\", in cui il conduttore paventa una possibile uscita dall'azionariato del giornale.\n2017: La nascita di Loft.\nNel febbraio 2017 il giornale compie il terzo trasferimento di sede nella sua storia. Dal quartiere Prati si trasferisce nella nuova sede di via di Sant'Erasmo 2 a Roma. La redazione online del sito ilfattoquotidiano.it (diretta da Peter Gomez) continua a essere a Milano in via Francesco Restelli 5.\nIl 9 maggio 2017 Michele Santoro assicura a \"Italia Oggi\" che uscir\u00e0 dalla compagine azionaria del quotidiano per \"\"una differenza politico-culturale con il Fatto Quotidiano. Abbiamo idee differenti e per questo non partecipo a progetti congiunti\" (come il progetto di televisione, ndr)\". Non ceder\u00e0 subito le quote, ma rester\u00e0 \"azionista (al 7% tramite la casa di produzione Zerostudio's) fin quando non troveranno una soluzione migliorativa per loro\".\nL'amministratore delegato del Fatto, Cinzia Monteverdi, pensa a una nuova soluzione societaria: \"Una possibile soluzione, tra le altre pu\u00f2 essere una compensazione delle quote incrociate\".\nIl 20 luglio 2017 Santoro rassegna le dimissioni dal comitato dei garanti del \"Fatto Quotidiano\" e vende le azioni detenute dalla Zerostudio's, cessando quindi ogni legame dal quotidiano.\nL'8 agosto 2017 Bruno Tinti cessa la sua collaborazione con \"Il Fatto Quotidiano\", diventando editorialista de \"La Verit\u00e0\".\nIl 3 novembre 2017 nasce la piattaforma tv online chiamata Loft; dove vari giornalisti appartenenti alla redazione del Fatto Quotidiano propongono diversi format d'informazione e intrattenimento.\n2018.\nNel maggio 2018 Cinzia Monteverdi sostituisce Antonio Padellaro nel ruolo di presidente del quotidiano.\nIl 19 novembre 2018 il reporter Davide Vecchi lascia \"Il Fatto Quotidiano\" per assumere la direzione del \"Corriere dell'Umbria\" e delle edizioni locali ad esso collegate.\n2020.\nNel maggio 2020 Stefano Feltri lascia \"Il Fatto Quotidiano\" per assumere la direzione del nuovo quotidiano \"Domani\". Nello stesso mese Gad Lerner inizia a collaborare con il giornale, dopo aver interrotto la collaborazione con \"la Repubblica\".\n2021.\nNel 2021 \"Il Fatto Quotidiano\" lancia l'app PlayToday, il gioco originale basato su attualit\u00e0, politica e informazione. Disponibile a partire da iOS 13.0 e Android 8.0 Oreo, l'app viene presentata come una sfida sia verso s\u00e8 stessi che verso la community dei lettori. Il funzionamento ruota su quattro giochi differenti in cui cimentarsi ogni settimana. E' anche possibile acquistare un abbonamento al giornale.\nIl 30 luglio 2021 il Consiglio di Amministrazione della \"Societ\u00e0 Editoriale il Fatto S.p.A.\" (o \u201cSEIF\u201d) ha approvato la costituzione della \"Fondazione Il Fatto Quotidiano\". La Fondazione ha \"scopo umanitario con l\u2019intento di consolidare l\u2019impegno sociale, contribuendo alla riduzione delle disuguaglianze e favorendo il dialogo con la societ\u00e0 civile elaborando e promuovendo progetti solidaristici\".\nFQ Millennium.\nIl 6 maggio del 2017 esce \"FQ Millennium\", mensile ispirato alla rivista dell'omonima saga scritta da Stieg Larsson (disponibile in formato cartaceo e, dal maggio 2019, anche in formato digitale pdf).\nOgni numero affronta una tematica precisa.\nOrganizzazione societaria.\nIl quotidiano \u00e8 edito dalla \"Societ\u00e0 Editoriale Il Fatto\" (SEIF), una societ\u00e0 per azioni priva di azionista di controllo. Presidente e amministratore delegato \u00e8 Cinzia Monteverdi. Il consiglio di amministrazione \u00e8 composto da Cinzia Monteverdi, Luca D'Aprile, Lucia Calvosa e Antonio Padellaro. \nIl 14 marzo 2019, la \"Societ\u00e0 editoriale Il fatto\" (SEIF) ha debuttato nella Borsa italiana. Le negoziazioni avvengono sul mercato AIM Italia (segmento dedicato alle PMI).\nStatuto.\nLo statuto della societ\u00e0 prevede che il capitale sociale (2.460.000 euro al 14 maggio 2012) sia suddiviso in tre tipi di azioni:\nLo statuto della societ\u00e0 prevede l'impossibilit\u00e0 di avere un azionista di controllo, in quanto nessun socio pu\u00f2 eccedere la quota massima del 16,67% del capitale sociale. Inoltre gli azionisti imprenditori (categoria A) non possono detenere in totale pi\u00f9 del 70% del capitale. Questo impone che per le delibere pi\u00f9 rilevanti non si possa prescindere dall'assenso dei giornalisti (Categoria B), \u00e8 necessaria infatti una maggioranza qualificata del 70% pi\u00f9 uno per decisioni riguardanti ad esempio la linea editoriale o la nomina del direttore di redazione.\nAzionariato.\nTra gli azionisti del Fatto Quotidiano ci sono i giornalisti Antonio Padellaro, Marco Travaglio, Peter Gomez, Marco Lillo e l'ex magistrato Bruno Tinti.\nAl 14 giugno 2018, il capitale sociale di 2.500.000 euro \u00e8 ripartito tra i seguenti azionisti:\nRedazione.\nAl momento della fondazione, la redazione de \"il Fatto Quotidiano\" era composta da 16 redattori, oltre al direttore (all'epoca Antonio Padellaro) e al vicedirettore (allora Marco Travaglio, in seguito divenuto direttore).\nIl successo dell'iniziativa editoriale \u00e8 stato tale da permettere nuove assunzioni e collaborazioni.\nLe firme che scrivono sul giornale:\nAltri giornalisti e collaboratori:\nLe illustrazioni sono di Emanuele Fucecchi, Marco Scalia, Marilena Nardi, Maurizio Ceccato e Riccardo La Forgia.\nLe vignette satiriche sono di Riccardo Mannelli, di Mario Natangelo e di Vauro Senesi.\nLa rubrica satirica giornaliera di prima pagina \"Cattiverie\" ospita spesso battute dal sito internet Spinoza.\nAlla pagina satirica domenicale, chiusa il 29 settembre 2013, collaboravano Stefano Disegni (responsabile), Andrea Aloi, Paolo Aleandri, Dario Vergassola, Riccardo Mannelli, Max Paiella. Alla precedente versione, curata da Roberto Corradi, collaboravano anche Luca Telese, Manolo Fucecchi, Stefano Ferrante, Flavio Oreglio, Michele De Pirro, Luca Bertolotti, Carlo Verdone e Franca Valeri.\nGrafica:\nRedazione web.\nIl sito internet ilfattoquotidiano.it \u00e8 diretto da Peter Gomez, ed \u00e8 registrato come una testata indipendente.\nIl sito de \"Il Fatto Quotidiano\" ospita anche numerosi blog personali di esponenti del giornalismo, dell'economia e della politica.\nComitato dei garanti.\nIl comitato ha lo scopo di garantire l'indipendenza e la qualit\u00e0 dell'informazione diffusa con qualunque mezzo e tecnologia anche elaborando un manifesto deontologico dell'informazione.\nDistribuzione.\nIl quotidiano viene distribuito con una tiratura di copie in oltre delle edicole italiane con la copertura delle principali citt\u00e0 e dell'intero territorio di Emilia-Romagna, Friuli-Venezia Giulia, Lazio, Liguria, Lombardia, Marche, Sardegna, Sicilia, Piemonte, Toscana, Umbria, Veneto e Calabria. Esiste inoltre una versione \"on-line\" del quotidiano consultabile dagli abbonati anche attraverso diverse applicazioni per iOS o Android. Il prezzo del quotidiano in edicola \u00e8 di 1,80 euro.\nNei dodici mesi ottobre 2009-settembre 2010 la diffusione media giornaliera, senza considerare gli abbonamenti digitali, \u00e8 stata di copie. Nei dodici mesi successivi, ottobre 2010 - settembre 2011, la diffusione media giornaliera \u00e8 stata di . Durante i primi tre mesi del 2012 le vendite in edicola si aggirano intorno alle copie al d\u00ec, con una perdita del 24% dalla media dell'anno precedente (, secondo i dati di \"Libero\"). Il numero degli abbonamenti \u00e8 sceso a dai contratti nel 2011.\nSecondo i dati pubblicati da ADS, nel mese di aprile 2012 la diffusione media giornaliera \u00e8 stata di copie, a maggio di , da giugno a ottobre di circa copie. Dal novembre 2012 al gennaio 2013 la diffusione cala verso le copie con un rialzo stabile oltre le dal febbraio. (si ha un picco ad agosto con copie). Dal dicembre 2013 la diffusione si stabilizza tra le e le copie, ma dal novembre 2014 cala ulteriormente attorno a .\nL'8 ottobre 2009, il giorno dopo la bocciatura del Lodo Alfano, il Fatto ha venduto circa copie.. Dal settembre 2015 al marzo 2017 il quotidiano ha continuato ad avere una distribuzione media di circa copie giornaliere, quota che nel tempo si \u00e8 ridotta sino a scendere sotto le copie nel gennaio 2019 Da allora, esclusi due mesi roventi per la politica italiana quali agosto e settembre 2019 ( e copie giornaliere, rispettivamente), Il Fatto ha mantenuto una vendita quotidiana tra le e le copie. Il minimo storico \u00e8 stato nel gennaio 2020 con 24811 copie diffuse.\nDiffusione.\nDati ADS - Accertamenti Diffusione Stampa\nLicenza Creative Commons.\nIl sito de \"il Fatto Quotidiano\" fino al 28 febbraio 2014 ha reso disponibili i propri contenuti sotto licenza Creative Commons Attribuzione - Non commerciale - Non opere derivate 2.5 Italia. Di conseguenza, anche se successivamente i \"termini e condizioni d'utilizzo\" sono stati modificati, i contenuti pubblicati fino a tale data rimangono comunque sotto licenza Creative Commons in quanto la licenza stessa prevede esplicitamente che \"il licenziante non pu\u00f2 revocare questi diritti fintanto che vengano rispettati i termini della licenza\"."}
{"id": "2582430", "revid": "1996468", "url": "https://it.wikipedia.org/wiki?curid=2582430", "title": "Graziano Salvadori", "text": "Biografia.\nSi diploma ragioniere e per qualche anno lavora come impiegato, quando nei primi anni Ottanta inizia ad esibirsi nel cabaret nelle piazze toscane e nelle radio (in particolare sulla toscana \"Radio Quattro\" di Maurizio Bolognesi).\nLe sue apparizioni televisive iniziano dal 1989 in \"Vernice fresca\" trasmissione toscana di successo in onda su Cinquestelle, condotta da Carlo Conti, tale programma ha costituito il trampolino di lancio anche per altri famosi comici toscani del calibro di Leonardo Pieraccioni e Giorgio Panariello; inizia la collaborazione con Niki Giustini con il quale forma un'affiatata coppia comica.\nNel 1990 partecipa alla trasmissione televisiva di Rai 2 \"Stasera mi butto\", condotta da Gigi Sabani, dove giunge in finale e successivamente \u00e8 in \"Ricomincio da due\" di Raffaella Carr\u00e0. Nel 1992 fa parte del gruppo di comici del programma di Italia 1 \"Yogurt - Fermenti attivi\".\nNel 1995, ancora in coppia con Niki Giustini, si esibisce in \"Aria fresca\", condotta da Carlo Conti su Telemontecarlo.\nSempre con Giustini nel 1996 \u00e8 nel cast di \"Domenica In\", condotto da Mara Venier; la conduttrice veneziana porter\u00e0 con s\u00e9 i due comici anche nel suo passaggio a Canale 5 in occasione del programma mattutino \"Ciao Mara\".Nel 1998 lo vediamo nella trasmissione estiva di Raiuno \"Cocco di mamma\", condotto ancora da Carlo Conti.\nNel 2002 fa alcune apparizioni a \"Quelli che il calcio\".\nNegli anni Duemila lavora anche come attore teatrale negli spettacoli \"Siamo amici uno o due?\" e \"Indovina da chi andiamo a cena?\" (con Katia Beni.)\nHa lavorato anche al cinema, partecipando a film diretti da Alessandro Benvenuti, Carlo Vanzina e Alessandro Paci.\nNel 2010 torna a lavorare su Raiuno, all'interno del cast della trasmissione \"Voglia d'aria fresca\".\nNel 2013 dirige il suo primo film \"Sarebbe stato facile.\"\nAttualmente continua ad esibirsi nelle piazze italiane, dove porta in scena ancora i suoi storici personaggi \"Achille\" e \"Marusca\". Ha proseguito la collaborazione artistica con Niki Giustini fino alla scomparsa di costui a inizio 2017.\nFilmografia.\nCinema.\nRegista\n\"Sarebbe stato facile (2013)\"\nAttore"}
{"id": "2582431", "revid": "701660", "url": "https://it.wikipedia.org/wiki?curid=2582431", "title": "Fisioterapia", "text": "La fisioterapia (dal greco \"\u03a6\u03c5\u03c3\u03b9\u03bf \"= naturale e \"\u03b8\u03b5\u03c1\u03b1\u03c0\u03b5\u03af\u03b1\" = terapia) \u00e8 una branca delle professioni sanitarie che si occupa della prevenzione, cura e riabilitazione dei pazienti affetti da patologie o disfunzioni congenite o acquisite in ambito muscoloscheletrico, neurologico e viscerale attraverso molteplici interventi terapeutici, quali: terapia fisica, terapia manuale/manipolativa, massoterapia, terapia posturale, chinesiterapia e altre. La fisioterapia \u00e8 praticata da operatori sanitari (fisioterapista) appartenenti alla classe delle professioni sanitarie della riabilitazione, che esercitano le proprie competenze con titolarit\u00e0 e autonomia professionale, in ambito libero professionale oppure in contesto di \u00e9quipe multidisciplinare insieme ad altre professioni sanitarie.\nCaratteristiche.\nIl fisioterapista gestisce il paziente nel recupero funzionale per quanto concerne le menomazioni e le disabilit\u00e0 motorie qualunque ne sia la causa.\nElabora e attua sotto la propria responsabilit\u00e0 le metodologie riabilitative di base e speciali.\nIl fisioterapista, quindi, in fase clinica di post-acuzie utilizza tecniche terapeutiche basate sull'esercizio miranti al recupero di abilit\u00e0 perdute a causa di un evento morboso recente, applicando metodiche di base e tecniche speciali per il raggiungimento dello scopo.\nQuesto include il benessere fisico, psicologico, emozionale e sociale. Ci\u00f2 richiede l'interazione tra il medico, il fisioterapista, il paziente, l'\u00e9quipe riabilitativa, le famiglie, i \"care-givers\", \"case-managers\", le comunit\u00e0.\nLa fisioterapia pu\u00f2 intervenire in diversi campi d'azione in cui si incontrano patologie osteo-neuromuscolari: ortopedia, neurologia, reumatologia, geriatria, cardiologia, pneumologia, pediatria, stomatognatica urologia e ginecologia.\nIl fisioterapista pu\u00f2 esercitare la sua professione in varie modalit\u00e0: in ambito pubblico o privato, come libero professionista o dipendente presso ospedali o cliniche, presso servizi di riabilitazione, presso servizi di assistenza domiciliari, in ambulatorio o studio professionale, presso centri di ricerca, ospizi, scuole, universit\u00e0, industrie, farmacie, associazioni sportive.\nLa formazione risulta sensibilmente variabile da Paese a Paese. Il percorso formativo spazia da Paesi che prevedono una formazione di livello universitario di 3 anni +2 anni facoltativi (Italia) ad altri che prevedono una breve istruzione formale.\nA partire dal 1999, in Italia, la formazione del fisioterapista, \u00e8 di competenza delle sole Universit\u00e0; in particolare il percorso accademico rientra nella classe delle professioni sanitarie della riabilitazione L-SNT/02 ed \u00e8 collocato all'interno delle strutture dipartimentali.\nStoria.\nSi ritiene che medici dell'antichit\u00e0 quali, Ippocrate e successivamente Galeno possano essere considerati i primi praticanti di Fisioterapia. Essi proponevano trattamenti come il massaggio, tecniche di terapia manuale e idroterapia gi\u00e0 nel 480 a.C.\nCon lo sviluppo dell'Ortopedia durante il diciottesimo secolo, si inizi\u00f2 a curare la gotta e disturbi simili sviluppando esercizi sistematici delle articolazioni che anticipavano i successivi sviluppi della fisioterapia. Si iniziarono ad inventare macchine come il \"Gymnasticon\".\nLe prime origini documentate della fisioterapia moderna risalgono al francese Cl\u00e9ment Joseph Tissot (1780) e allo svedese Pehr Henrik Ling, padre della \"ginnastica svedese\", che fond\u00f2 nel 1813 il \"Royal Central Institute of Gymnastics\" (RCIG) per massaggi, manipolazioni ed esercizi. Fino al 2014 la parola svedese per fisioterapista era \u201csjukgymnast\u201d = \u201cginnasta dei malati\u201d. Il titolo \u00e8 stato poi cambiato in fysioterapeut (fisioterapista), la parola usata negli altri paesi scandinavi. Nel 1887, i fisioterapisti ottennero la registrazione ufficiale presso il Consiglio Nazionale Svedese per la salute e il Welfare.\nPresto la Fisioterapia venne riconosciuta in altre nazioni: nel 1894 fu fondata in Gran Bretagna la \"Chartered Society of Physiotherapy\", nel 1913 alla Universit\u00e0 di Otago in Nuova Zelanda la \"School of Physiotherapy\", e nel 1914 la \"United States' Reed College\" a Portland.\nNel marzo del 1921, negli Stati Uniti, viene pubblicato il primo lavoro di ricerca sulla \"PT Review\". Nasce la \"Physical Therapy Association\" (oggi \"American Physical Therapy Association\")(APTA), fondata da Mary McMillan.\nNel 1924, la \"Georgia Warm Springs Foundation\" propose la fisioterapia come trattamento per la poliomielite.\nDurante gli anni '40 i trattamenti consistevano essenzialmente in esercizi, massaggi e trazioni. Procedure manipolative del rachide e delle articolazioni delle estremit\u00e0 cominciarono ad essere praticate, specie nei paesi del Commonwealth britannico, durante i primi anni cinquanta. Da allora l'attivit\u00e0 dei fisioterapisti cominci\u00f2 ad uscire dall'ambito strettamente ospedaliero diffondendosi anche nei centri di ortopedia, nelle scuole, nelle strutture geriatriche, nei centri di riabilitazione.\nNel 1921 fu fondata negli Stati Uniti la prima associazione professionale, chiamata \"American Women's Physical Therapeutic Association\", che nel corso del tempo \u00e8 diventata l'attuale APTA (\"American Physical Therapy Association\"), che attualmente rappresenta circa 76\u00a0000 membri negli Stati Uniti. L'APTA definisce la Fisioterapia come: \"applicazione clinica del recupero, mantenimento, e promozione della funzione fisica ottimale.\"\nL'APTA, nel 1974 fond\u00f2 la prima negli Stati Uniti Sezione Specializzata di Fisioterapia Ortopedica, formata dai fisioterapisti specializzatisi in quella materia\nSempre nel 1974, fu fondata la \"International Federation of Orthopaedic Manipulative Physical Therapists\" che ha giocato un ruolo importante nello sviluppo della Terapia Manuale in tutto il mondo.\nNormativa italiana.\nIn Italia, a norma di legge, le scienze fisioterapiche possono essere praticate da: fisioterapisti con laurea (Dottori in Fisioterapia) o fisioterapisti con laurea quinquennale (Dottori Magistrali in Scienze Riabilitative delle Professioni Sanitarie, qualora abbiano precedentemente conseguito la Laurea in Fisioterapia o titolo equipollente).\nQueste figure sono abilitate a svolgere in via autonoma, o in collaborazione con altro personale sanitario, gli interventi di prevenzione, cura e riabilitazione nelle aree della motricit\u00e0, delle funzioni corticali superiori, e di quelle viscerali conseguenti ad eventi patologici, a varia eziologia, congenita o acquisita, e il loro intervento pu\u00f2 avvenire insieme con altri professionisti sanitari, come il logopedista, l'infermiere, il terapista occupazionale, medico di medicina generale, l'ortopedico, il neurologo, il cardiologo, lo pneumologo, il neuropsichiatra, il fisiatra, l'educatore professionale ecc.\nIn Italia, il Ministero della Sanit\u00e0 ha da prima individuato con il decreto n.741 del 14 settembre 1994, la figura e il profilo professionale del fisioterapista, e successivamente, con decreto ministeriale del 27 luglio 2000 e successive integrazioni ha specificato quali siano i titoli, conseguiti nel previgente ordinamento cio\u00e8 prima dell'istituzione dei Corsi di Laurea e Laurea Magistrale in Fisioterapia, da ritenere equipollenti o equivalenti.\nAd oggi, nel vigente ordinamento, \u00e8 possibile praticare la fisioterapia soltanto conseguendo il relativo titolo di studio e di abilitazione, di converso i laureati in medicina e chirurgia non possono effettuare tale terapia riabilitativa."}
{"id": "2582432", "revid": "2146321", "url": "https://it.wikipedia.org/wiki?curid=2582432", "title": "Royal Pains", "text": "Royal Pains (reso graficamente come \"\u211eoyal Pains\") \u00e8 una serie televisiva statunitense prodotta dal 2009 al 2016 per otto stagioni.\nIdeata da Andrew Lenchewski e John P. Rogers, \u00e8 interpretata da Mark Feuerstein. La serie racconta la vita di Hank Lawson, brillante medico newyorkese di pronto soccorso, che per una serie di eventi si ritrova a lavorare come medico privato per una ricca comunit\u00e0 negli Hamptons.\n\"Royal Pains\" \u00e8 trasmessa in prima visione negli Stati Uniti da USA Network. In Italia \u00e8 trasmessa dai canali pay Joi e Premium Stories, e in chiaro da Italia 1 e La5.\nTrama.\nSinossi.\nHank Lawson \u00e8 un giovane e promettente medico di pronto soccorso a New York. Durante un concitato pomeriggio, sceglie di occuparsi prima di un giovane ragazzo gravemente ferito, piuttosto che dell'anziano e maggior finanziatore dell'ospedale per cui lavora; nonostante la scelta di Hank sia stata moralmente e legalmente giusta, ci\u00f2 finisce per costargli il licenziamento. Dopo che tutto il suo mondo gli \u00e8 crollato addosso, Hank decide quindi di trasferirsi negli Hamptons, meta vacanziera di ricche e benestanti famiglie, dove si reinventa \"medico a domicilio\".\nPrima stagione.\nAncora scottato per il licenziamento, Hank accetta l'invito di suo fratello Evan, un giovane commercialista, a trascorrere una vacanza negli Hamptons per distrarsi dai recenti eventi; qui le sue capacit\u00e0 mediche colpiscono Boris, un ricco signore tedesco che vive in un grande castello del luogo, il quale gli propone di diventare il suo \"medico a domicilio\". Inizialmente Hank rifiuta: fondamentale \u00e8 l'incontro con Jill, la responsabile dell'Hamptons Heritage, l'ospedale della contea. Per Hank \u00e8 un colpo di fulmine, che lo porta a decidere stabilirsi negli Hamptons insieme al fratello, ospitati nella d\u00e9pendance della residenza di Boris. Hank ed Evan creano cos\u00ec la \"HankMed\", uno studio medico privato, con cui iniziano a guadagnare in maniera decisamente facile grazie alle numerose richieste di aiuto da parte della comunit\u00e0. Entra a far parte della \"HankMed\" anche Divya, una giovane del posto che ha studiato medicina contro il volere dei genitori, e che vorrebbe intraprendere la professione medica; la ragazza proviene da una famiglia di origine indiana, molto tradizionalista, che tra l'altro le ha da tempo organizzato un matrimonio combinato con Rajan, un suo amico d'infanzia. Tra i clienti fissi di Hank c'\u00e8 la signora Newberg, una ricca ed eccentrica donna che presto prende Hank in simpatia. Intanto tra Jill e Hank nasce una forte amicizia che si trasforma presto in amore, interrotto bruscamente dal ritorno negli Hamptons di Charlie, l'ex marito di Jill. Per quanto riguarda il suo lavoro, Hank viene a conoscenza del fatto che Boris ha una rara malattia genetica ereditaria, a cui da anni l'uomo sta cercando di trovare una cura con ogni mezzo possibile. Divya invece cerca di vivere la sua vita in modo indipendente e lontano dalla sua oppressiva famiglia, supportata in questo da Evan, ma dopo aver reincontrato Rajan cambia idea e si fidanza ufficialmente con lui. Le cose per Hank ed Evan sembrano andare finalmente alla grande, fino a quando Hank scopre che alcune azzardate operazioni finanziarie fatte dal fratello stanno rischiando di portare la \"HankMed\" al fallimento; la cosa pi\u00f9 sconcertante per lui \u00e8 per\u00f2 scoprire che queste operazioni sono state suggerite e pianificate da Eddie, il padre che non vede da vent'anni.\nSeconda stagione.\nEddie, il padre di Hank ed Evan, arriva negli Hamptons per rincontrare i figli e per cercare di risolvere i problemi che ha causato loro; mentre Evan \u00e8 felice di riaverlo di nuovo accanto, Hank \u00e8 ancora arrabbiato per il modo in cui li abbandon\u00f2 vent'anni prima, rapportandosi in maniera distaccata e diffidente. Eddie trova per\u00f2 presto il modo di rimanere negli Hamptons, fidanzandosi con la signora Newberg. Intanto Hank e Boris scoprono una possibile cura per la sua malattia a Cuba, messa a punto da Marisa, una dottoressa con cui in passato l'uomo ha avuto una relazione. Nel corso di un viaggio clandestino sull'isola, Boris e Marisa si riscoprono innamorati, tanto che l'uomo riesce a farla fuggire negli Stati Uniti. Divya \u00e8 invece alla prese con i preparativi per il suo matrimonio con Rajan, ma l'incontro con Adam, un affascinante paziente, le fa nascere molti dubbi sulla sua relazione. Da parte sua, Jill cerca di portare avanti la creazione di una clinica gratuita al servizio dei meno abbienti, ostacolata in questo dal suo capo Elizabeth, che vorrebbe destinare i fondi dell'ospedale ad ambiti pi\u00f9 elitari. Jill e Hank continuano a essere buoni amici, anche se talvolta non riescono a mascherare i sentimenti che provano l'uno per l'altra. Hank deve fare i conti anche con l'arrivo negli Hamptons di Emily, una spregiudicata e affascinante medico a domicilio, con cui entra presto in concorrenza sul piano lavorativo; inaspettatamente per\u00f2, questo li porta ad avvicinarsi e a innamorarsi. Anche Evan trova finalmente l'amore grazie a Paige, una giovane e ricca ragazza. Quando i rapporti tra Eddie e i figli sembrano ricucirsi, attraverso un'indagine privata Boris scopre il reale motivo della sua presenza negli Hamptons: dopo una condanna, Eddie ha fatto un patto con l'FBI per spiare Boris e le sue attivit\u00e0; la circostanza porta l'uomo a darsi nuovamente alla fuga. Divya invece capisce di dover fare la cosa giusta, e annulla le sue nozze.\nTerza stagione.\nDivya \u00e8 alle prese coi problemi economici derivanti dal suo mancato matrimonio. Contemporaneamente, Hank ed Evan cercano di riavvicinarsi al padre, il quale si \u00e8 mostrato ravveduto dei passati misfatti e ha deciso di scontare la sua pena in Florida; nell'occasione conoscono Ted, l'uomo che sta aiutando Eddie a rigare dritto, e scoprono che si tratta del nonno che non hanno mai conosciuto. Evan cerca anche di sistemare i rapporti col padre di Paige, che non vede di buon occhio la relazione tra i due; ci\u00f2 nonostante, trova il coraggio di chiedergli la mano della figlia. Nel frattempo, Jill rimane coinvolta in un incidente d'auto che si rivela essere legato agli affari privati di Boris, il quale si ritrova a sua volta vittima di oscure trame familiari a opera dei suoi parenti. Intanto Divya \u2013 bisognosa di soldi dopo che la sua famiglia, a seguito dei fatti delle nozze, le ha tagliato i fondi \u2013 accetta un lavoro all'Hamptons Heritage, dove conosce il dottor Paul Van Dyke. Dopo lo scampato incidente, Jill sente sempre pi\u00f9 pressante il bisogno di trovare un nuovo modo per aiutare gli altri, e matura l'idea di lasciare gli Hamptons per andare a lavorare come medico nei luoghi bisognosi della Terra. Vari contrasti circa la gestione della \"HankMed\" portano i due fratelli a rompere, con Hank che abbandona lo studio medico.\nQuarta stagione.\nDopo che Jill \u00e8 partita definitivamente in giro per il mondo, Divya ed Eddie riescono a far riconciliare i due fratelli Lawson, che ritornano cos\u00ec a lavorare insieme. Nella nuova \"HankMed\" entrano a far parte il dottor Van Dyke assieme a Jeremiah, un medico di laboratorio dal bizzarro comportamento. Dal canto suo, Hank decide di voler essere sempre pi\u00f9 coinvolto negli affari di Boris, esponendosi in prima persona. Intanto, Divya cerca anche di recuperare il rapporto col padre, che \u00e8 ancora risentito con lei per l'esito del mancato matrimonio, mentre Paige, ormai promessa sposa di Evan, inizia a dare una mano allo studio medico come segretaria; la stessa ragazza affronta un difficile momento quando scopre di essere stata adottata, e inizia a cercare la sua vera madre. Nel frattempo Hank comincia a frequentare Harper, una pediatra che si prende cura del figlio di Boris e Marisa. Visto l'imminente inizio degli studi di Paige, Evan le propone di anticipare il loro matrimonio prima della fine dell'anno. A causa dei suoi affari, Boris \u00e8 vittima di un attentato al castello, in cui apparentemente perde la vita, e in cui rimane coinvolto anche Hank. Durante gli addii al celibato di Evan e Paige a Las Vegas, Divya convola frettolosamente a nozze con Rafa, un giocatore di polo conosciuto poche settimane prima, mentre Hank inizia a mostrare dei disturbi imputabili ai postumi dell'attentato. Tra mille imprevisti, Evan e Paige riescono finalmente a sposarsi a Natale, nella singolare cornice degli Hamptons sotto la neve.\nQuinta stagione.\nHank ha subito una craniotomia con una lunga convalescenza, a causa dell'esplosione che ha visto la morte di Boris. A causa di alcuni problemi burocratici della Hankmed, la societ\u00e0 deve rimanere chiusa per tre giorni cos\u00ec Hank decide di partire per Budapest per indagare meglio su quanto \u00e8 successo a Boris e l\u00ed scopre che in realt\u00e0 Boris non \u00e8 deceduto. Boris confida ad Hank che dopo l'esplosione ha deciso di rifugiarsi a Budapest per capire chi voleva la sua morte. Marisa e Carlos sapevano tutto. Divya scopre di aspettare un bambino da Rapha. Dopo un inizio un po' burrascoso, la gravidanza viene confermata e lo comunica agli amici pi\u00f9 stretti. Hank decide di partire con Boris. Evan si candida come consigliere comunale. Nasce la bimba di Divya e lei inizia a stringere rapporti, tramite Skype con la mamma di Rapha, il pap\u00e0 della bambina. Durante un viaggio d'affari di Boris, Divya decide di partire con Boris ed Hank per andare a trovare per la prima volta la mamma di Rapha in Argentina. Arrivata li, la mamma di Rapha le fa capire che vuole tenere la nipotina per s\u00e9 non permettendo a quest'ultima di poter tornare in America non avendo l'autorizzazione del padre. Divya per\u00f2 alla fine riesce a partire. Arrivata a casa si scopre che Boris ha deciso di comprare l'ospedale e propone a Divya, ad Hank, ad Evan e a Jeremia di diventare vicepresidente delegato dell'ospedale. I quattro accettano e si tuffano in questo nuovo progetto.\nProduzione.\nL'episodio pilota di \"Royal Pains\" \u00e8 stato girato a Long Island e New York tra la primavera e l'autunno del 2008. Nel luglio dello stesso anno Mark Feuerstein, gi\u00e0 protagonista di varie serie televisive della NBC, \u00e8 stato scritturato come protagonista del pilota, affiancando sul set il cast gi\u00e0 presente. L'episodio, della durata di 90 minuti, \u00e8 stato diretto da Jace Alexander, gi\u00e0 regista del pilot di \"Burn Notice\", altra produzione di USA Network. Andrew Lenchewski ne ha scritto la sceneggiatura, mentre Rich e Paul Frank sono stati i produttori esecutivi del progetto, con Lenchewski co-produttore esecutivo e John P. Rogers produttore. Dopo la visione dell'episodio pilota, nel gennaio del 2009 \u00e8 stata ordinata una stagione intera con la realizzazione di altri 11 episodi.\nSul passaggio dalla prima alla seconda stagione, Lenchewski ha spiegato che \u00e8 stato scelto di non fare salti temporali, ma di riprendere invece la narrazione immediatamente dal mattino successivo gli eventi della stagione precedente. Il produttore esecutivo Michael Rauch ha aggiunto che rispetto alla prima stagione, dove uno dei temi principali per Hank ed Evan era l'assenza della famiglia, nella seconda stagione l'elemento caratterizzante dei due personaggi \u00e8 proprio la presenza della famiglia, visto il ritorno del loro padre; una scelta fatta per analizzare pi\u00f9 in profondit\u00e0 i personaggi di Hank ed Evan.\nDurante la terza stagione, Mark Feuerstein ha debuttato come regista dirigendo un episodio della serie. L'attore aveva da tempo questo obiettivo, giustificando ci\u00f2 con le parole: \u00abcredo che questo sia un passaggio naturale per chi ha i mezzi ed \u00e8 appassionato di narrazione\u00bb. Bill McGoldrick, responsabile delle serialit\u00e0 di USA Network, si \u00e8 detto favorevole all'operazione, aggiungendo che: \u00abfaremo ancora affidamento sui nostri attori per la regia, perch\u00e9 chi meglio di loro conosce questi spettacoli?\u00bb. Nella quarta stagione, anche Paulo Costanzo \u00e8 passato dietro la macchina da presa curando la regia di un episodio.\nRinnovata per una seconda stagione il 29 luglio 2009, nel settembre del 2010 la serie \u00e8 stata ulteriormente rinnovata per una terza stagione, e il 15 settembre dello stesso anno \u00e8 stata confermata per una quarta stagione; nello specifico, questa stagione ha visto la conclusione con un doppio episodio finale, inteso come un film per la televisione di due ore, che racconta il matrimonio tra Evan e Paige. Il 25 settembre 2012 la serie \u00e8 stata rinnovata per una quinta stagione e una sesta stagione di 13 episodi ciascuna.. A marzo 2016 viene rinnovata per un'ottava e ultima stagione.\nCast.\nA proposito del suo personaggio, Mark Feuerstein ha detto che da tempo cercava un ruolo che si adattasse al suo carattere \u00abdivertente e affabile\u00bb. Lo sceneggiatore e co-creatore Andrew Lenchewski gi\u00e0 conosceva Feuerstein da circa dodici anni, ma ha comunque provinato una cinquantina di attori prima di sceglierlo per la parte; su di lui, e sulla sua recitazione, ha detto: \u00ab\u00e8 un ragazzo simpatico, un vincente, ma allo stesso tempo ha un'intelligenza che lo rende totalmente credibile\u00bb.\nDalla seconda stagione, oltre all'entrata nel cast di un attore di peso come Henry Winkler e di un premio Oscar come Marcia Gay Harden, la serie ospita un gran numero di guest star nei suoi episodi. In proposito, Feuerstein ha detto che l'aver a che fare con attori di questo calibro \u00e8 uno stimolo a dare sempre il meglio, \u00abalzando di conseguenza il livello della recitazione e dello spettacolo\u00bb. Nella terza stagione si \u00e8 aggiunto al cast regolare Edward Asner, pi\u00f9 volte vincitore del premio Emmy.\nPer le prime tre stagioni, il cast principale di \"Royal Pains\" \u00e8 composto dal gi\u00e0 citato Mark Feuerstein assieme a Paulo Costanzo, Reshma Shetty e Jill Flint. All'inizio della quarta stagione c'\u00e8 un primo cambio nel lotto dei protagonisti, con Jill Flint che esce dalla cast fisso e rimane come \"recurring\", mentre Campbell Scott (presente come attore ricorrente dalla prima stagione) e Brooke D'Orsay (dalla seconda) sono promossi a \"regular\". Con la quinta stagione, Ben Shenkman (che aveva esordito con un ruolo secondario nella precedente stagione) entra anche lui tra i protagonisti dello show.\nLocation.\n\"Royal Pains\" \u00e8 girata nello Stato di New York, principalmente negli Hamptons e a Long Island, con alcuni ciclici passaggi nella grande mela. La villa di Boris \u00e8 il castello di Oheka, nella finzione negli Hamptons, ma situato in realt\u00e0 a Huntington. Altre sequenze, sempre ambientate negli Hamptons, sono state invece girate in vari luoghi di Long Island come Long Beach, Point Lookout, Northport Village, Freeport, Oyster Bay e Atlantic Beach. Il protagonista Mark Feuerstein si \u00e8 detto felice di queste location, poich\u00e9: \u00abmentre \"CSI\" o \"NCIS\" vengono girate in magazzini abbandonati o nei bassifondi delle citt\u00e0, noi ci ritroviamo in mezzo a campi da golf, alberghi e ville con piscina\u00bb.\nAndrew Lenchewski aveva subito pensato agli Hamptons come location della serie, poich\u00e9 per lui hanno rappresentato \u00abil luogo dei sogni dove passare le estati durante gli anni della scuola e del college. In questo ero molto vicino al personaggio di Evan, ovvero qualcuno che \u00e8 al di fuori di quel mondo ma vuole assolutamente entrarvi a far parte\u00bb. Oltre a questo, per Lenchewski negli Hamptons c'\u00e8 una particolare sensazione di \u00abisolamento e romanticismo\u00bb al tempo stesso, generata dall'oceano e dalle grandi spiagge.\nLa serie \u00e8 ambientata nel periodo estivo ed \u00e8 caratterizzata da un costante bel tempo, ma Feuerstein ha rivelato che \u00e8 molto difficile avere perennemente un clima estivo a New York nell'arco dei sei mesi di produzione necessari per le riprese: \u00abnon c'\u00e8 giorno in cui magari abbiamo bisogno di una perfetta giornata di sole, ma c'\u00e8 invece la minaccia di piogge torrenziali\u00bb. L'attore ha ammesso che in molti casi sono fortunati nel trovare bel tempo, mentre in altri si rimedia con riprese ad hoc per mascherare il maltempo, o con lo spostamento delle scene in ambienti interni.\nDurante la seconda stagione, due episodi hanno avuto come sfondo Cuba, ma per via dell'embargo contro l'isola le riprese si sono svolte in realt\u00e0 a Porto Rico. La produzione di questo doppio episodio si \u00e8 resa indispensabile dopo l'estensione della seconda stagione a 18 episodi, ed era quindi necessario trovare uno stratagemma per mantenere un'idea di clima estivo durante tutto l'arco narrativo della stagione. Per poter quindi rimanere nei tempi della produzione, ed evitare quelle che nella prima stagione erano state ironicamente chiamate dal cast \"\u00abThe Royal Rains\u00bb\" (\u00able piogge reali\u00bb), le riprese a Porto Rico sono partite in piena primavera, quando ancora non c'erano le foglie sugli alberi. Dato che i due episodi sono stati girati all'inizio delle riprese, ma si inseriscono temporalmente al centro della stagione, essi non sono stati realizzati seguendo la continuity, e Feuerstein ha commentato che in questo caso \u00e8 stato molto caotico \u00abtuffarsi in mezzo alla stagione\u00bb, sia per gli attori che per gli sceneggiatori. L'attore si \u00e8 detto entusiasta di questa trasferta, ma ha anche ammesso di essere stato preoccupato dalle reazioni del pubblico, il quale a suo dire poteva pensare: \u00abstanno gi\u00e0 saltando lo squalo. Hanno bisogno di andare a Cuba perch\u00e9 stanno cercando di trovare un modo per rendere pi\u00f9 interessante la serie, hanno gi\u00e0 esaurito le idee con gli Hamptons\u00bb. Continuando in questo senso, all'inizio della terza stagione c'\u00e8 stata una breve trasferta dei fratelli Lawson in Florida, mentre il doppio episodio finale che conclude la quarta stagione, ha visto i protagonisti muoversi a Las Vegas.\nLogo.\nIl simbolo \"\u211e\" presente nella stilizzazione grafica del titolo \"\u211eoyal Pains\" indica in medicina la prescrizione di una ricetta medica. Il simbolo vuol dire appunto \"prescrizione\", e talvolta viene traslitterato in \"Rx\" o semplicemente in \"Rx\". Nasce nel Medioevo come abbreviazione del verbo latino \"recipe\", forma imperativa di \"recipere\" (\"prendere\", \"fare cos\u00ec\"). L'origine del simbolo viene invece fatta ricondurre, per la loro somiglianza, all'Occhio di Horo o all'antico simbolo di Zeus e Giove (\"\u2643\").\nColonna sonora.\nLa canzone che accompagna i titoli di testa della serie \u00e8 \"Independence\", cantata dal gruppo musicale danese The Blue Van.\nAccoglienza.\nPubblico.\n\"Royal Pains\" si \u00e8 subito imposto negli Stati Uniti d'America come uno degli show pi\u00f9 visti sulla televisione via cavo. La \"premi\u00e8re\" del 4 giugno 2009 \u00e8 stata seguita da 5.570.000 spettatori, il pi\u00f9 alto esordio per una nuova serie di USA Network dal debutto di \"Psych\" nel 2006. Nel secondo e terzo episodio la serie \u00e8 stata seguita rispettivamente da 5.590.000 e 6.500.000 spettatori, diventando il primo show negli ultimi cinque anni ad aver fatto registrare un incremento dell'audience negli episodi successivi. Nel complesso, la prima stagione ha fatto registrare un'audience media di 5.970.000 spettatori.\nCritica.\nIl sito web Metacritic ha assegnato alla prima stagione di \"Royal Pains\" un punteggio di 62/100 da parte della critica e di 7,5/10 da parte degli utenti. James Chamberlin del sito IGN ha recensito l'episodio pilota in maniera soddisfacente. Ha apprezzato la relazione tra Hank ed Evan, spiegando che \u00abi loro caratteri sono molto diversi, con Evan che cerca sempre di vivere la vita al massimo, mentre Hank \u00e8 un po' pi\u00f9 riservato. La cosa \u00e8 bilanciata abbastanza bene\u00bb, nonch\u00e9 l'alchimia creatasi tra i vari protagonisti. Ha inoltre messo positivamente l'accento sull'idea che Hank riesca a far fronte alle emergenze con quello che trova a disposizione intorno a lui, particolare che \u00abricorda quanto avrebbe fatto Richard Dean Anderson nei panni di MacGyver\u00bb. Nella successiva recensione della prima stagione, Chamberlin ha lodato \u00abla miscela unica di medicina, intrigo e commedia, che funziona alla grande\u00bb, segnalando in particolar modo la prova di Campbell Scott, \u00abparagonabile a un cattivo di James Bond\u00bb, e lo \u00abstraordinario lavoro di profondit\u00e0\u00bb fatto dagli sceneggiatori anche per i personaggi minori, assegnando cos\u00ec alla serie l'ottimo punteggio di 8,2/10.\nDa parte della carta stampata, i pareri su \"Royal Pains\" sono stati contrastanti. Tra i positivi, Ken Tucker di \"Entertainment Weekly\" specifica che \u00abuna volta accettate le strane premesse della serie, non \u00e8 poi difficile seguire i suoi ritmi da fumetto\u00bb, definendola \u00abdivertente e inaspettatamente stravagante\u00bb, e sottolineando come il protagonista Mark Feuerstein abbia finalmente trovato un ruolo su misura per lui. Rob Owen del \"Pittsburgh Post-Gazette\" individua invece in Evan il personaggio per cui la serie merita di essere seguita: \u00abottiene i dialoghi migliori, ed \u00e8 al centro delle scene pi\u00f9 divertenti\u00bb. Per Robert Lloyd del \"Los Angeles Times\" \u00abl'intelligenza e le capacit\u00e0 di Hank, per certi versi, sono le cose che lo rendono il personaggio meno interessante. Le cose migliori accadono intorno a lui, con il comico Evan e l'intelligente Tucker\u00bb.\nTra i commenti negativi, Ginia Bellafante del \"New York Times\" afferma che \u00abla serie potrebbe essere un veicolo per dire qualcosa sull'iniquit\u00e0 del sistema sanitario statunitense, oppure essere una scusa per mostrare inquadrature panoramiche di prati di velluto e cancelli in ferro battuto. Scommetterei sulla seconda\u00bb. Linda Stasi del \"New York Post\" l'ha etichettata come \u00abuna lettura d'estate, divertente, sciocca e poco profonda\u00bb, mentre il \"New York\" l'ha trovata \u00abuna serie pessima ma guardabile\u00bb, un mix tra \u00ab\"Gossip Girl\" e un \"medical drama\", che per\u00f2 non pu\u00f2 essere una ricetta per la qualit\u00e0\u00bb, e con Mark Feuerstein \u00abstranamente adorabile\u00bb. David Hinckley del \"Daily News\" trova che il lusso, le belle donne e quant'altro presente nello show \u00absuona tutto un po' forzato, e lo \u00e8\u00bb, ma che non sia questo il problema di fondo, che invece sarebbe il continuo compiacimento per tutti questi eccessi. In un successivo articolo scritto all'inizio della terza stagione, Hinckley ha pressoch\u00e9 confermato il suo giudizio non esaltante: \u00absi sa quello che \u00e8, uno spettacolo d'estate per il divertimento estivo, che non si complica le cose cercando di essere qualcosa di pi\u00f9\u00bb. Maureen Ryan del \"Chicago Tribune\" non \u00e8 rimasta a sua volta colpita, poich\u00e9 \u00absulla carta, la nuova serie dovrebbe essere altrettanto divertente come \"Burn Notice\"\u00bb, ma \u00e8 invece \u00abtroppo prevedibile per fare una grande impressione\u00bb. A suo dire, Mark Feuerstein \u00abnon riesce a dare nulla al suo personaggio, tra l'altro blandamente scritto\u00bb, salvando cos\u00ec solo Campbell Scott, il cui personaggio invece \u00abha tutto il carisma che al medico manca\u00bb.\nPer quanto concerne la critica europea, anch'essa ha dato giudizi opposti sulla serie. In Italia, Aldo Grasso del \"Corriere della Sera\" l'ha generalmente ben accolta, mettendo positivamente in risalto la scelta degli Hamptons: \u00abquando si dice location. [...] Ovviamente l'ambientazione non basta, ma aiuta\u00bb, e definendo \"Royal Pains\" \u00abun \"medical drama\" che non disdegna la soap: casi clinici da risolvere ma anche intrighi sentimentali\u00bb. In Spagna, Alberto Rey del \"Mundo\" ha invece stroncato in toto lo show, liquidandolo come una miscela di varie serie televisive, \"Gossip Girl\" in primis, mal riuscita.\nControversie.\nIl 6 luglio 2010 l'attore Hayden Christensen e suo fratello maggiore Tove hanno intentato un'azione legale contro USA Network presso la Corte distrettuale di Manhattan, accusando il network di avergli sottratto l'idea alla base di \"Royal Pains\". Nel procedimento, i due fratelli hanno sostenuto di aver proposto nel 2005 all'emittente una loro idea per una serie televisiva chiamata \"Housecall\", che vedeva protagonista un medico a domicilio di Malib\u00f9 alle prese con ricchi e famosi pazienti. Essi hanno anche affermato che nell'occasione la dirigenza del network avrebbe ammesso di non essere a conoscenza dell'esistenza della professione di medico a domicilio, e di avergli confidato che il soggetto proposto fosse un'idea molto affascinante, pur tuttavia non mostrandosi interessata a essa. I fratelli non hanno sporto denuncia per violazione di copyright, bens\u00ec per rottura di contratto verbale, concorrenza sleale e ingiusto arricchimento, chiedendo come risarcimento una parte dei profitti derivanti dalla serie. All'uscita della notizia della causa, USA Network non ha rilasciato dichiarazioni ufficiali in merito.\nIl 10 maggio 2011 il giudice chiamato a dirimere la controversia ha respinto le accuse dei fratelli Christensen, stabilendo che non ci sono prove sufficienti perch\u00e9 i due possano rivendicare una violazione di contratto, poich\u00e9 fondamentalmente la questione riguarda \u00abcose che non sono protette da copyright, come ad esempio le idee\u00bb. A seguito di ci\u00f2, l'avvocato dei due fratelli ha annunciato l'intenzione di impugnare la sentenza, che in seguito \u00e8 stata parzialmente rivista in appello, in favore dei Christensen, nel giugno del 2012.\nEdizioni home video.\nUniversal Studios Home Entertainment ha distribuito in DVD la prima stagione di \"Royal Pains\" a partire dal 25 maggio (per le edizioni \"Regione 1\") e dal 25 agosto 2010 (per le edizioni \"Regione 4\"), entrambe arricchite con vari contenuti speciali.\nLa seconda stagione \u00e8 stata distribuita sempre in DVD (in edizione \"Regione 1\") dal 17 maggio 2011. Tutti gli episodi di \"Royal Pains\" sono inoltre disponibili su iTunes.\nOpere correlate.\nLibri.\nSimilmente con quanto gi\u00e0 fatto per altre produzioni di USA Network, a partire dall'inizio del 2011 la casa editrice statunitense Signet Books ha iniziato la pubblicazione di alcuni romanzi ispirati alla serie televisiva:"}
{"id": "2582433", "revid": "1318658", "url": "https://it.wikipedia.org/wiki?curid=2582433", "title": "Buddha Zh\u014dngyu\u00e1n", "text": "Il Grande Buddha della Pianura Centrale () \u00e8 una statua colossale rappresentante il buddha Vairocana, aspetto manifesto personale dell'\u0100dibuddha, situata nella contea di Lushan, nella provincia dell'Henan, in Cina.\nLa statua \u00e8 la parte pi\u00f9 elevata dell'area di un grande tempio buddhista sito nelle vicinanze delle sorgenti termali Tianrui (sorgente a 60\u00a0\u00b0C, molto nota in Cina per le sue propriet\u00e0 terapeutiche), chiamato per questo anche \"Tempio della Sorgente\" (\"Spring Temple\"), da cui il nome alternativo informale della statua nel mondo anglofono, Buddha del Tempio della Sorgente (\"Spring Temple Buddha\"). L'intero complesso \u00e8 all'interno dell'Area Panoramica del Monte Fodu (\"Fodushan Scenic Area\"), nei pressi della Superstrada Nazionale n. 311 (\"National Freeway no. 311\").\nLa figura del buddha \u00e8 alta 128 metri, ma se a quest'altezza si aggiunge quella del basamento di 25 metri rappresentante il trono del loto, l'altezza totale della statua assomma a 153 metri. Attualmente \u00e8 la seconda statua pi\u00f9 alta del mondo, superata nell'ottobre 2018 dalla Statua dell'Unit\u00e0 costruita in India. La parte esterna della statua \u00e8 costituita da 1.100 lamine di rame ed il peso complessivo \u00e8 di circa 1.000 tonnellate."}
{"id": "2582434", "revid": "1305772", "url": "https://it.wikipedia.org/wiki?curid=2582434", "title": "Let's Get Dirty (I Can't Get in da Club)", "text": "Let's Get Dirty (I Can't Get in da Club) \u00e8 il primo singolo del rapper statunitense Redman estratto dal quinto album \"Malpractice\". Rockwilder \u00e8 il suo produttore, nonch\u00e9 l'autore del testo assieme a Reggie \"Redman\" Noble e John \"DJ Kool\" Bowman, quest'ultimo il quale partecipa anche lui al brano.\nInformazioni.\nJason Birchmeier di \"All Music Guide\" descrive il singolo come \u00abUn bel momento in \"Malpractice\"\u00bb.\nLa canzone ha riscosso un successo modesto, ma un anno dopo, nel 2002, la cantante Christina Aguilera si ispirer\u00e0 fortemente ad essa per il suo singolo \"Dirrty\" estratto dall'album \"Stripped\", facendone una sorta di rifacimento non proprio uguale ma molto somigliante all'originale (soprattutto nella base), sempre con il featuring di Redman.\n\"Let's Get Dirty (I Can't Get in da Club)\" \u00e8 contenuta anche nella compilation del 2005 \"Kiss Presents Hip Hop Classics 2\" e fa parte della colonna sonora del videogioco \"Tony Hawk's Pro Skater 3\".\nVideoclip.\nIl videoclip del singolo, diretto da Dave Meyers, rispecchia lo stesso titolo del brano: nelle scene iniziali Redman cerca di entrare in una chiassosa discoteca facendosi strada all'esterno in una lunga folla di persone scalmanate che ballano animate dal ritmo della canzone, finch\u00e9 non si trova davanti due buttafuori che gli impediscono di proseguire. Riceve poi una telefonata da un suo amico che si trova all'interno e riesce a entrare nel locale sfondando con la sua automobile l'entrata principale dello stesso (questa sequenza \u00e8 girata in stile cartone animato ed \u00e8 tagliata in alcune versioni del video). Le scene successive vedono l'artista rappare nel rumoroso e affollatissimo club. Nel video c'\u00e8 anche DJ Kool."}
{"id": "2582436", "revid": "1762097", "url": "https://it.wikipedia.org/wiki?curid=2582436", "title": "September", "text": ""}
{"id": "2582438", "revid": "125997994", "url": "https://it.wikipedia.org/wiki?curid=2582438", "title": "Mediaset", "text": "Mediaset Italia S.p.A., conosciuta anche semplicemente come Mediaset, \u00e8 un'azienda italiana controllata dalla holding di diritto olandese Mediaset N.V., attiva nell'ambito dei media e della comunicazione, specializzata primariamente nella produzione e distribuzione televisiva in chiaro e a pagamento su pi\u00f9 piattaforme, oltre che nella produzione e distribuzione cinematografica, multimediale e nella raccolta pubblicitaria. \u00c8 il secondo polo televisivo in Italia dopo la Rai.\nStoria.\nOrigini.\nNel 1976 la nascente Fininvest acquisisce Telemilano, una delle prime emittenti locali in Italia, entrata in crisi per il mancato pagamento dell'affitto dei locali in cui sorgeva, di propriet\u00e0 della Edilnord di Berlusconi che l'acquis\u00ec per una cifra simbolica oltre al condono dei debiti; nello stesso anno l'emittente, che intanto aveva iniziato a trasmettere via etere, assume il nome di Telemilano 58 e poi, nel novembre 1980, di Canale 5. Telemilano, fondata nel 1974 come emittente a trasmissione via cavo, viene ceduta alla Fininvest da Giacomo Properzj ad un prezzo simbolico come emittente locale esclusiva del nuovo centro residenziale di Milano 2, realizzato negli stessi anni dallo stesso Berlusconi e situato nel comune di Segrate, confinante con Milano. Pochi anni prima la Corte costituzionale decreta la libert\u00e0 d'esercizio per le reti televisive locali private via etere, favorendo lo sviluppo del modello televisivo commerciale. Pochi anni dopo la Fininvest acquisisce altri due network nazionali nati in quel periodo: Italia 1 nel 1982 da Rusconi e Rete 4 nell'estate del 1984 dalla Mondadori. La costituzione e il mantenimento da parte dell'azienda di un tale assetto a tre reti, nonch\u00e9 la relativa diffusione analogica su scala nazionale e la quota di raccolta pubblicitaria detenuta danno luogo nel corso degli anni a una lunga serie di complesse vicende politico-giudiziarie.\nNel 1987 lancia il circuito Italia 7, con una programmazione dedicata ad un pubblico maschile, ma lo ceder\u00e0 qualche anno dopo quando la legge Mamm\u00ec porr\u00e0 un limite al numero di televisioni per ogni propriet\u00e0.\nNascita e sviluppo.\nAlle origini del gruppo c'\u00e8 la ridenominazione della Immobiliare Orione s.r.l., posseduta al 100% da Reteitalia, in Mediaset s.r.l. verso la fine del 1993 e il progressivo trasferimento a quest'ultima di ogni attivit\u00e0 di produzione e commercializzazione dei programmi cinematografici e televisivi della Fininvest; successivamente Mediaset s.r.l. confluisce in Futura Finanziaria S.r.l, che cambier\u00e0 nome in Mediaset.\nAll'inizio del 1994 Fininvest risulta essere la seconda impresa italiana per indebitamento, Mediobanca calcola che ha debiti per 3,4 volte il capitale. Berlusconi si dimette da tutte le cariche sociali ricoperte nel gruppo conservandone la propriet\u00e0 delle quote azionarie, ; Fedele Confalonieri viene nominato nuovo presidente del gruppo; la societ\u00e0 lo stesso anno diventa societ\u00e0 per azioni e, nell'aprile 1996, viene definitivamente scorporata da Fininvest come Mediaset S.p.A. e aperta a soci esterni come alcuni dei principali istituti di credito italiani e alcuni investitori stranieri, tra cui l'imprenditore tedesco Leo Kirch, il principe saudita Al-Walid bin Talal e Johann Rupert. Viene quotata in borsa direttamente nel MIB30 grazie a una capitalizzazione di circa 8.200 miliardi di lire, con un collocamento di 7.000 lire ad azione (pari a 3,62 \u20ac), .\nNel 1999 la holding della famiglia Berlusconi rifiuta ufficialmente l'offerta di acquisto da parte del magnate australiano Rupert Murdoch, intenzionato a rilevare Mediaset per una cifra di 7.000 miliardi di lire.\nNel 2000, a meno di quattro anni di distanza dalla quotazione, il titolo supera la soglia di 52.000 lire ad azione (circa 27\u20ac), il suo massimo storico.\nNel 2005 entra poi a far parte anche del mercato finanziario statunitense con il programma \"ADR (American Depositary Receipt) Level 1\" con JPMorgan Chase come banca depositaria.\nSettori di interesse.\nTelevisione.\nCanali gratuiti.\nNel 1996 avviene il conferimento in Mediaset delle attivit\u00e0 televisive della Fininvest. Si tratta delle tre reti televisive private nazionali: Canale 5, lanciata nel 1980, Italia 1, acquistata dall'editore Edilio Rusconi nel biennio 1982/83, e Rete 4, rilevata dalla precedente propriet\u00e0 costituita dalla Mondadori, Perrone e Carlo Caracciolo nell'estate del 1984. Le tre reti sono finanziate dalla sola pubblicit\u00e0 e trasmettono in chiaro.\nInizialmente trasmessi in syndication da emittenti locali in ciascuna regione, i tre canali hanno caratteristiche differenti: Canale 5 \u00e8 destinato al vasto pubblico delle famiglie, Italia 1 offre una programmazione destinata maggiormente ai giovani, Rete 4 trasmette programmi per un pubblico pi\u00f9 maturo tra cui anche sport, divulgazione scientifica e approfondimento giornalistico. Tra il 1991 e il 1992, in seguito alla legge Mamm\u00ec, che consentiva alle reti commerciali di trasmettere in diretta nazionale, nascono i telegiornali delle reti del gruppo (prima Studio Aperto, poi TG4 e TG5). La societ\u00e0 che possiede le tre concessioni tv, Reti Televisive Italiane, viene scorporata dalla Fininvest nell'aprile 1996 e va a costituire l'ossatura di Mediaset.\nDal 2003 le tre reti generaliste iniziano a trasmettere, dapprima in modo sperimentale e poi regolarmente, sul digitale terrestre con la tecnologia DVB-T.\nDal 2009 al 2012 sono state disponibili, sempre sul digitale terrestre, i timeshift \"+1\" di Rete 4, Canale 5, Italia 1 e Boing.\nA quelli generalisti se ne aggiungono altri undici, a carattere tematico e semi-generalista: Boing, Iris, Cine34, La5, Italia 2, Focus, 20, Mediaset Extra, TGcom24, Cartoonito e Top Crime. Tali canali sono disponibili anche via satellite sulle piattaforme Sky (ad eccezione di Boing e Cartoonito) e Tiv\u00f9sat.\nLe reti del gruppo dispongono anche di un servizio teletext, chiamato Mediavideo, in cui sono disponibili contenuti testuali di informazione, sport, economia, televisione e servizi per non udenti. La rete di diffusione del segnale dei canali \u00e8 di propriet\u00e0 di Elettronica Industriale, societ\u00e0 controllata da RTI. Dal 2008 detiene il 48% di Tiv\u00f9, societ\u00e0 creata insieme a Rai (48%) e Telecom Italia Media (4%) per sviluppare la diffusione della TV digitale terrestre in Italia. I canali del gruppo sono ricevibili in digitale terrestre attraverso multiplex di propriet\u00e0, quali Mediaset 1, Mediaset 2, Mediaset 3, Mediaset 4, Mediaset 5, e multiplex terzi, come Dfree. Il multiplex Mediaset 2 ospita alcuni canali appartenenti ad altri editori nazionali come Discovery e QVC.\nCanali a pagamento.\nDopo aver mosso i primi passi nel settore della \"pay TV\" gi\u00e0 nel 1991 con la creazione, insieme ad altri editori, di TELE+, prima piattaforma analogica terrestre a pagamento italiana, grazie al digitale terrestre Mediaset decide di diversificare la propria offerta televisiva lanciando un proprio servizio a pagamento. D\u00e0 quindi vita nel 2005 alla piattaforma Mediaset Premium, con un'offerta di servizi televisivi dedicata inizialmente al calcio in diretta, ai film in prima TV, ai reality show e alle opere teatrali, disponibile sia per utenti privati che per locali pubblici. Alla fine del 2009 esordisce il servizio video on demand su digitale terrestre, denominato Premium On Demand HD, con il quale \u00e8 possibile accedere a una library di contenuti visionabili in qualsiasi momento.\nTrasmissioni in HD.\nCon l'introduzione del digitale terrestre, sono stati lanciati i primi canali in alta definizione, disponibili attraverso \"Elettronica Industriale\", attiva nella fornitura di capacit\u00e0 trasmissiva digitale terrestre a societ\u00e0 televisive terze, in adempimento delle disposizioni di legge.\nNel 2007 \u00e8 iniziata la diffusione dei simulcast in HD di Canale 5, Italia 1 e Rete 4 e nel 2009 Mediaset Premium ha lanciato i canali Premium Calcio HD 1 e HD 2. Dal 2010 il canale Premium Cinema \u00e8 stato visibile in HD (talvolta anche in alta definizione 3D).\nNel corso del 2012 nascono le versioni in alta definizione di Canale 5, Italia 1 e Rete 4, mentre nel corso del 2018 sono stati attivati 20 HD e Mediaset Extra HD (quest'ultimo attivo solo in occasione dei Campionato mondiale di calcio 2018).\nTelevisione satellitare.\nTra il 1998 e il 2003 lancia cinque canali tematici visibili esclusivamente sulle piattaforme satellitari e via cavo a pagamento: Happy Channel nel 1998 per TELE+ Digitale; Duel TV, Comedy Life e MT Channel nel 2000 per Stream TV. Nel 2003 nasce Italia Teen Television in occasione dello sbarco sulla neonata Sky Italia. Tutti i canali confluiscono nello stesso anno nell'offerta della nuova piattaforma satellitare a pagamento, tranne Comedy Life che invece chiude con la conseguente chiusura di Stream TV. Nel 2006 MT Channel, Happy Channel, Duel TV e Italia Teen Television cessano le trasmissioni per via di una ridefinizione contrattuale con Sky.\nDal 2000 \u00e8 partner di Class Editori per il canale di news economiche Class CNBC sulla piattaforma satellitare. Canale 5, Italia 1 e Rete 4, sono presenti via satellite in chiaro (ad eccezione di alcuni programmi criptati) attraverso Hot Bird 9 di Eutelsat; inoltre sono da sempre stati presenti su Sky ai canali 104, 105 e 106, cos\u00ec come il canale di televendite Mediashopping.\nDal dicembre 2008 al luglio 2011, in esclusiva su Sky, \u00e8 stato attivo Mediaset Plus (canale 123), diretto da Miriam Pisani, che ha riproposto una serie di programmi trasmessi sulle tre reti generaliste in orari differenti, nonch\u00e9 il TG5 della sera e le due principali edizioni di Studio Aperto in differita di un'ora.\nDa luglio 2009 tutti i canali gratuiti del gruppo sono disponibili anche sulla piattaforma satellitare gratuita Tiv\u00f9sat. Cartoonito arriva sulla piattaforma il 10 luglio 2015, quattro anni dopo il lancio; il servizio \u00e8 accessibile mediante smart card Nagravision. A dicembre 2009 viene ufficializzato il dato di 570000 tessere distribuite.\nIl 1\u00ba giugno 2018 i canali Premium vengono diffusi su Sky Italia.\nIl 7 settembre 2015 Mediaset decide di ritirare le proprie reti generaliste da Sky; tuttavia il 2 gennaio 2019 vi ritornano insieme ai canali tematici del gruppo.\nBollini per la visione.\nI film e le serie televisive sia in prima visione che in replica contengono un bollino, un visto censura televisivo, in basso a sinistra, che dal 5 ottobre 2010 viene rimpicciolito e posizionato accanto al logo del canale con conseguente perdita dell'omino:\nCanale 5 usa questi bollini dal 1994, mentre Rete 4 e Italia 1 dal 1997. Dal 2010 tutti i canali Mediaset utilizzano i bollini per la visione.\nTestate giornalistiche.\nAl fine di realizzare programmi di approfondimento giornalistico, nel 1986 nasce Videonews, una testata giornalistica che si occupa di diversi programmi d'informazione e approfondimento giornalistico in onda sulle reti generaliste indipendentemente dalle redazioni dei telegiornali e che produce programmi come \"Verissimo\", \"Mattino Cinque\" e \"Pomeriggio Cinque\" che sono anche visibili sul portale Mediaset Play oltre ai telegiornali. Dal gennaio 1991 Mediaset produce notiziari d'informazione in tempo reale su tutte le reti attraverso differenti testate e circa 400 giornalisti con varie edizioni di telegiornali e di notiziari sportivi ogni giorno, attraverso cinque differenti testate: TG5, Studio Aperto, TG4 e Sport Mediaset.\nNel corso del 2008, le produzioni news rappresentano pi\u00f9 del 18% dei programmi emessi dalle reti italiane Mediaset.\nNel 2010 nasce l'agenzia di stampa NewsMediaset, che fornisce servizi giornalistici e inchieste a tutto il gruppo e produce anche contenuti d'informazione con proprio marchio; all'interno di NewsMediaset viene studiato e realizzato un nuovo canale digitale dedicato alle informazioni giornalistiche. Lo stesso anno nasce il canale dedicato alla riproposizione dei telegiornali Mediaset, TG Mediaset, sostituito dal 28 novembre 2011 da TGcom24, il canale all-news di Mediaset, che a sua volta accorpa anche il vecchio TGcom.\nIl 17 giugno 2019 le testate TG4, Studio Aperto, TGcom24 e Sport Mediaset sono state assorbite in NewsMediaset, che si occupa della produzione e della gestione dei notiziari prima prodotti in modo autonomo da tali testate. Di conseguenza, le testate si riducono a tre.\nA novembre 2021 Mediaset ha annunciato la riorganizzazione della propria offerta informativa, che comprende il passaggio di TGcom24 a una testata vera e propria che gestir\u00e0 l'omonimo canale televisivo con il relativo sito web e pagine social, il TG4, Studio Aperto, Sport Mediaset e Videonews, andando cos\u00ec a sostituire NewsMediaset.\nPiattaforme web.\nDal gennaio 1998, \u00e8 attiva nel settore multimediale. Attraverso il sito \"mediaset.it\", \u00e8 possibile conoscere tutta l'offerta di contenuti e i palinsesti di Mediaset via Internet. Dal portale, gestito da \"R.T.I. Business Digital\" (\"ex Interactive Media, ex\" \"Mediadigit\"), si accede ai siti di tutte le reti, ai siti dedicati ai programmi TV, alle community (\"6 come 6\"), alle news della testata giornalistica multimediale TGcom (fornitore di news per radio R101 di Mondadori), oltre che alle \"pillole informative\" TV in onda sulle reti Mediaset, dei telegiornali e dello sport (\"sportmediaset.it\"), ai siti dedicati all'e-commerce e al merchandising (\"Mediashopping\" e \"Five Store\"), ai contenuti dedicati alla telefonia mobile.\nAttraverso Mediaset Infinity \u00e8 possibile vedere gratuitamente e in alta qualit\u00e0, con tecnologia Smoothstreaming (\"HQ\") parti di programmi gi\u00e0 andati in onda e intere puntate in esclusiva, oltre ad alcuni programmi in diretta e i telegiornali delle tre reti generaliste. Sul sito, inoltre, si pu\u00f2 avere la visione del \"reality show\" Grande Fratello 24 ore su 24 gratuitamente grazie a un canale dedicato, \"Grande Fratello MultiRegia\", e anche sul sito \"mediasetpremium.it\", ma solo i possessori di una smart card Mediaset Premium abilitata alla visione del programma. Dal 1\u00ba novembre 2018, sul sito \u00e8 disponibile un canale dedicato alle televendite \"Mediashopping\", M4C. All'interno della sezione \"Qui Mediaset\" \u00e8 possibile trovare notizie e video relativi ad attivit\u00e0 ed eventi legati all'azienda.\nDal 2007 alla fine del 2009 \u00e8 stato attivo il servizio Rivideo, che permetteva inoltre di vedere su PC tutte le puntate delle fiction e delle serie TV trasmesse sulle reti Mediaset, i film, i cartoni animati, le partite di calcio di Serie A in diretta e in differita in modalit\u00e0 video on demand a pagamento.\nMediashopping possiede uno spazio per televendite sul canale on-demand di YouTube e dal 2008 \u00e8 presente su eBay con un negozio virtuale (e-commerce). Dal 2010 diversi programmi di successo sono presenti su Facebook con pagine ufficiali.\nPer via della grande quantit\u00e0 di contenuti, servizi e informazioni, \"mediaset.it\" \u00e8 uno tra i siti pi\u00f9 visitati in Italia.\nTelefonia mobile.\nDal 2006 intrattiene costanti rapporti commerciali nel settore delle telecomunicazioni con tutti i principali operatori italiani di telefonia fissa e mobile, in particolar modo con TIMvision e Vodafone TV, per la distribuzione digitale di tutti i propri canali nazionali in chiaro, dei contenuti televisivi e dell'offerta a pagamento, via rete mobile TV (DVB-H) oltre che via cavo (IPTV).\nTV digitale mobile.\nCon l'alleanza dei principali operatori italiani di telefonia mobile, \u00e8 attiva nello sviluppo della tecnologia DVB-H, il nuovo standard per la visione di contenuti multimediali digitali su cellulari evoluti. Agli inizi del 2006 lanci\u00f2 il primo servizio di \"Mobile TV\" in tecnologia DVB-H al mondo.\nDopo aver raggiunto un accordo con TIMvision e Vodafone TV, acquis\u00ec e successivamente convert\u00ec in digitale le frequenze analogiche della rete Sportitalia, realizzando cos\u00ec un terzo multiplex (Mediaset 3), che nel rispetto dei limiti posti dall'Antitrust venne dedicato esclusivamente all'offerta in DVB-H. Gli accordi stipulati previdero inoltre l'affitto del 40% della totale capacit\u00e0 trasmissiva a ciascuno dei due operatori telefonici. 3 Italia invece decise di realizzare, allo stesso modo, un proprio multiplex attraverso l'acquisizione delle frequenze di un largo numero di emittenti locali distribuite sul territorio.\nLe programmazioni integrali di Canale 5, Italia 1 e i contenuti legati al calcio di Serie A di Mediaset Premium fanno parte dell'offerta gratuita in DVB-H di TIMvision.\nMediaset \u00e8 presente anche come fornitore di contenuti sulla tradizionale rete cellulare. Nello specifico, a TIMvision, Vodafone TV offre contenuti video on demand basati sullo streaming, in particolare news, pillole di intrattenimento, immagini, suonerie, musica e giochi. Dal 2009 ha lanciato alcune applicazioni gratuite e a pagamento per iPhone, iPad e iPod touch: TGcom24, Sport Mediaset, Mediaset Play e Grande Fratello Multi Regia, scaricabili tramite App Store o iTunes di Apple.\nRadio.\nIl 1\u00ba luglio 2016 le attivit\u00e0 radiofoniche sono state accorpate nella nuova societ\u00e0 RadioMediaset, alla cui presidenza \u00e8 stato nominato Paolo Salvaderi. La societ\u00e0 si occupa delle attivit\u00e0 editoriali di R101, Radio 105, Virgin Radio, Radio Subasio e Radio Monte Carlo e delle rispettive reti televisive.\nCinema.\nDal 2007 \u00e8 attiva nel mercato cinematografico attraverso Medusa, gi\u00e0 controllata da Fininvest dal 1994, societ\u00e0 leader assoluta in Italia nella produzione e distribuzione cinematografica di film italiani e internazionali, specializzata anche nell\"'home entertainment\", nella realizzazione e gestione di sale e multisale cinematografiche presenti sul territorio nazionale; si contano 27 centri cinematografici appartenenti dal 2009 alla societ\u00e0 Capitolosette, partecipata al 49%, proprietaria del circuito The Space Cinema, nato dalla fusione di Medusa Multicinema e Warner Village Cinemas. Dalla joint venture tra Medusa Film e la casa di produzione capitolina di fiction d'autore Taodue, acquisita nel corso del 2007, \u00e8 stata creata una \"major\", Med Due, per la produzione di contenuti italiani per la TV e il cinema. Nella distribuzione cinematografica in Italia ha come concorrenza diretta le \"major\" americane Universal, Warner e Fox.\nAttraverso accordi commerciali con le principali societ\u00e0 di produzione e distribuzione americane ed europee e alle proprie risorse produttive, tra cui le partecipate Fascino PGT, Mediavivere e Ares Film, detiene un'immensa \"library\" di diritti televisivi e cinematografici. \u00c8 presente sia in campo accademico con una serie di \"master\" universitari, che nell'ambito socio-culturale attraverso l'organizzazione di eventi e le iniziative della propria onlus Mediafriends. Il 16 ottobre 2014 sia Mediaset che Benetton decidono di cedere la societ\u00e0 al gruppo anglosassone Vue Entertainment.\nNel 2007 Mediaset ha rilevato dalla holding Fininvest il Gruppo Medusa, incorporandola nel gruppo all'interno della controllata R.T.I., entrando cos\u00ec a pieno titolo anche nel mercato cinematografico.\nLa Medusa Film, che assume questo nome dal 1994, \u00e8 la societ\u00e0 leader assoluta in Italia nella produzione e distribuzione cinematografica di film italiani e internazionali, con sede a Roma. Le origini della societ\u00e0 risalgono tuttavia al 1964, anno in cui venne fondata da Lorenzo Ventavoli; venne acquistata poi dalla Fininvest nel 1986.\n\u00c8 specializzata anche nell\"home entertainment\"; attraverso \"Medusa Video\", infatti, \u00e8 tra i primi operatori nazionali per la produzione e distribuzione di film, documentari, cartoni animati, trasmissioni televisive in formato \"VHS\", \"DVD\" e \"Blu-ray Disc\" della Mediaset. \u00c8 attiva inoltre nella realizzazione e nella gestione di sale e multisale cinematografiche ubicati nelle principali citt\u00e0 italiane. Medusa Film detiene una quota di minoranza di Cinecitt\u00e0 Digital Factory, specializzata in postproduzione cinematografica, e insieme alla casa produttrice di fiction Taodue fa parte della societ\u00e0 Med Due. Il presidente di Medusa Film \u00e8 Carlo Rossella.\nA luglio 2009 il Gruppo ha ufficializzato la costituzione della societ\u00e0 Capitolosette, detenuta al 49%, dedicata alla gestione di sale e multisale, grazie all'accordo con il gruppo di \"private equity\" \"21 Partners\", di propriet\u00e0 della \"holding di partecipazioni\" Schemaquattordici (ex 21 Investimenti). La societ\u00e0 \u00e8 proprietaria del circuito The Space Cinema, presieduto da Giuseppe Corrado, in cui sono confluiti i multiplex di Medusa Multicinema e di Warner Village Cinemas, costituito da 27 multiplex, quindi leader di mercato. Gli immobili sono di propriet\u00e0 di Capitolosette ad eccezione dei multisala situati a Torri di Quartesolo (Vicenza), Livorno, Torino, Bologna e Salerno, posseduti dalla Fimit.\nConcessionarie di pubblicit\u00e0.\nPer via della propria tipologia di business, Mediaset controlla un vasto gruppo di aziende di raccolta pubblicitaria attivo soprattutto, ma non solo, nel settore televisivo. La societ\u00e0 di punta \u00e8 Publitalia '80. Fondata nel 1979 da Silvio Berlusconi e successivamente guidata da Giuliano Adreani, \u00e8 una concessionaria multinazionale di pubblicit\u00e0 per le reti nazionali, generaliste e tematiche, da anni leader nel mercato italiano ed europeo. La sede principale \u00e8 a Milano Due (\"Palazzo Cellini\"), quartiere di Segrate (Milano).\nPublitalia '80, con circa 3 miliardi di euro di fatturato annuo complessivo, \u00e8 il principale canale finanziario in entrata del Gruppo e controlla totalmente altre due concessionarie minori: \u00abPublieurope\u00bb, filiale multinazionale attiva dal 1996 sui mercati e i media esteri con sede centrale a Londra, e \u00abDigitalia '08\u00bb, nata nel 2008 (precedentemente denominata Promoservice Italia), delegata alla vendita di pubblicit\u00e0 sui canali realizzati per il digitale terrestre e satellitare, per le attivit\u00e0 legate al pagamento della pubblicit\u00e0 in cambio merce; detiene inoltre il 50% di \u00abMediamond\u00bb, societ\u00e0 attiva nella vendita di spazi pubblicitari presenti sui siti internet, sia del gruppo che di Mondadori Editore.\nLa raccolta pubblicitaria in Spagna \u00e8 affidata dal 1990 a Publiespa\u00f1a, concessionaria di Mediaset Espa\u00f1a, che con circa 1 miliardo di euro di fatturato annuo detiene il primato in ambito nazionale; la sede principale \u00e8 situata nel centro di Madrid. Publiespa\u00f1a controlla inoltre la concessionaria Publimedia Gesti\u00f2n per la commercializzazione di contenuti audiovisivi per la televisione via cavo e digitale terrestre, la vendita di format tv e di pubblicit\u00e0 sui diversi siti internet spagnoli del gruppo (divisione \"Advanced Media\").\nNel 2009 \u00e8 stata creata la concessionaria \u00abNessma Advertising\u00bb per la raccolta pubblicitaria del canale satellitare Nessma presente nel Maghreb.\nL'11 ottobre 2014 viene comunicato che Fininvest dovr\u00e0 cedere il 20% della quota azionaria di Mediolanum, banca di propriet\u00e0 del gruppo. La Banca d'Italia ha infatti ordinato la vendita della quota in quanto Silvio Berlusconi, condannato nel processo per i diritti TV Mediaset, ha perso la sua onorabilit\u00e0 per quanto riguarda le azioni bancarie. Il 13 novembre 2014 viene comunicata la notizia che il consiglio d'amministrazione di Mediaset ha deciso di cedere tutte le attivit\u00e0 della TV a pagamento ad una nuova azienda, Mediaset Premium S.p.A., nata dal gruppo Mediaset e dalla societ\u00e0 spagnola Telef\u00f3nica.\nIl 14 gennaio 2015 Telef\u00f3nica entra nel capitale di Mediaset Premium S.p.A. rilevando l'11,1% delle quote di capitale, per un corrispettivo di 100 milioni di euro. Il 13 febbraio 2015 Silvio Berlusconi vende il 7,79% di Mediaset per \u20ac400 milioni.\nCentri di produzione televisiva.\nDi propriet\u00e0.\nMediaset trasmette sulle proprie reti circa 26.000 ore di programmazione all'anno; un terzo sono frutto di produzioni realizzate autonomamente. La produzione di programmi televisivi italiani \u00e8 garantita da RTI attraverso la controllata Videotime, societ\u00e0 presieduta da Franco Ricci, che dal 1982 gestisce lo sviluppo e il mantenimento tecnologico di studi, sale di postproduzione, grafiche e regie mobili. A Cologno Monzese, adiacente alla sede centrale del Gruppo, \u00e8 situato il centro di produzione TV principale, nato sulle ceneri degli ICET Studios - Cinelandia, teatri di posa e studi di incisione utilizzati negli anni sessanta e settanta per fare concorrenza a Cinecitt\u00e0 con la creazione di una sede cinematografica milanese. Gli studi, acquistati nel 1983 da Fininvest, furono debitamente ampliati e ristrutturati per ospitare le maggiori produzioni della nascente televisione privata. Il centro di produzione di Cologno Monzese ospita in tutto 10 studi televisivi tra i quali uno dei pi\u00f9 grandi d'Europa, lo Studio 20, uffici, bar e ristoranti, zone commerciali e \"fitness\", con all'interno una serie di servizi dedicati esclusivamente ai dipendenti e agli artisti (Mediacenter), oltre a quelle specifiche per la produzione televisiva e per la trasmissione terrestre e via satellite e del segnale nazionale e internazionale. Oltre alla produzione televisiva, la sede di Cologno Monzese ospita il centro emissione, cio\u00e8 la messa in onda, di Canale 5, Italia 1 e Rete 4 mentre i canali tematici e a pagamento sono gestiti dal Centro Toc di Segrate. Un altro centro di produzione era il Palazzo dei Cigni situato a Milano 2, rilevato nel 1976, in cui principalmente risiedevano le redazioni e gli studi di Studio Aperto, TG4, TGcom24 e quelli di \"Striscia la Notizia\" fino al 2015, oltre a rappresentare la sede storica in cui nacque Canale 5 e in cui vennero trasmessi in diretta gi\u00e0 nel 1978 i primi programmi di Telemilano. Nel 2016 il centro venne definitivamente dismesso e tutte le produzioni trasferite a Cologno Monzese. A Segrate si trova il T.O.C. (\"Technology Operation Center\"), un moderno centro di emissione completamente digitale da cui vengono prodotti i canali digitali terrestri e satellitari, i contenuti veicolati tramite IPTV, gli studi in cui vengono realizzate televendite, annunci e telepromozioni in onda sulle reti del gruppo e gli studi di Meteo.it.\nA Roma, in Via Tiburtina 1361 nella frazione di Settecamini si trova il Centro Titanus Elios di propriet\u00e0 della Titanus Elios S.p.A., societ\u00e0 controllata per il 30% da Videotime e per il 70% da Titanus S.p.A. e che ospita 8 studi televisivi.\nIn piazza SS Giovanni e Paolo 8 si trova il Centro Safa Palatino, rilevato dalla S.A.F.A. Palatino (stabilimento cinematografico utilizzato, tra gli altri, da Pier Paolo Pasolini) nel 1984. In passato, questo stabilimento, soprattutto grazie all'immenso studio 1 (notevolmente ridimensionato a seguito di un intervento di restyling degli spazi avvenuto nel 2002), ospit\u00f2 i pi\u00f9 importanti programmi di Mediaset realizzati a Roma.\nEsterni.\nPer questioni logistiche ed organizzative e per far fronte all'esigenza di spazi ulteriori rispetto a quelli offerti dai propri centri di produzione, alcune trasmissioni, come per esempio il \"Grande Fratello\", vengono realizzate in studi esterni, quindi non di propriet\u00e0. L'esternalizzazione degli studi televisivi, soprattutto su Milano, era molto pi\u00f9 frequente negli anni '80 e '90, mentre su Roma la tendenza \u00e8 proseguita fino al 2008 circa, cio\u00e8 da quando Mediaset ha acquisito ad uso esclusivo gli studi Elios Titanus.\nPrima di allora, infatti, moltissime produzioni andavano in onda da Cinecitt\u00e0 come \"Uomini e donne\", \"Amici\", \"Buona Domenica\", \"Tira e molla\", \"La corrida\", \"Ciao Darwin\".\nSu Milano, in passato, era molto utilizzato il centro della \"Bravo Productions\", pi\u00f9 noto come \"Studio One\", sito in via Mambretti, 9/13. Qui vennero realizzati programmi storici tra i quali \"Drive In\" (edizioni 1986/1987 e 1987/1988), \"Odiens\", la prima edizione di \"Striscia la notizia\", \"Ok, il prezzo \u00e8 giusto!\" (dal 1989 al 1994), \"La ruota della fortuna\" (dal 1989 al 1995) e le prime stagioni della soap opera \"Vivere\", l'ultima edizione di \"Bis\", \"Tris\", \"Grand Hotel\", \"Viva Napoli\", \"Don Tonino\", \"I cinque del quinto piano\", \"I tre moschiettieri\", \"L'Odissea\", \"M'ama non m'ama\".\nAltro studio usato per anni fu quello della Telepro di Via Giotto 36 a Milano (collocato al piano sotterraneo -3) dove venivano registrati il quiz \"Bis\" condotto da Mike Bongiorno, \"Le frontiere dello spirito\" e \"Il circo di Sbirulino\".\nNei primissimi anni '80 venne utilizzato anche lo Studio 3 di Antenna 3 Lombardia a Legnano, come per la prima edizione di \"Ok, il prezzo \u00e8 giusto!\" condotta da Gigi Sabani.\nPer un certo periodo si usufru\u00ec degli studi sotterranei (collocati al piano - 4) della C.T.C. di Viale Legioni Romane, 43 a Milano (alcune edizioni di \"C'eravamo tanto amati\", la seconda e terza edizione di \"Drive In\", la sitcom \"Andy e Norman\", \"Cipria\"), di quelli della \"Asa Television\" di Cinisello Balsamo (\"Superclassifica Show\"), della Icet Studios di Cologno Monzese in Via Ingegnoli, 40 (prima edizione di \"Super\" e dalla settima alla tredicesima edizione, la serie \"Casa Vianello\") e della Icet Studios di Brugherio in Via Guzzina 18 (edizione 2005 di \"Stranamore\", la seconda edizione de \"Lo show dei record\").\nAltro studio importante \u00e8 il Michelangelo Studio, di propriet\u00e0 di Gerry Scotti, sempre a Cologno Monzese in Via M.Buonarroti, 31 (dal 2000 al 2008 \u00e8 stato lo studio di \"Chi vuol essere milionario?\"). Tra i programmi qui realizzati: \"Super\" , \"Tempi Moderni\" con Daria Bignardi, \"Ciro il figlio di Target\", \"Finalmente Soli\". Pi\u00f9 recentemente ha ospitato \"Conto alla rovescia.\"\nLe principali \"sitcom\", invece, venivano girate negli studi Link Up di Milano in Viale Col di Lana 6/A, di propriet\u00e0 de \"La Italiana Produzioni\" di Stefania Craxi (poi dismessi e riconvertiti in moderni loft), tra le quali \"Nonno Felice\", \"Norma e Felice\", \"Casa dolce casa\", \"Due per tre\". Da questi studi and\u00f2 in onda la prima edizione di \"Buon Pomeriggio con\" Patrizia Rossetti.\nLe serie per ragazzi con Cristina D'Avena erano girate al Teatro 12 della Icet Studios in Via Peppino Rossi 11/13 (storico studio di \"Colpo Grosso\") e negli ex studi \"Merak Film\" di Via Lumiere, in entrambi i casi a Cologno Monzese.\nSu Roma, era molto utilizzato anche lo studio Clodio della CCC Cerrato Compagnia Cinematografica di Via Riboty 18, ex cinema-teatro, riconvertito in un supermercato dal 2002. Qui vennero realizzate molte edizioni de \"Il pranzo \u00e8 servito\", \"Zig Zag\", la prima edizione di \"Casa Vianello\", la seconda e terza stagione di \"Cari Genitori.\"\nAltro studio usato per anni fu lo Studio Araldo, sempre della CCC Cerrato Compagnia Cinematografica, in Via Serenissima 71 (poi diventata una Sala Bingo), dove veniva registrato il programma \"Agenzia Matrimoniale\" condotto da Marta Flavi e, per un certo periodo, il programma \"Radio Londra\" con Giuliano Ferrara.\nLe soap opera \"Vivere\" (dal 2004 al 2008) e \"CentoVetrine\" venivano girate presso i teatri di posa Telecitt\u00e0 di San Giusto Canavese (Torino).\nIn anni pi\u00f9 recenti, le principali trasmissioni realizzate in centri di produzioni esterni sono state: \"Little Big Show\" e \"The Wall\" (Studi Infront di Milano), \"L'isola dei famosi\" e \"Colorado\" (Studio Le Robinie, Cologno Monzese), \"Zelig Event\" (tensostruttura di Infront in Via Crescenzago a Milano, ex \"X Factor Arena\"), \"La settima porta\" (Michelangelo Studio, Cologno Monzese), \"Selfie - Le cose cambiano\" (prima edizione: Studios ex \"De Paolis\", Roma, seconda edizione: Studi Voxson, Roma), \"Maurizio Costanzo Show\" (edizione 2015/2016: Studios ex \"De Paolis\" Roma, dal 2017 al 2019 Studi Voxson, Roma, dal 2019 Lumina Studios, Roma), \"Music\" (Teatro 5 Cinecitt\u00e0, Roma), \"Grande Fratello VIP\" (Cinecitt\u00e0, Roma), la prima edizione di \"Live non \u00e8 la D'urso\" (Studi Mediapason, Milano), \"90 Special\" (Studi Mediapason, Milano), \"La sai l'ultima?\" (Studi Le Robinie, Cologno Monzese), \"Colorado\" 2019 (Mind Cargo Roserio 15, Milano). \"Conto alla rovescia\" (Michelangelo Studio, Cologno Monzese), \"Adrian\" (Studio Le Robinie, Cologno Monzese).\nDiritti televisivi e cinematografici.\nAttraverso R.T.I., Medusa, Mediavivere, Fascino PGT, Taodue e Mediaset Espa\u00f1a Comunicaci\u00f3n in Spagna, \u00e8 proprietaria di una vasta \"library\" di diritti televisivi e cinematografici e tra le maggiori su scala europea. Dopo aver chiuso Mediatrade nel 2006, la societ\u00e0 delegata all'acquisizione dei diritti televisivi e alla produzione di fiction, \u00e8 attiva con Mediavivere, fondata nel 1999, nella produzione di soap e mini-serie TV italiane; Fascino PGT, in compropriet\u00e0 con Maria De Filippi, produce invece format televisivi e talent show; \"Taodue\", fondata da Pietro Valsecchi e Camilla Nesbitt nel 1991, produce film e fiction per la TV. Detiene inoltre il 30% della societ\u00e0 Ares Film, casa di produzione di fiction diretta da Alberto Tarallo.\nPer via di accordi pluriennali in esclusiva con le principali societ\u00e0 di produzione e distribuzione americane ed europee, tra cui: Paramount Pictures, Universal Pictures, Walt Disney Company, Lionsgate Entertainment, Pixar, Marvel Studios, 20th Century Fox, Dreamworks, Columbia Pictures, Warner Bros. International, Metro-Goldwyn-Mayer, Touchstone Pictures, New Line Cinema, Miramax Films, TriStar Pictures, Moviemax, Eagle Pictures, Medusa Film, Taodue, dispone dei prodotti televisivi di maggiore popolarit\u00e0 mondiale: film, serie tv, soap opera, fiction, cartoni, telenovele, miniserie, film tv, oltre ad eventi musicali, d'intrattenimento e a manifestazioni sportive di livello internazionale e mondiale tra cui spiccano Superbike e Campionato italiano di calcio Serie A, UEFA Champions League, Europa League, UEFA Super Cup. Il 21 dicembre 2017 si aggiudica per la prima volta, battendo la concorrenza di Rai e Sky, i diritti dei mondiali di calcio 2018 in Russia, che \u00e8 stato quindi trasmesso in esclusiva sulle reti free Italia 1, Canale 5, 20 e Mediaset Extra.\nIl 10 luglio 2018, visti gli ottimi riscontri dovuti ai mondiali di calcio, acquista i diritti della UEFA Nations League e delle qualificazioni agli europei di calcio 2020 e ai mondiali di calcio 2022 trasmettendo in diretta i migliori match delle nazionali straniere per turno.\nAttraverso la controllata Endemol detiene i diritti sui format per programmi televisivi di maggior successo e di livello internazionale, per una \"library\" complessiva di oltre 2.400 format diffusi in tutto il mondo e destinati a differenti piattaforme televisive.\n\u00c8 attiva anche nel settore discografico con l'etichetta RTI Music (fino al 1991 Five Record), nel licensing e nel merchandising dei propri marchi, nonch\u00e9 personaggi televisivi. Con Mediaset Distribution distribuisce all'estero i prodotti televisivi del gruppo a favore delle principali emittenti di tutto il mondo.\nL'azienda nel 2008 ha avviato una causa legale contro Google e YouTube per illecita diffusione e sfruttamento commerciale di file audio-video di propriet\u00e0 delle societ\u00e0 del gruppo, per la violazione dei diritti televisivi e di copyright, richiedendo un risarcimento di circa 500 milioni di euro e la rimozione dei filmati in cui sono presenti contenuti televisivi trasmessi sulle proprie reti gratuite e a pagamento. Il 15 dicembre 2009 \u00e8 stato accolto integralmente dal Tribunale di Roma il ricorso di Mediaset contro YouTube, disponendo la rimozione immediata dai server YouTube di tutti i contenuti illecitamente caricati. Nello specifico, l'ordinanza si riferisce al reality \"Grande Fratello\". A febbraio 2010 il Tribunale di Roma ha respinto il reclamo di YouTube e confermato il provvedimento emesso.\nAttivit\u00e0 estere.\nL'azienda si sviluppa anche in ambito internazionale. Sin dal 1989 opera in Spagna e dal 2003 \u00e8 azionista di riferimento, attraverso la controllata Mediaset Investimenti, del Grupo Gestevisi\u00f3n Telecinco (50,13%) editrice dell'omonimo canale; a dicembre 2009 ha ufficializzato l'acquisto dell'emittente Cuatro, portando a otto il numero complessivo dei propri canali nazionali (Telecinco, La Siete, FDF Telecinco, Cincoshop, Cuatro, CNN+, 40 Latino e Canal Club) e rilevando altres\u00ec il 22% della piattaforma satellitare a pagamento Digital+. Dal 2007 all'aprile del 2012 ha detenuto una quota del 33% dell'olandese Endemol attraverso Mediaset Investment Sarl. \u00c8 attiva inoltre dal 2008 nel mercato televisivo nordafricano, con una partecipazione del 25% nel canale televisivo satellitare in lingua francese Nessma (visibile anche in Italia e in tutta Europa), e cinese, con la partecipazione del 49% in Sportnet Media e accordi commerciali con il canale sportivo China Sport Programs Network (CSPN). Attraverso Telecinco possiede una quota rilevante del canale nordamericano CV Network (CaribeVisi\u00f3n). Per mezzo della concessionaria internazionale Publieurope, nata nel 1996, gestisce la vendita di spazi pubblicitari su pi\u00f9 di venti canali televisivi europei, tra cui le reti del gruppo televisivo multinazionale ProSiebenSat.1.\nDal 2003 \u00e8 l'azienda azionista di riferimento di Telecinco, canale TV del \"Grupo Gestevisi\u00f3n Telecinco\" diretto da Paolo Vasile \u00e8 primo in Spagna sia in ascolti (15,5% di \"share\"), sia in raccolta pubblicitaria (30% con la controllata Publiespa\u00f1a, guidata da Giuseppe Tringali) e dal 2004 quotato alla Borsa di Madrid nel listino IBEX-35 \"(Madrid, codice isin: ES0152503035, codice alfanumerico: TL5)\". L'emittente spagnola Telecinco venne fondata da Silvio Berlusconi nel 1989, cos\u00ec come avvenne nel 1986 in Francia con il canale La Cinq e nel 1988 in Germania con il canale Tele 5. Al contrario di ci\u00f2 che accadde in Francia e in Germania, il canale spagnolo, superata una crisi nel 1993, ebbe decisamente maggior fortuna, finch\u00e9 nel 1997 Mediaset acquis\u00ec la partecipazione di Fininvest pari al 25% per poi passare al 50,13%. Le attivit\u00e0 di La Cinq e Tele 5 cessarono nel 1992 per motivi differenti: sulla prima, molto indebitata, fu fatto abortire un tentativo di salvataggio di Berlusconi da parte di pi\u00f9 soggetti, mentre disaccordi tra azionisti portarono alla chiusura del canale tedesco.\nIl Grupo Telecinco, che ha sede principale a Madrid nel quartiere Fuencarral, \u00e8 attivo sul digitale terrestre spagnolo con altri tre canali tematici gratuiti: LaSiete (ex Telecinco 2), FDF e Boing, il massimo previsto dalla legge spagnola. Il canale Telecinco, che dal 30 marzo 2010 \u00e8 visibile solo in digitale su DTT, \u00e8 distribuito anche via satellite sulla piattaforma a pagamento Digital+, di cui possiede il 22% delle quote azionarie. Telecinco controlla in tutto circa una quindicina di societ\u00e0 tra cui l'agenzia stampa \"Atlas\", i servizi Internet \"Conecta 5 Telecinco\", produzione cinematografica con \"Estudios Picasso F\u00e1brica de Ficci\u00f3n\", \"Mi Cartera Media\" e la societ\u00e0 di vendita a distanza \"Publieci Televisi\u00f3n\".\nA dicembre 2009, sfruttando la seconda riforma TV del governo Zapatero ha ufficializzato la creazione di una nuova societ\u00e0 insieme all'altro canale digitale Cuatro, rafforzando cos\u00ec la propria leadership privata nel mercato televisivo iberico e gettando le basi per una ridefinizione del Gruppo spagnolo come Mediaset Espa\u00f1a, come poi avverr\u00e0 nel 2011. Nascono poi altri due canali: Divinity, dedicato al pubblico femminile, ed Energy, riservato a quello maschile.\nIl presidente del gruppo televisivo spagnolo \u00e8 Alejandro Echevarr\u00eca.\nDal 1996 la concessionaria Publieurope, societ\u00e0 totalmente controllata da Publitalia '80, segue le attivit\u00e0 di raccolta pubblicitaria per i clienti internazionali. Oltre alle reti del Gruppo e alle principali testate editoriali di Mondadori, \u00e8 concessionaria delle maggiori emittenti televisive commerciali europee di Spagna, Germania, Regno Unito, Austria, Svizzera, Paesi Bassi, Belgio, Norvegia, Svezia, Finlandia, Danimarca, Ungheria, Bulgaria, Romania, per le reti del gruppo ProSiebenSat.1, per il canale sportivo cinese CSPN, per il canale d'intrattenimento arabo Nessma e per il network nordamericano Caribevisi\u00f3n. Publieurope inoltre si avvale della fattiva collaborazione di Publitalia '80, per i clienti italiani, e di Publiespa\u00f1a, per i clienti spagnoli.\nDopo aver tentato l'acquisto del gruppo televisivo tedesco ProSiebenSat.1, ma non andato a buon fine, nel 2007 ebbe invece successo la gara per l'acquisizione (attraverso Telecinco in consorzio paritetico con il fondatore John de Mol e Goldman Sachs), per una cifra di circa \u20ac2,6 miliardi, della societ\u00e0 internazionale leader nella produzione di format televisivi Endemol, di origine olandese (sede centrale ad Amsterdam) e presente in 25 Paesi e in tutti i continenti, quotata alla borsa olandese dal 1996 al 2007. Il presidente del gruppo olandese, fondato nel 1994 da Joop van den Ende e John de Mol, \u00e8 l'israeliano Ynon Kreiz.\nNel 2008 Telecinco \u00e8 entrata nel mercato TV nordamericano con l'acquisto del 28,3% di CV Network (Caribevisi\u00f3n), canale televisivo in lingua spagnola diffuso a New York, Miami, Chicago e Porto Rico e rivolto alle comunit\u00e0 ispaniche. Sempre nello stesso anno Mediaset ha acquisito il 25% della tunisina Nessma, che con il 19% di \"share\" si attesta a primo canale satellitare di intrattenimento rivolto al mondo arabo mediterraneo (Maghreb) in lingua francese e visibile anche in Italia e in Europa, creando poi la concessionaria di pubblicit\u00e0 Nessma Advertising; ha stretto accordi commerciali in Cina con il canale sportivo China Sport Programs Network (CSPN) e ha rilevato quote pari al 49% di Sportnet Media, societ\u00e0 attiva nella raccolta pubblicitaria, nell'acquisto diritti e nella produzione di programmi televisivi per il network cinese.\nAttraverso \"Mediaset Distribution\" ha presentato nel 2008 il canale \"Mediaset International\", rivolto esclusivamente ai Paesi esteri, ove vengono trasmessi i principali programmi delle tre reti generaliste in differita di ore o giorni.\nNel corso dello stesso anno l'azienda ha ufficializzato il proprio interessamento all'ingresso, tramite Endemol, in ITV, la principale TV commerciale britannica.\nNel maggio 2015 acquista il 40% di Digitals de Catalunya, la societ\u00e0 che gestisce il network 8TV, quattro frequenze televisive che a Barcellona e dintorni si piazzano al settimo posto tra la concorrenza. In Spagna il gruppo Mediaset \u00e8 attivo con Telecinco, La Siete, Cincoshop, Cuatro, CNN+, 40 Latino e Canal Club.\nIl 10 giugno 2019, la consociata italiana ha annunciato la fusione per incorporazione con la controllata spagnola Mediaset Espa\u00f1a andando a costituire la holding MediaforEuropeNV, polo TV europeo con sede legale in Olanda e con domicilio fiscale in Italia e sedi operative a Cologno Monzese e a Madrid. La holding, verso cui confluiscono tutte le attivit\u00e0 e partecipazioni di Mediaset, \u00e8 quotata a Milano e a Madrid con un nuovo statuto che, grazie al cosiddetto voto speciale (assegna diritti di voto multipli) blinda di fatto il controllo di MFE sotto Fininvest. Vivendi, il secondo socio del gruppo, si oppone al progetto e ne ostacola l'attuazione. Mediaset, socio di maggioranza, non cede e il 4 settembre successivo fa approvare l'operazione. A Milano, alla presenza del 62,52% del capitale, il 78% \u00e8 favorevole, il 22% \u00e8 contrario (con il 9,9% di Vivendi, posseduto direttamente da Vincent Bollor\u00e9). Il 19,94% posseduto indirettamente da Vivendi, e congelato dal dicembre 2016 su ordine dell'Agcom nelle mani della fiduciaria Simon, \u00e8 stato escluso dall'assemblea per decisione del cda Mediaset. Due settimane pi\u00f9 tardi, il 19 settembre, Mediaset blinda il riassetto grazie ad un accordo con \u00abPeninsula Capital\u00bb, il fondo che fa capo ad una holding di diritto lussemburghese con sede a Londra e presente in Italia con partecipazioni in Italo, KIKO, Azimut, Guala Clousers e Garofalo Health Care. Il fondo mette a disposizione un miliardo di euro per coprire l'eventuale recesso dei soci e quindi anche quello (eventuale) di Vivendi. Vivendi avvia un'azione legale chiedendo un provvedimento che impedisca l'esecuzione della fusione, perci\u00f2 il 30 luglio 2020 il tribunale di Madrid conferma la sospensione dell'operazione. Di conseguenza, Mediaset annuncia che avrebbe ripresentato il progetto su nuove basi.\nIl 1\u00ba ottobre 2021 l'assemblea degli azionisti del gruppo controllato da Fininvest e la magistratura olandese hanno approvato il trasferimento della sede legale in Olanda con il voto favorevole del 95,57% delle azioni rappresentante in assemblea. La residenza fiscale di Mediaset, cos\u00ec come l'amministrazione centrale, rimangono in Italia. Con il cambio di sede, Mediaset ha fissato al 25 novembre 2021 l\u2019assemblea degli azionisti chiamati al voto sul cambio del nome della societ\u00e0 in \u00abMediaForEurope\u00bb. Ci\u00f2 nonostante, le societ\u00e0 operative Mediaset Italia S.p.A e Mediaset Espa\u00f1a Comunicati\u00f3n S.A. manterranno la loro denominazione attuale.\nMaster universitari.\nNel 2004, in collaborazione con la Libera universit\u00e0 di lingue e comunicazione IULM di Milano, fond\u00f2 il consorzio Campus Multimedia In.Formazione, con l'obiettivo di creare un'offerta di alta formazione nell'ambito dei media, dell'economia digitale e della comunicazione. Due i \"master\" universitari attivi: \"Master in Management Multimediale (MIMM)\" e \"Master in Giornalismo\" (riconosciuto dall'Ordine dei giornalisti).\nLa concessionaria di pubblicit\u00e0 Publitalia '80 organizza a Milano dal 1987 un corso post-laurea accreditato ASFOR: il \"Master in Marketing, Comunicazione e Sales Management\".\nDal 2003 al 2007, in collaborazione con l'Universit\u00e0 La Sapienza di Roma, realizz\u00f2 il Laboratorio di Comunicazione e Nuovi Contenuti con due corsi: \"Scuola della Tv\", per la creazione di figure professionali specializzate, e il \"Laboratorio Linguaggio Tv\".\nAttivit\u00e0 socio-culturali.\nAttraverso \"Mediafriends\", organizzazione non lucrativa di utilit\u00e0 sociale (ONLUS), presieduta da Pier Silvio Berlusconi e costituita da Mediaset e Mondadori, vengono svolte attivit\u00e0 di ideazione, progettazione, realizzazione e promozione di eventi, in special modo televisivi (\"La Fabbrica del Sorriso\" dal 2003), finalizzati alla raccolta di risorse da destinare alla beneficenza ed al finanziamento di progetti mirati quali: istruzione, assistenza socio-sanitaria, valorizzazione della cultura e dell'ambiente, cooperazione internazionale. La Onlus \u00e8 attiva per la raccolta fondi a seguito di emergenze scaturite da eventi drammatici e catastrofi sia nazionali che internazionali.\nLa controllata Medusa sostiene da anni la Societ\u00e0 italiana per l'Amiloidosi Onlus. Attraverso Publitalia '80, ogni anno dedica oltre 6.000 passaggi pubblicitari a campagne di carattere sociale. Telecinco, in Spagna, mette a disposizione l'emissione di spot dedicati a temi di interesse sociale.\nMediaset \u00e8 attiva anche nel settore dell'editoria con \"Link. Idee per la televisione\", collana di comunicazione curata da R.T. I. dedicata alla divulgazione dei meccanismi che governano l'industria televisiva mediante il contributo di esperti e professionisti del settore, italiani e stranieri.\nNel 1994, attraverso Medusa, ha intrapreso un progetto di restauri cinematografici denominato \"Cinema Forever-Dedicato a Carlo Bernasconi\", per la tutela di capolavori del cinema italiano diretti da grandi registi come De Sica, Fellini, Pasolini, Rossellini, Antonioni e Bertolucci. Tra il 1999 e il 2002, ha donato al Museum of Modern Art di New York una serie di lungometraggi restaurati per arricchire con pellicole prestigiose del cinema italiano il patrimonio dell'archivio storico del museo, uno dei pi\u00f9 illustri del mondo.\nDa pi\u00f9 di vent'anni organizza al Teatro Manzoni di Milano la rassegna musicale \"Aperitivo in Concerto\"; la controllata Publitalia '80 \u00e8 sponsor principale della \"Mostra del Libro Antico\", organizzata dalla \"Fondazione Biblioteca di via Senato\", presso il Palazzo della Permanente di Milano.\nSedi di corrispondenza.\nLe sedi di corrispondenza si trovano in ogni regione (ad eccezione di Basilicata, Calabria e Sardegna) e anche all'estero nelle seguenti citt\u00e0:\nControversie.\nNel dicembre 2016 il gruppo francese Vivendi avvia una campagna ostile volta all'acquisizione di azioni di Mediaset. Il 12 dicembre i francesi annunciano di detenere pi\u00f9 del 3% del capitale e dichiarano di voler continuare ad acquistare azioni dell'azienda per arrivare ad una quota tra il 10% e il 20%. Nei giorni successivi Vivendi arriva al 20% e il 19 dicembre annuncia di voler salire fino al 30% di Mediaset. Il 20 dicembre 2016 la partecipazione sale al 25,75% del capitale e del 26,77% dei diritti di voto. Il 22 dicembre 2016 l'azienda annuncia che ha raggiunto il 29,99% del capitale.\nMediaset denuncia il comportamento di Vivendi davanti all'Autorit\u00e0 per le garanzie nelle comunicazioni (Agcom), accusando i francesi di aver violato la normativa italiana che, per salvaguardare il pluralismo dell'informazione, vieta a una singola impresa di realizzare, direttamente o indirettamente, oltre il 20% dei ricavi complessivi del \"Sistema integrato di comunicazioni\" (Legge Gasparri). Nell'attesa di un pronunciamento dell'Autorit\u00e0 garante, Mediaset \u00e8 costretta a correre immediatamente ai ripari. Tra svalutazioni di asset, oneri straordinari e zavorre legate alla permanenza dei conti della \"pay-tv\" in bilancio, il costo pagato dalla famiglia Berlusconi per il braccio di ferro con Bollor\u00e9 viene stimato sui 341 milioni, portando un passivo di 294 milioni nel bilancio Mediaset del 2016.\nAl 1\u00ba marzo 2017, stando ai dati divulgati dalla Consob, la partecipazione di Vivendi \u00e8 attestata al 25,753% del capitale. Intanto l'Agcom accerta che Vivendi ha violato la normativa italiana. In conseguenza di tale pronunciamento, il gruppo francese trasferisce a una societ\u00e0 indipendente (la fiduciaria Simon, di diritto francese, trust del gruppo italiano Ersel) la propriet\u00e0 del 19,19% delle azioni Mediaset, impugnando per\u00f2 in parallelo la delibera dell'Agcom davanti al Tar del Lazio per ottenerne l'annullamento. Il giudice italiano non si pronuncia subito, ma chiede alla Corte di giustizia dell'Unione europea se la normativa italiana sia compatibile con il diritto dell'Unione. Passano tre anni. Nel 2020 l'alta Corte ravvisa profili d'incompatibilit\u00e0 tra il \"Sistema integrato di comunicazioni\" e la normativa europea sulla concorrenza. Di conseguenza, alla fine di dicembre dello stesso anno il Tar del Lazio annulla la delibera del 10 aprile 2017 dell'Agcom.\nIl 19 aprile 2021 il Tribunale di Milano condanna Vivendi a risarcire Mediaset di \u20ac1,7 milioni per il mancato acquisto di Mediaset Premium. La decisione cambia nettamente uno scenario che rimaneva immutato da oltre quattro anni. Dopo alcuni giorni le due parti raggiungono un accordo consensuale: l'intesa toglie al gruppo francese la possibilit\u00e0 di imporre blocchi, permettendo cos\u00ec a Mediaset di rilanciare i suoi progetti europei. Inoltre, nel giro di cinque anni, Vivendi dovr\u00e0 vendere sul mercato il 19,19% che avrebbe dovuto \u201cparcheggiare\u201d in Simon Fiduciaria per ordine dell'Agcom e dovr\u00e0 scendere al 4,61% senza acquistare pi\u00f9 titoli, votando a favore del trasferimento della sede legale di Mediaset in Olanda e lasciando cos\u00ec campo libero nell'acquisizione della rete francese M6 e della tedesca ProSiebenSat.1 Media, mentre Dailymotion dovr\u00e0 pagare al Biscione \u20ac26,3 milioni per la pubblicazione di video di RTI e Medusa Film protetti da copyright.\nMarchio.\nIl logo di Mediaset \u00e8 la testa stilizzata del Basilisco, detto anche Biscione, adottato come simbolo araldico e stemma dai Visconti, signori di Milano, a partire dall'XI secolo in seguito alle gesta di Oddone Visconti in Terra Santa nel 1187. Il Basilisco venne poi acquisito dagli Sforza nel corso del XIV secolo, sino a divenire uno dei simboli della citt\u00e0.\nIl Biscione di Mediaset porta tra le fauci un fiore di otto petali, a differenza dello stemma dei Visconti in cui si trova un moro. Il logo \u00e8 stato creato negli anni settanta come simbolo di Milano 2: un progetto urbanistico ad opera di Silvio Berlusconi situato nella natura (il fiore), adiacente a Milano (il Biscione). Da allora ha sempre rappresentato il gruppo Fininvest, quindi il canale Telemilano, la cui sede era per l'appunto a Milano 2, in seguito divenuto Canale 5. Di qui l'adozione del simbolo da parte di Mediaset nel 1993 esteso a tutte le societ\u00e0 del gruppo televisivo; nel 2004 ha poi assunto la linea attuale in concomitanza con il lancio dell'offerta televisiva in digitale.\n\u00c8 simbolo anche di Milano 3, Medusa, della societ\u00e0 di aerotrasporti privata Alba, del Teatro Manzoni e, in altre differenti declinazioni, del canale Mediashopping, della ONLUS Mediafriends, del gruppo assicurativo-bancario Mediolanum, facente sempre parte di Fininvest.\nIl colore del fiore \u00e8 il principale carattere distintivo del simbolo: azzurro per Mediaset e per il vecchio logo del gruppo Mediolanum, blu notte scuro per Canale 5 (in precedenza rosso e poi arancione), verde per Fininvest e Mediafriends, giallo per Alba e Medusa, rosso per Milano 2, Milano 3 e il Teatro Manzoni.\nPer identificare il gruppo televisivo facente capo a Fininvest, viene spesso utilizzato per l'appunto il termine \"Biscione\"."}
{"id": "2582440", "revid": "1305772", "url": "https://it.wikipedia.org/wiki?curid=2582440", "title": "Settembre (disambigua)", "text": ""}
{"id": "2582442", "revid": "775504", "url": "https://it.wikipedia.org/wiki?curid=2582442", "title": "Verbotene Liebe", "text": "Verbotene Liebe (\"Amore proibito\", conosciuta anche come Forbidden Love, e spesso abbreviata in VL) \u00e8 stata una soap opera televisiva tedesca, vincitrice del Rose d'Or Award.\nLo show, creato da Reg Watson, \u00e8 andato in onda per la prima volta sul canale Das Erste il 1\u00ba gennaio 1995. La storia tratta della vita quotidiana e degli amori di personaggi giovani ed adulti, concentrandosi sulle due citt\u00e0 tedesche di Colonia e D\u00fcsseldorf.\nAttualmente l'attenzione \u00e8 focalizzata sulla famiglia aristocratica Von Lahnstein e sulla famiglia Brandner, di ceto medio. Gli attori Gabriele Metzger nel ruolo di Charlie Schneider e Konrad Krauss nel ruolo di Arno Brandner sono gli unici membri rimasti del cast originale; c'\u00e8 infatti un veloce ricambio generazionale per quanto concerne i personaggi, che di solito rimangono nella serie nelle et\u00e0 comprese tra i 20 e 30 anni. Lo show \u00e8 molto conosciuto per i suoi personaggi LGBT.\nLa soap affronta temi controversi, come tossicodipendenza e spaccio di droghe, omicidio, violenza sessuale, suicidio, adulterio, bisessualit\u00e0, omosessualit\u00e0, omofobia, incesto, alcolismo, AIDS, schizofrenia, aborto, rapimento di minori e confusione sessuale. La maggior parte delle riprese \u00e8 effettuata negli studi della Magic Media Company a Colonia, ma regolarmente il montaggio comprende scene girate a Colonia, D\u00fcsseldorf e nelle aree circostanti le due citt\u00e0. Ci sono 23 set fissi e 7 intercambiabili su un'area di 1270 metri quadri.\nGli spettatori della serie sono di diverso tipo, oscillando da bambini piccoli ad anziani. La soap ha festeggiato il suo decimo anniversario nel mese di gennaio 2005.\n\"Verbotene Liebe\" \u00e8 un remake della soap opera australiana \"Sons and Daughters\", la cui storia \u00e8 stata ripresa inizialmente per poi divergere progressivamente con l'andare avanti della serie.\nNel 2008, lo show ha ricevuto attenzione internazionale per la storia d'amore della coppia gay formata da Christian Mann e Oliver Sabel. I due sono stati i protagonisti di una storia sul magazine inglese \u00abreFRESH\u00bb; un altro articolo \u00e8 comparso sul numero del 23 settembre del settimanale \u00abSoap Opera Weekly\u00bb. Da allora lo show ha avuto un discreto seguito anche nel Regno Unito.\nStoria.\nAll'inizio del 1995, Das Erste trasmise per la prima volta la nuova soap opera \"Verbotene Liebe\". Il progetto era inizialmente destinato alla rete RTL, la quale tuttavia non credette che il concept, una storia d'amore fra fratello e sorella, avrebbe avuto successo. Das Erste prese in mano il progetto, e gi\u00e0 dopo la prima scena si pot\u00e9 comprendere il fulcro della storia: l'amore fra Jan Brandner (Andreas Brucker) e sua sorella Julia von Anstetten (Valerie Niehaus). La travagliata storia tra i due si protrae per oltre 500 episodi, dopo i quali la storyline subisce un cambiamento e nuovi personaggi vengono introdotti nello show; il tema tuttavia rimane lo stesso, cio\u00e8 si tratta comunque di una soap opera basata sull'amore e sugli intrighi.\nLa maggior parte dei personaggi si preoccupa di amarsi vicendevolmente, mentre gli altri sono generalmente degli antagonisti, all'inizio soprattutto Clarissa von Anstetten (Isa Jank) e Tanja von Anstetten (Miriam Lahnstein). Il personaggio di Clarissa \u00e8 stato reintegrato nel cast regolare a partire dal 2011."}
{"id": "2582445", "revid": "92723", "url": "https://it.wikipedia.org/wiki?curid=2582445", "title": "Regenera\u00e7\u00e3o", "text": "La Regenera\u00e7\u00e3o \u00e8 il periodo della storia portoghese relativo all'epoca della Monarchia Costituzionale dopo l'insurrezione militare del 1\u00ba maggio 1851 che port\u00f2 alla caduta Costa Cabral e due governi di ispirazione settembrista. Sebbene non possa essere precisamente limitata nel tempo, il periodo della \"Regenera\u00e7\u00e3o\" dur\u00f2 circa 17 anni e termin\u00f2 con la rivolta di \"Janeirinha\", nel 1868, che port\u00f2 il Partido Reformista al potere. La \"Regenera\u00e7\u00e3o\" fu caratterizzata dallo sforzo di sviluppo economico e di modernizzazione del Portogallo, al quale si associarono importanti misure fiscali. Nonostante il governo fosse presieduto dal maresciallo Saldanha, il principale personaggio della \"Regenera\u00e7\u00e3o\" fu Fontes Pereira de Melo.\nInquadramento storico.\nL'idea di \"regenera\u00e7\u00e3o\", espressa dalle parole \"regenera\u00e7\u00e3o\" e \"regenerador\", divennero parte della matrice originaria del pensiero vintista portoghese e comparvero sempre nel pensiero e nel dibattito dei liberali portoghesi a partire dagli anni fra il 1817 e il 1820. Il generale Gomes Freire de Andrade, gran maestro del Grande Oriente Lusitano, fu membro di una loggia massonica chiamata \"Regenera\u00e7\u00e3o\" e l'organismo segreto che dirigeva la cospirazione del 1817 si chiamava \"Conselho Supremo Regenerador de Portugal, Brasil e Algarves\".\nNon fu per caso che uno dei due patriarchi del vintismo, Manuel Borges Carneiro, scelse il titolo di \"Portugal Regenerado\" per il suo principale manifesto politico. Instaurato il regime liberale, l'obiettivo quasi mitico di ottenere, finalmente, un recupero del prestigio e della potenza perduti dal Portogallo continu\u00f2 a dominare il pensiero e il dibattito pubblico. Fu in questo contesto che Manuel Fernandes Tom\u00e1s rese celebre, in un intervento parlamentare, il concetto, della \"nostra felice Regenera\u00e7\u00e3o\".\nUn'altra fonte ispiratrice del movimento politico della \"Regenera\u00e7\u00e3o\", che la prepar\u00f2 ideologicamente, fu Alexandre Herculano e il gruppo di intellettuali, in maggioranza formati nell'Universit\u00e0 di Coimbra, che inizialmente formarono lo zoccolo ideologico del liberalismo. Progressivamente allontanatisi da un governo che percepivano essere inefficace e corrotto, sentendosi traditi nella purezza dei loro ideali, questo gruppo incominci\u00f2 ad aspirare ad un cambiamento profondo che liberasse il Portogallo dall'abbattimento morale e dal sottosviluppo in cui si trovava. A poco a poco, anch'essi iniziarono ad aspirare un movimento \"rigeneratore\".\nNon sorprende che di fronte alla perdita di prestigio degli organi costituzionali e all'impadronimento della vita politica portoghese che risult\u00f2 dall'oppressione di Patuleia e dalle leggi imposte dai vincitori, il nuovo potere nato dal colpo di Stato del 1851 reclamasse la \"Regenera\u00e7\u00e3o\" come suo motto, annunciando che ora, finalmente, sarebbe arrivata la tanto decantata quanto vaga \"nostra felice Regenera\u00e7\u00e3o\".\nObiettivi della Regenera\u00e7\u00e3o.\nIl movimento \"rigeneratore\" presentava come fulcro del suo programma politico il rinnovamento del sistema politico e la creazione delle infrastrutture basilari necessarie allo sviluppo del paese. Il movimento aveva come obiettivo centrale instaurare in modo definitivo il liberalismo in Portogallo e a tal fine adott\u00f2 i principii sanciti dalla Costituzione del 1826, accompagnate dai necessari emendamenti contenuti nell\"'Acto Adicional\" del 1852.\nIl programma politico della \"Regenera\u00e7\u00e3o\" consisteva in un insieme di riforme amministrative ed economico-sociali, la cui applicazione aveva come obiettivo alimentare la crescita economica e superare i vincoli di natura politica e istituzionale che avevano impedito al paese di avvicinarsi ai livelli di sviluppo del resto d'Europa. Attribuivano gli impedimenti al mal governo e al tempo perduto nelle varie lotte politiche e ideologiche che fino ad allora avevano avvelenato la vita politica portoghese.\nPer raggiungere questi obiettivi, la prima azione fu di riforma istituzionale, culminata nell'approvazione dell\"Acto Adicional\" del 1852 alla Costituzione del 1826 e limitando, fine al limite della mancanza di democraticit\u00e0, l'attivit\u00e0 parlamentare e il dibattito politico. Ci\u00f2 si tradusse nella creazione delle condizioni di equilibrio politico che sfociarono nel \"rotativismo\" dei decenni successivi. Il secondo vettore dell'azione \"Regenera\u00e7\u00e3o\" fu il sostegno alla crescita economica, incentrata sulla costruzione di infrastrutture di trasporto e comunicazione, in un primo tentativo di rompere l'isolamento di vaste regioni del paese e di appoggio allo sviluppo industriale e commerciale. Fu con questi scopi che si istitu\u00ec il Ministero dei Lavori Pubblici, Commercio e Industria, che fu affidato a Fontes Pereira de Melo, uno dei pi\u00f9 dinamici e capaci politici dell'epoca.\nLa preponderanza del vettore del sostegno economico fu tanto grande che il Ministero dei Lavori Pubblici, Commercio e Industria, di Fontes Pereira de Melo, assurse rapidamente al ruolo di protagonista dell'azione governativa ed ebbe una visibilit\u00e0 pubblica che superava di molto quella del primo ministro. \u00c8 cos\u00ec che nacque il fontismo, che pi\u00f9 che una dottrina politica era una forma di azione.\nFra i successi principali della politica della \"Regenera\u00e7\u00e3o\" meritano particolare menzione la costruzione o il rinnovamento della rete stradale e dei porti principali, la rapida espansione della rete ferroviaria e l'installazione del telegrafo.\nQuest'accentuato sforzo di sostegno economico e di ricerca incessante del progresso materiale \u00e8 evidente nella seguente frase di Fontes Pereira de Melo: \u00abDavanti al cavallo della diligenza c'\u00e8 il tramway, davanti a questo la locomotiva e davanti a tutto il progresso\u00bb. Questa frase riassume bene lo spirito che domin\u00f2 la classe politica portoghese all'inizio della \"Regenera\u00e7\u00e3o\"."}
{"id": "2582452", "revid": "73843", "url": "https://it.wikipedia.org/wiki?curid=2582452", "title": "Coppa del mondo di atletica leggera 1977", "text": "La prima edizione della Coppa del mondo di atletica leggera si disput\u00f2 dal 2 al 4 settembre 1977 al Rheinstadion di D\u00fcsseldorf, nell'allora Germania Ovest.\nParteciparono le squadre nazionali degli Stati Uniti d'America e delle prime due squadre classificate alla Coppa Europa dello stesso anno, vale a dire Germania Est e Germania Ovest per le gare maschili, Germania Est e Unione Sovietica per quelle femminili, oltre alle selezioni continentali di Europa, Africa, Asia, Americhe e Oceania.\nLa Germania Est giunse al primo posto nella classifica maschile, mentre la competizione femminile vide il successo della selezione europea."}
{"id": "2582458", "revid": "1013865", "url": "https://it.wikipedia.org/wiki?curid=2582458", "title": "Kampong Speu", "text": "Kampong Speu (in lingua khmer \u1780\u17c6\u1796\u1784\u17cb\u179f\u17d2\u1796\u17ba) \u00e8 una citt\u00e0 della Cambogia, capoluogo della provincia omonima."}
{"id": "2582459", "revid": "84604", "url": "https://it.wikipedia.org/wiki?curid=2582459", "title": "Monterotondo scalo", "text": ""}
{"id": "2582461", "revid": "132266", "url": "https://it.wikipedia.org/wiki?curid=2582461", "title": "Corpo truppe volontarie italiane", "text": ""}
{"id": "2582462", "revid": "1566286", "url": "https://it.wikipedia.org/wiki?curid=2582462", "title": "William C. Mellor", "text": "Vinse due Oscar alla migliore fotografia: nel 1952 per \"Un posto al sole\" e nel 1960 per \"Il diario di Anna Frank\"."}
{"id": "2582472", "revid": "1305772", "url": "https://it.wikipedia.org/wiki?curid=2582472", "title": "Night", "text": "Night (notte in lingua inglese) pu\u00f2 riferirsi a:"}
{"id": "2582486", "revid": "834", "url": "https://it.wikipedia.org/wiki?curid=2582486", "title": "No Tengo Dinero", "text": ""}
{"id": "2582487", "revid": "1494169", "url": "https://it.wikipedia.org/wiki?curid=2582487", "title": "No tengo dinero", "text": "No tengo dinero (\"non ho soldi\" in lingua spagnola) pu\u00f2 riferirsi a:"}
{"id": "2582489", "revid": "287204", "url": "https://it.wikipedia.org/wiki?curid=2582489", "title": "David Paterson", "text": " Dal 2011 insegna alla New York University.\nBiografia.\nNasce a Brooklyn da Basil Paterson, anch'egli politico, e sua moglie Portia. Il padre ha origini afro-giamaicane. La nonna paterna, Evangeline Rondon Paterson, fu la segretaria del leader dei Black Nationalist Marcus Garvey. A soli tre mesi, Paterson contrae un'infezione dell'udito che presto si diffonde fino al nervo ottico, lasciandolo cos\u00ec privo della vista all'occhio sinistro. La citt\u00e0 di New York non gli garantisce un'istruzione adeguata se non inserendo il giovane David in classi per invalidi, cos\u00ec la famiglia decide di trasferirsi a Hempstead (Long Island), dove comincia a frequentare la scuola in classi ordinarie. Nel 1971 si diploma alla Hempsted High School.\nNel 1977 si laurea nel corso di storia alla Columbia University, mentre nel 1983 consegue un secondo titolo in legge alla Hofstra Law School. Dopo la seconda laurea comincia a lavorare per l'Ufficio del procuratore distrettuale del Queens.\nCarriera politica.\nSenato di New York.\nNel 1985 lascia l'Ufficio del procuratore distrettuale per partecipare alla campagna elettorale di David Dinkins, candidato alla Presidenza del distretto di Manhattan. Nello stesso anno, il 6 agosto, muore il senatore di New York Leon Bogues e il Partito Democratico offre a Paterson la candidatura per il posto scoperto in Senato.\nA met\u00e0 settembre, un comitato composto da 648 democratici d\u00e0, alla prima votazione, il 58% dei voti in favore della sua candidatura. Diviene cos\u00ec il candidato ufficiale del Partito Democratico e ad ottobre viene eletto al Senato dello Stato di New York. Nel 1986 viene nuovamente eletto nel \"29th District\" come rappresentante in Senato. Resta in carica fino 1\u00ba gennaio 2007, quando lascer\u00e0 l'incarico per assumere quello di Lieutenant Governor.\nIl 20 novembre 2002, David Paterson viene eletto dal Partito Democratico come leader dell'opposizione al Senato di New York. Nel 2006 \u00e8 il promotore di una controversa mozione per limitare i poteri della polizia; tuttavia cambia la sua posizione dopo qualche tempo. Inoltre, durante il suo incarico in Senato, Paterson sostiene il diritto di voto per non-residenti nelle elezioni locali.\nGovernatore di New York.\nIl 17 marzo 2008, in seguito alle dimissioni di Eliot Spitzer, Paterson diventa il 55\u00ba Governatore dello Stato di New York. Alla cerimonia di giuramento sono presenti, tra gli altri, Hillary Rodham Clinton e Michael Bloomberg. Paterson diventa cos\u00ec il primo vice-governatore a sostituire la pi\u00f9 alta carica dello Stato di New York dal 1973, quando Malcolm Wilson ottenne l'incarico di Nelson Rockefeller. David Paterson \u00e8 il primo Governatore nero dello Stato di New York e il quarto degli Stati Uniti d'America.\nPaterson ottiene l'incarico di Governatore in uno dei periodi pi\u00f9 impegnativi e movimentati per l'amministrazione newyorchese. Lo Stato infatti richiede l'approvazione della legge sul bilancio entro il 1\u00ba aprile, circostanza che lo porta a dover negoziare con i membri del Senato in sole due settimane su una legge che riguarda centinaia di miliardi di dollari. Durante il primo giorno in carica d\u00e0 il via all'iter legislativo di cinque progetti di legge.\nDirettiva sui matrimoni tra persone dello stesso sesso.\nNel maggio 2008 il Governatore emette una direttiva, su richiesta della Corte Suprema dello Stato di New York, per il riconoscimento dei matrimoni tra persone dello stesso sesso verificatisi in altre giurisdizioni. Tale direttiva provoca dure reazioni da parte dei conservatori, che annunciano una battaglia. D'altra parte, i progressisti difendono senza condizioni la decisione di Paterson che, per confermare la sua posizione, partecipa al Gay Pride di Manhattan.\nIl 3 giugno 2008 viene depositata una denuncia nei confronti del Governatore da parte della Alliance Defense Fund ma, il 2 settembre dello stesso anno, il giudice Lucy A. Billings della Corte Suprema dello Stato di New York emette una sentenza nella quale viene confermata la validit\u00e0 della direttiva in questione, decretando in tal modo che David Paterson ha correttamente entro il limite dei suoi poteri.\nNell'aprile 2009 viene annunciata l'intenzione del Governatore di proporre una regolamentazione al fine di legalizzare i matrimoni tra persone dello stesso sesso nello Stato di New York. Per raggiungere l'obiettivo, Paterson riesce ad ottenere l'alleanza di Joseph Bruno, leader dei Repubblicani al Senato, che fino ad allora si era opposto aspramente alla direttiva.\nPena capitale.\nSecondo la senatrice Liz Krueger, Paterson \u00e8 sempre stato contrario alla pena capitale. Nel luglio 2008 il Governatore ordina la rimozione dell'attrezzatura per esercitare l'iniezione letale.\nCandidatura alle elezioni del 2010.\nNell'ottobre 2008 David Paterson annuncia la sua intenzione di candidarsi come Governatore e lancia un sito web per la campagna elettorale. Secondo le prime indiscrezioni, il maggiore avversario di Paterson nella corsa all'amministrazione dello Stato di New York sarebbe Rudolph Giuliani, ex sindaco Repubblicano di New York City che gode di ottima popolarit\u00e0 tra i residenti della metropoli. All'inizio del 2009, un sondaggio del Siena College indica una perdita di consensi del candidato Democratico, che sarebbe a quindici punti di distanza dall'avversario principale; un successivo sondaggio, svolto in aprile tra 1.528 residenti dello Stato, rileva che il 60% del campione boccia l'operato del Governatore in carica. Il 21 agosto, durante un'intervista alla radio, Paterson dichiara che la sua scarsa popolarit\u00e0 \u00e8 dovuta al razzismo, dicendo inoltre che Deval Patrick, governatore del Massachusetts, ha ricevuto in passato lo stesso trattamento. Il 18 settembre alcune testate riportano la notizia che il Presidente degli Stati Uniti Barack Obama avrebbe chiesto a David Paterson, visti i riscontri di scarsa popolarit\u00e0, di ritirare la sua candidatura. Il candidato newyorchese dopo aver inizialmente rifiutato la proposta, il 26 febbraio 2010 ha ritirato ufficialmente la sua disponibilit\u00e0 per un nuovo mandato."}
{"id": "2582495", "revid": "287204", "url": "https://it.wikipedia.org/wiki?curid=2582495", "title": "Franca Batich", "text": "Biografia.\nFormazione.\nFranca Batich inizia da giovanissima a provare un profondo interesse verso le arti figurative e a dipingere, seguendo gli insegnamenti di maestri tra cui Giovanni Giordani, Frida de Reya, Alice Psacaropulo, incamminandosi su un proprio originale percorso nella pittura contemporanea.\nAttivit\u00e0.\nCon le prime mostre in ambito universitario negli anni Sessanta avvia la sua partecipazione alla vita culturale e artistica della sua citt\u00e0, Trieste, tra l'altro dirigendo per 15 anni la galleria d'arte Malcanton. L'apprezzamento di pubblico e critici la spinge ad intensificare l'attivit\u00e0 espositiva; dopo numerose collettive in Italia e all'estero, a partire dal 1993 sviluppa cos\u00ec una serie di mostre personali, in cui si delineano sempre pi\u00f9 i contenuti formali ed esistenziali che costituiscono il filo conduttore e la base della sua ricerca, che si richiama spesso a poeti come Eugenio Montale e il concittadino Umberto Saba.\nOpere e tecnica.\nOli, collage, materia, tecniche miste per rappresentare spazio e tempo catturati nell'istante e proiettati in una dimensione astratta, con grandi campiture di colore e pennellate materiche che creano luoghi irreali e deserti infiniti. I suoi quadri nascono da sensazioni interiori e spirituali, da un lavorio istintivo in continua antitesi con la materia a tal punto di creare qualcosa di \u201cbizzarro perch\u00e9 \u00e8 il quadro stesso a dettare le sue leggi, a voler essere una cosa invece di un'altra\u201d.\nI lavori della Batich sono un insieme di colori accesi e di tinte pi\u00f9 sobrie, da rossi intensi con vibrazioni solari accanto a gradazioni di grigio e nero che rendono uno stato tonale; colori usati con pienezza, che a seconda della densit\u00e0 dei materiali e dei supporti possono creare movimento e consistenza fisica o fissit\u00e0 contemplativa. Claudio Magris conia la definizione \"rosso Batich\" per la particolare tonalit\u00e0 di colore che la contraddistingue.\nNel suo naturalismo astratto Batich ha recentemente introdotto il filone di quelli che chiama \"i teatri\", popolati di \"marionette emancipate\", assemblate in caotici equilibri in cui i fili conservano una loro autonomia geometrica.\nAlcune critiche.\nMarianna Accerboni scrive che \u00abFranca Batich rappresenta una delle artiste pi\u00f9 significative del secondo Novecento triestino, poich\u00e9 attraverso un'inesausta ricerca ha saputo interpretare con nitida delicatezza e intensit\u00e0, con tecnica ineccepibile e raffinata originalit\u00e0 le pulsioni di un'epoca, i suoi problemi e le sue emozioni.\u00bb. Barbara Romani parla di \u00abUn naturalismo astratto, quello di Batich, che non \u00e8 rappresentazione del mondo esteriore ma solamente di quello intimo attraverso la visualizzazione di forme, linee e colori. Le grandi e dense distese di colore sono attraversate da linee che si intersecano, formano triangoli, spazi metafisici, conducono a un punto focale che sta al di l\u00e0 del quadro, appunto altrove. Questi sottili fili si perdono nella lontananza, nello spazio e nel tempo, ma contemporaneamente danno il senso dell'orizzonte, della misura fra il cui e ci\u00f2 che sta al di l\u00e0\u00bb.\nPer Aldo Castelpietra \u00ab...il teatro che vuol dire guardare, contrapposto al dramma che vuol dire agire, \u00e8 la grande passione di Franca Batich. Ed \u00e8 cos\u00ec che le vuote tele di iuta si riempiono progressivamente delle spazialit\u00e0 di grandi teatri deserti e polverosi, di massicce ma contemporaneamente eleganti oscurit\u00e0 che incombono su nude lampadine eroiche e striminzite. I suoi quadri, diventati palcoscenici per le capriole dei ruoli cos\u00ec come dei saltimbanchi, anche quando si popolano di figure, trattano pur sempre di figure malinconicamente vuote. E il Vuoto continua cos\u00ec a essere, dietro i colori della ribalta, il vero motivo ispiratore\u00bb."}
{"id": "2582497", "revid": "767487", "url": "https://it.wikipedia.org/wiki?curid=2582497", "title": "Ramiro Figueiras Amarelle", "text": "\u00c8 il capitano della Nazionale di beach soccer della Spagna ed \u00e8 considerato uno dei migliori giocatori di beach soccer al mondo.\nHa vinto il premio come miglior giocatore del Campionato mondiale di beach soccer per due volte, nel 2003 e nel 2008. \u00c8 stato inoltre miglior giocatore dell'Euro Beach Soccer League per quattro volte, nel 1999, 2000, 2001 e nel 2003. \u00c8 stato anche miglior giocatore nella Liga per quattro volte, nel 1998, 2000, 2001 e nel 2003.\nCarriera.\nInizia la sua carriera nelle giovanili del Deportivo La Coru\u00f1a. Dopo una brevissima carriera calcistica, passa al beach soccer, dove miete parecchi successi."}
{"id": "2582516", "revid": "1305772", "url": "https://it.wikipedia.org/wiki?curid=2582516", "title": "CIGS", "text": ""}
{"id": "2582519", "revid": "767487", "url": "https://it.wikipedia.org/wiki?curid=2582519", "title": "Hualp\u00e9n", "text": "Hualp\u00e9n \u00e8 un comune del Cile della provincia di Concepci\u00f3n nella Regione del B\u00edo B\u00edo. Al censimento del 2002 possedeva una popolazione di 88.046 abitanti.\nStoria.\nIl comune \u00e8 stato formato il 15 marzo 2004 dalla parte meridionale del comune di Talcahuano."}
{"id": "2582521", "revid": "1982", "url": "https://it.wikipedia.org/wiki?curid=2582521", "title": "Isola Kolguyev", "text": ""}
{"id": "2582522", "revid": "15756", "url": "https://it.wikipedia.org/wiki?curid=2582522", "title": "Dialetti della lingua georgiana", "text": "Il georgiano (georgiano: \u10e5\u10d0\u10e0\u10d7\u10e3\u10da\u10d8, \"Kartuli\") \u00e8 una lingua caucasica meridionale, o cartvelica, parlata da circa 4,1 milioni di persone, principalmente in Georgia, ma anche in Russia, Turchia, Iran e Azerbaigian. \u00c8 una lingua altamente standardizzata, con i primi tentativi di stabilire norme letterarie e linguistiche risalenti al V secolo d.C. Inoltre, almeno 18 dialetti possono essere identificati come facenti parte di due gruppi maggiori: occidentale e orientale. Il georgiano standard \u00e8 ampiamente basato sul dialetto kartliano del gruppo orientale (centrale), con contributi pi\u00f9 o meno rilevanti da molti altri dialetti. A sua volta, il georgiano standard ha influenzato in modo significativo, specialmente attraverso il sistema educativo e i mass media, tutti i dialetti eccetto quelli parlati fuori dalla Georgia. Tuttavia, i dialetti mantengono ancora molte delle loro caratteristiche distintive. Nonostante le consistenti varianti regionali per quel che riguarda certi aspetti della fonologia, morfologia, sintassi e vocabolario, i dialetti georgiani sono in massima parte mutuamente intelligibili (a differenza delle altre tre lingue cartveliche, il mingrelio, il laz e lo svan).\nTra le caratteristiche che distinguono i dialetti dal georgiano standard si riscontrano:\nClassificazione.\nI dialetti georgiani vengono classificati secondo la loro distribuzione geografica, che riflette una tradizionale suddivisione etnografica del popolo georgiano. Oltre alle categorie occidentale e orientale, alcuni studiosi hanno suggerito anche un gruppo meridionale. Questi possono essere ulteriormente suddivisi in cinque gruppi dialettali differenti (Gigineishvili, Topuria e K'avtaradze [1961]):\nDialetti centrali.\nI dialetti centrali, talvolta considerati parte del gruppo orientale, vengono parlati nella Georgia centrale e meridionale, e forniscono la base della lingua georgiana standard.\nDialetti nord-orientali.\nQuesto gruppo viene parlato dai montanari della Georgia nord-orientale.\nDialetti orientali.\nDue di questi dialetti, ingiloano e fereidaniano, sono parlati fuori dalla Georgia, il primo dai georgiani indigeni nell'Azerbaigian nord-occidentale, e il secondo dai discendenti dei georgiani deportati in Iran nel XVII secolo."}
{"id": "2582525", "revid": "110157", "url": "https://it.wikipedia.org/wiki?curid=2582525", "title": "Hualqui", "text": "Hualqui \u00e8 un comune del Cile della provincia di Concepci\u00f3n nella Regione del B\u00edo B\u00edo. Al censimento del 2002 possedeva una popolazione di 18.768 abitanti.\nStoria.\nFu fondata nella seconda met\u00e0 degli anni '50 del XVIII secolo, ad opera dal governatore del Cile don Manuel Amat y Yunyent. "}
{"id": "2582528", "revid": "256896", "url": "https://it.wikipedia.org/wiki?curid=2582528", "title": "Ente Ecclesiastico Ospedale Regionale F. Miulli", "text": ""}
{"id": "2582529", "revid": "5695", "url": "https://it.wikipedia.org/wiki?curid=2582529", "title": "Omicidio di James Bulger", "text": "L'omicidio di James Bulger venne commesso il 12 febbraio 1993 a Liverpool quando un bambino di due anni originario di Kirkby, in Inghilterra, venne rapito e ucciso da altri due bambini, Jon Venables e Robert Thompson, entrambi di dieci anni.\nJames scomparve dal centro commerciale \"New Strand\" a Bootle, dove si trovava con sua madre Denise. Il suo corpo mutilato fu ritrovato sui binari di una linea ferroviaria a Walton il 14 febbraio. I rapitori furono arrestati il 20 febbraio e il 24 novembre furono giudicati colpevoli dalla corte suprema di Preston e condannati a otto anni di carcere; nel 2001 vennero rilasciati e venne assegnata loro una nuova identit\u00e0.\nIl rapimento.\nPochi giorni dopo, l'insieme delle testimonianze e l'interrogatorio dei due ragazzini permise di ricostruire nei dettagli la vicenda. Le immagini registrate dalla telecamera di sorveglianza del \"New Strand Shopping Center\" a Bootle mostrarono i due rapitori, Jon Venables e Robert Thompson, osservare i bambini che passavano vicino all'entrata del negozio, scegliendo un obiettivo. Quel giorno i due ragazzi avevano marinato la scuola, e si erano recati ai magazzini \"Strand\", comprando (ma soprattutto rubando come ammisero in seguito), caramelle, il pupazzo di un troll, alcune batterie elettriche per giocattoli, e un barattolo di vernice blu per modellismo, oggetti che in gran numero furono ritrovati sulla scena del crimine.\nIniziarono poi a giocare sulle scale mobili del centro commerciale con dei soldatini trafugati dagli scaffali, finch\u00e9 non furono cacciati. Si recarono nel vicino McDonald's ed iniziarono a risalire ripetutamente le scale mobili, ma, ben presto, furono scacciati anche da l\u00ec. Non sapendo come trascorrere il tempo, tornarono sui loro passi. A questo punto uno dei due (entrambi accusarono l'altro) disse: \"\"Perch\u00e9 non prendiamo un bambino?\" Secondo Jon, Robert disse di prendere un bambino e di portarlo in mezzo alla strada, per provocare un incidente. Dapprima, davanti ai grandi magazzini T J Hughes, tentarono di attirare verso di loro un bambino di 2 anni che giocava con la sua sorellina, ma la madre, uscita dal negozio, recuper\u00f2 il piccolo e li scacci\u00f2.\nLa madre riport\u00f2 che, uscendo dal negozio, li sent\u00ec dire \"prendiamo uno dei due\". Ritornarono quindi verso il \"New Strand Shopping Centre\", dove James Bulger, un bimbo di due anni, si era recato insieme a sua madre Denise. La madre entr\u00f2 in una macelleria alle 15:40 con il figlio ordinando delle costolette di agnello, nel mentre James inizi\u00f2 a girare per il negozio vicino alla porta aperta. In quel momento i due futuri assassini si avvicinarono iniziando a parlare con lui, successivamente lo portarono fuori alle 15:42 e quando la madre usc\u00ec, si accorse che il piccolo era scomparso.\nAveva camminato fuori dal magazzino ed era stato catturato dai due ragazzi, che gli si erano avvicinati, gli avevano parlato per ottenere la sua fiducia, e poi, presolo per mano, l'avevano condotto fuori dal cortile. Questo momento fu ripreso dalle telecamere a circuito chiuso alle 15:42. I ragazzi condussero per mano James Bulger per circa 4 chilometri. Nonostante il bambino piangesse e chiamasse la mamma, essi proseguirono fino a un canale. Qui Robert (secondo la testimonianza di Jon) inizi\u00f2 a scherzare sulla possibilit\u00e0 di gettarvi il piccolo. Poi uno dei due (ognuno accus\u00f2 l'altro) prese per i piedi il piccolo e lo lasci\u00f2 ricadere sulla testa, provocandogli una profonda ferita sulla fronte. Quindi i due aggressori fuggirono e si nascosero poco lontano; ma siccome non sopraggiungeva nessuno e il bimbo si stava allontanando dal canale, tornarono indietro e lo recuperarono.\nSi diressero nuovamente verso il paese. Jon copr\u00ec la fronte di James con il cappuccio del suo giubbotto per mascherare la ferita. Mentre ritornavano dal canale, molte persone notarono il trio, ma nessuno li ferm\u00f2, ritenendoli due bambini con il loro fratellino, nonostante molti avessero notato che James piangeva e che aveva un taglio sulla fronte. Un motociclista disse di aver visto i due ragazzini trascinare il bimbo contro la sua volont\u00e0; altri testimoni affermano che Robert gli tir\u00f2 un colpo nelle reni per convincerlo a procedere. Arrivati a un incrocio, il piccolo sfugg\u00ec dalle mani dei rapitori e corse quasi in mezzo alla strada chiamando la mamma, rischiando di farsi investire. Robert lo raggiunse e lo trascin\u00f2 via. Molti motociclisti notarono il bambino che veniva tirato mentre puntava i piedi e si rifiutava di camminare.\nJon prese il piccolo James per le gambe, mentre Robert per il busto. Lo trasportarono fino al prato dinanzi a un ristorante. Qui una donna anziana, notate le ferite di James, si avvicin\u00f2 loro e chiese qual fosse il problema. \"Non sappiamo chi sia, l'abbiamo trovato in fondo alla collina\" risposero Jon e Robert fingendo di non conoscerlo. La donna indic\u00f2 ai ragazzi la pi\u00f9 vicina stazione di polizia, ma si stup\u00ec nel notare che essi si dirigevano in direzione diametralmente opposta al punto da lei indicato. Allora grid\u00f2 loro dietro, senza che si degnassero di voltarsi. Il trio continu\u00f2 il suo viaggio, camminando gi\u00f9 per la collina e giungendo a \"County Road\". Avevano percorso altre 2 miglia. Si fermarono in diversi negozi. Una donna li not\u00f2 e chiese cosa stesse succedendo.\nI ragazzini risposero di aver trovato quel bambino sperduto vicino ai grandi magazzini Strand e che lo stavano portando alla stazione di polizia. Un'altra donna, che portava a spasso il cane e aveva ascoltato la conversazione, chiese loro come avessero fatto a finire da quelle parti, dovendo arrivare da Strand alla stazione di polizia. Jon rispose: \"Beh, questo \u00e8 la direzione che quell'uomo ci ha indicato\". La donna gli chiese dove abitassero; Robert stava per rispondere, ma Jon lo interruppe: \"La stazione di polizia \u00e8 nella strada di casa nostra\". A quel punto, Robert lasci\u00f2 andare la mano di James, come se volesse allontanarsi. Le due donne notarono che sembrava nervoso. Ma Jon riprese il controllo: \"Tienigli la mano\", disse. Robert immediatamente riprese la mano di James.\nLa donna pi\u00f9 giovane, che aveva un bambino con s\u00e9, guard\u00f2 James, che era ferito e sembrava sconvolto. \"Va tutto bene, piccolo?\", chiese. Ma James non rispose. Jon insisteva che bisognava subito trasportarlo alla stazione di polizia pi\u00f9 vicina; avrebbero pensato loro a prendersi cura di lui. Ma la donna sentiva che qualcosa non andava. Era ormai buio e i due ragazzini non sembravano sinceri. La giovane mamma chiese all'altra donna di tenerle il bambino, ma questa si rifiut\u00f2, perch\u00e9 temeva la reazione del suo cane. Cos\u00ec i ragazzini ne approfittarono per allontanarsi. La donna pi\u00f9 giovane grid\u00f2 loro se erano sicuri di conoscere la strada. Jon indic\u00f2 davanti a s\u00e9: \"Seguiremo questa strada, signora\".\nEntrarono in un negozio. Robert chiese al gestore dove avrebbero potuto comprare caramelle per il loro fratellino. Il negoziante not\u00f2 i tagli e le ferite di James. Si fermarono poco pi\u00f9 tardi in un negozio di animali e rimasero per un po' a osservare gli acquari. Il gestore not\u00f2 che era un po' strano il modo in cui Robert teneva James, rifiutando di lasciargli andare la mano. Fuori, un incendio divampava lungo la strada. I bambini rimasero a osservarlo per un po', poi si allontanarono nel forte traffico di \"Church Road West\". Incontrarono altri due ragazzini che giocavano con un paio di manette finte, minacciando per scherzo di usarle su Robert e Jon.\nI due ragazzini notarono il piccolo ferito. \"Chi \u00e8?\"\" chiesero. Robert rispose che si trattava del fratello minore di Jon e che lo stavano riportando a casa. Jon, Robert e James proseguirono ancora per un po' e si trovarono davanti all'entrata della stazione ferroviaria \"Walton &amp; Anfield\" su \"Walton Lane\", una piccola stazione pressoch\u00e9 in disuso. Tornarono indietro lungo la strada principale e si infilarono in un vicolo, da cui riemersero subito dopo. Erano le 17:30 e il sole era ormai tramontato. La stazione della polizia era alla loro destra, la casa di Robert alla loro sinistra. Ma i due ragazzi decisero di tornare verso la ferrovia, evitando la stazione di polizia.\nIn tutto, durante la loro lunga passeggiata, erano stati visti da trentotto persone, che poi avrebbero testimoniato qualche giorno dopo e che sarebbero diventate oggetto di diverse polemiche, visto che nessuno era intervenuto. Mentre si dirigevano verso la ferrovia, Jon strapp\u00f2 il cappuccio dal giubbotto di James e lo gett\u00f2 fra gli alberi. L'indumento era servito a nascondere le ferite di James; Jon, a quel punto, lo ritenne evidentemente non pi\u00f9 necessario.\nL'omicidio.\nI fatti stabiliti dal processo mostrano che, nei pressi della stazione ferroviaria, uno dei ragazzi tir\u00f2 la vernice blu, acquistata quella mattina, sulla faccia di James. Essi lo colpirono con dei mattoni, con dei sassi e con una sbarra d'acciaio pesante 10 kg. Uno dei (o entrambi i) due ragazzi lo prese a calci, e Thompson diede una pedata cos\u00ec forte al viso del piccolo che l'impronta della sua scarpa vi rimase stampata, venendo ritrovata giorni dopo dall'analisi forense. Quindi gli abbassarono i pantaloni ed uno dei due ragazzi (o entrambi) maneggi\u00f2 i suoi genitali (come risult\u00f2 dall'autopsia).\nFurono ritrovate accanto al suo cadavere le pile stilo acquistate da \"Strand\"; si ritenne che fossero state infilate nel retto del piccolo, ma ad una pi\u00f9 accurata analisi, oggi si \u00e8 dimostrato che gli furono messe in bocca. James sub\u00ec fratture al cranio dovute all'utilizzo della sbarra d'acciaio. Tuttavia, secondo Alan Williams, il medico forense che esamin\u00f2 il caso, James soffr\u00ec talmente tante ferite che \u00e8 impossibile stabilire quale sia stata quella fatale.\nPrima di lasciarlo, i ragazzi depositarono James, ancora vivo, sui binari ferroviari, coprendo la sua testa con sassi, nella speranza che un treno lo investisse e la sua morte sembrasse accidentale. Dopo che gli assassini ebbero abbandonato il luogo del delitto, il corpo del piccolo fu tranciato in due da un treno. Due giorni dopo, il 14 febbraio, il corpo mutilato di James fu ritrovato; il medico forense verific\u00f2 che era morto prima del sopraggiungere del treno. Quando si chiarirono le circostanze della morte, i tabloid denunciarono le persone che avevano visto James Bulger che veniva trascinato per la citt\u00e0 e non erano intervenute, come i \"\"38 di Liverpool\" (si parl\u00f2 di un effetto Kitty Genovese). Sul luogo dell'omicidio tutte le famiglie locali depositarono fiori in memoria di James, ed una rosa fu depositata anche da Robert Thompson (non ancora indagato).\nLe indagini.\nIl crimine scaten\u00f2 un'ondata di rabbia a Liverpool. La famiglia di un ragazzo che fu interrogato, ma successivamente rilasciato, fu costretta a cambiare citt\u00e0. La fine delle ricerche avvenne quando una donna, che credette di riconoscere nelle immagini della telecamera dei grandi magazzini due ragazzini locali, contatt\u00f2 la polizia, che arrest\u00f2 i due sospetti. La giovane et\u00e0 dei ragazzi sciocc\u00f2 gli investigatori. Le prime notizie sulla stampa e le informative della polizia avevano parlato genericamente di \"due giovani\" (suggerendo che i due ragazzi fossero adolescenti), essendo difficile dedurre la loro et\u00e0 dalle confuse immagini della telecamera di sorveglianza.\nThompson e Venables si accusarono l'un l'altro dell'omicidio. La condotta dei due ragazzini, durante l'interrogatorio, risult\u00f2 diversa: Thompson rimase sostanzialmente freddo, piangendo solo occasionalmente e in maniera poco credibile e negando sempre qualsiasi addebito, affermando anzi (quando non pot\u00e9 pi\u00f9 negare di essere presente sulla scena del crimine) di aver tentato di salvare James da Venables, descritto come uno psicolabile. Venables fin dall'inizio ebbe una reazione isterica piangendo ininterrottamente, e fu molto difficile condurre a termine l'interrogatorio. Inoltre era molto preoccupato dal giudizio di sua madre. Quando sia il padre che la madre gli dissero che avrebbero continuato a volergli bene lo stesso, egli salt\u00f2 in braccio a sua madre e sospir\u00f2: \"Io l'ho ucciso. Direte a sua madre che mi dispiace?\" (\"I did kill James. Will you tell his mummy how sorry I am?\").\nIn brevissimo tempo inizi\u00f2 ad ammettere i crimini, tradendosi e aggiungendo nuovi particolari alla sua narrazione. Afferm\u00f2 che l'idea e la messa in atto del crimine era stata di Thompson e che lui si era limitato a partecipare in maniera passiva. Ad esempio, ammise di aver tirato dei sassi su James, ma disse di aver tirato solo pietre leggere e lisce, e di aver di proposito mancato il bersaglio, mentre Thompson aveva materialmente ucciso il bimbo. Inoltre neg\u00f2 tutte le altre accuse. I test forensici verificarono che entrambi i ragazzi avevano i vestiti sporchi di vernice blu, la stessa ritrovata sul cadavere; entrambi avevano sangue sulle loro scarpe.\nIl sangue sulla scarpa di Thompson fu attribuito a Bulger dai test del DNA. Entrambi i ragazzi attribuirono al compagno l'omicidio, e affermarono di essersi sporcati toccando James nel tentativo di salvarlo dall'altro. Thompson fece notare agli investigatori di avere un fratellino della stessa et\u00e0 di James Bulger: \"Se avessi voluto uccidere un bambino, avrei potuto uccidere lui\". Afferm\u00f2 che anche gli insegnanti potevano testimoniare che il peggiore dei due era Venables. Disse agli investigatori di aver portato un fiore sul luogo del delitto perch\u00e9 \"James sapeva che ho fatto quel che potevo per aiutarlo\". Ma l'analisi del cadavere mostr\u00f2 sul viso di Bulger l'impronta della scarpa di Thompson.\nJon Venables afferm\u00f2 che Robert Thompson era \"pi\u00f9 una ragazza che un ragazzo\" e che si succhiava il pollice; sottintese che fosse stato Thompson ad abbassare i pantaloni a James. Disse che tutti i suoi guai erano iniziati quando l'aveva conosciuto e che i suoi genitori non volevano che lo frequentasse. Indagini sulle famiglie dei due bambini rivelarono che Thompson, figlio di un'alcolista, era stato ripetutamente violentato dal padre e che aveva avuto rapporti simili col fratellino, mentre Venables, figlio di genitori divorziati, entrambi con un passato di depressioni patologiche, aveva un fratello maggiore e una sorella minore con problemi comportamentali. Il fratello soffriva di labbro leporino e studiava in una scuola speciale, in cui studiava anche la sorella, affetta da handicap.\nVenables era cresciuto con la sensazione di essere trascurato ed aveva subito continue prese in giro dagli altri bambini a causa delle deformazioni dei fratelli, ed anche a causa del suo strabismo. A scuola era stato di continuo oggetto di bullismo. Aveva conosciuto Thompson a scuola, dopo che entrambi erano stati bocciati; da allora si era trasformato lui stesso in un bullo, affrontando per\u00f2 sempre bambini pi\u00f9 piccoli di lui e sempre in presenza dell'amichetto (perch\u00e9 era \"troppo pauroso\" per assalire ragazzi della sua et\u00e0 o \"per fare cose cattive\" senza l'approvazione di Robert). Poich\u00e9 i due ragazzi, soprattutto Venables, disturbavano lo svolgersi delle lezioni, gli insegnanti avevano preso ad isolarli. Con il passare del tempo i due avevano iniziato a marinare la scuola sempre pi\u00f9 spesso e a vivere sulla strada; la cosa aveva molto irritato i genitori di Venables che avevano proibito al figlio di rivedere Thompson. Il padre l'aveva chiuso in casa per un periodo, ove egli aveva trascorso tutto il suo tempo libero a guardare in TV film noleggiati dal genitore, in particolare film dell'orrore.\nIl processo.\nNei giorni successivi all'arresto, i ragazzi furono chiamati solo \"Bambino A\" (Thompson) e \"Bambino B\"\" (Venables). Alla chiusura del processo, il giudice ritenne che i loro nomi potevano essere rivelati (in ragione dell'entit\u00e0 del crimine e del suo effetto sull'opinione pubblica), ed essi furono identificati con lunghe descrizioni del loro passato sociale e delle loro vite. Lo choc del pubblico aument\u00f2 dopo la diffusione (posteriore alla chiusura del processo) di foto segnaletiche scattate durante l'interrogatorio. Le foto mostravano due bambini spaventati e molti non riuscivano a credere che un simile crimine potesse essere stato perpetrato da due persone cos\u00ec giovani.\n5.000 manifestanti stazionarono davanti alla Corte di South Sefton durante la prima apparizione dei ragazzi dinanzi alla corte. I genitori degli accusati furono costretti a trasferirsi sotto falso nome a causa delle minacce di morte. Il processo vero e proprio ebbe luogo a Preston: fu condotto come un processo di adulti, con gli accusati sullo scranno separati dai loro genitori. Entrambi i ragazzi sedevano di fronte alla giuria su una sedia rialzata (per consentirgli di vedere oltre lo scranno progettato per adulti) con due assistenti sociali ai loro fianchi. Alcuni giornali contestarono il comportamento dei difensori. Questi aspetti furono criticati dalla Corte europea dei diritti dell'uomo, la quale afferm\u00f2 che i due ragazzi non avevano ricevuto un giusto processo.\nI ragazzi, che non testimoniarono in propria difesa, furono giudicati colpevoli e condannati alla prigionia in un carcere minorile. Il Lord Capo di Giustizia, (Barone Taylor di Gosforth), ha detto \"male e barbarie senza pari ... a mio parere, il tuo comportamento \u00e8 stato astuto e molto cattivo\". Giudic\u00f2 successivamente che la coppia avrebbe dovuto trascorrere almeno 10 anni in custodia. Ci\u00f2 fu contestato dalla Signori della Diritto (\"Signori d'Appello in Ordinario\"), che giudic\u00f2 \"illegale\" per il Segretario aver deciso una sentenza minima per colpevoli al di sotto dei 18 anni d'et\u00e0. Nell'ottobre del 2000, il Capo di Giustizia Harry Woolf (Barone Woolf) ridusse la sentenza minima di due anni, in ragione della buona condotta in carcere e per il rimorso mostrato negli anni della detenzione, ripristinando la sentenza originaria di 8 anni minimi di detenzione.\nNel 1999, gli avvocati di Venables e Thompson fecero appello al Tribunale Europeo dei Diritti dell'Uomo, affermando che il processo ai loro assistiti non era stato legale, dal momento che essi erano troppo giovani per essere giudicati da una corte per adulti. Lamentarono che l'atmosfera di eccessiva tensione aveva reso impossibile un equo processo. La Corte rispose favorevolmente.\nNel giugno del 2001, dopo 6 mesi di revisione, i ragazzi furono giudicati non pi\u00f9 una minaccia per la pubblica sicurezza e poterono essere rilasciati, essendo scaduto nel febbraio di quell'anno il tempo minimo di detenzione. Il segretario David Blunkett approv\u00f2 la decisione, ed essi furono rilasciati poche settimane pi\u00f9 tardi, sotto identit\u00e0 segreta in base a un programma stile \"protezione di testimoni\". Essi vivono sotto una \"licenza a vita\" (\"libert\u00e0 condizionale a vita\"), che consente la loro immediata incarcerazione qualora dovessero rivelarsi nuovamente dei pericoli pubblici. Inoltre, \u00e8 stato loro vietato di incontrarsi.\nControversie.\nIl \"Manchester Evening News\" nomin\u00f2 l'istituto di sicurezza nel quale i ragazzi erano stati detenuti, violando l'ingiunzione di segretezza rinnovata nel 2001. Nel dicembre di quello stesso anno, il giornale fu costretto a pagare 30.000 sterline di risarcimento alla corte e ricevette una multa di 120.000 sterline.\nIl \"Guardian\" rivel\u00f2 che entrambi i ragazzi si erano diplomati durante la loro detenzione. Il giornale riport\u00f2 anche che la famiglia di Bulger aveva chiesto un esame per verificare se Thompson fosse uno psicopatico, citando la sua mancanza di rimorsi durante l'interrogatorio e il processo. La sua scarsit\u00e0 di reazioni emotive all'epoca dei fatti, in stridente contrasto con Venables, era per\u00f2 stata ampiamente analizzata dagli psicologi. Al momento del rilascio, sia Thompson sia Venables avevano perso ogni traccia del loro forte accento scouse.\nNessuna significativa azione o pubblicazione contro Thompson e Venables \u00e8 stata compiuta dal loro rilascio. Tuttavia, la madre di Bulger, nel 2004, ha affermato di aver ricevuto una fonte anonima che le aveva consentito di localizzare Thompson. Dopo averlo visto, era rimasta \"paralizzata dall'odio\", e le era stato impossibile confrontarsi con lui.\nNel 2007, fu ingiunto ad una rivista non britannica di non rivelare le nuove identit\u00e0 di Thompson e Venables.\nNel giugno del 2007, un videogioco basato sulla serie TV \"Law &amp; Order\" fu ritirato dai negozi in Gran Bretagna perch\u00e9 contenente la famosa immagine di Venables mano nella mano con Bulger dinanzi ai grandi magazzini \"Strand\", proveniente dalle telecamere di sorveglianza. La famiglia della vittima protest\u00f2 per la cosa.\nNell'agosto del 2008, una emittente televisiva utilizz\u00f2 un vero documentario sul caso per pubblicizzare il suo programma \"City Homicide\". L'uso del documentario fu criticato dalla madre di Bulger e l'emittente si scus\u00f2.\nVicende giudiziarie successive riguardanti Jon Venables.\nIl 2 marzo 2010 il Ministero della Giustizia inglese ha reso noto che Jon Venables \u00e8 tornato in carcere a causa di una non meglio precisata violazione di libert\u00e0 condizionata. Il ministro della Giustizia Jack Straw ha poi specificato che Venables \u00e8 stato arrestato a causa di \"gravissime accuse\" mosse contro di lui; tuttavia ha dichiarato di \"non essere in grado di dare ulteriori informazioni sui motivi del ritorno di Jon Venables in custodia cautelare, in quanto \u00e8 in contrasto con l'interesse pubblico\".\nIl 21 giugno 2010 Venables \u00e8 accusato di possesso e diffusione di materiale pedopornografico. La polizia aveva infatti trovato 57 immagini di pornografia infantile sul suo computer. Il 23 luglio Venables viene condannato a due anni di carcere per il download e la distribuzione di immagini indecenti di bambini. Nel corso del processo \u00e8 emerso che Venables aveva navigato in Internet fingendosi una donna di Liverpool sposata di nome Dawn Smith e lamentava una violenza sessuale su sua figlia di 8 anni nella speranza di ottenere altro materiale pedopornografico.\nIl ragazzo aveva il diritto di presentare una richiesta per la libert\u00e0 vigilata nel luglio 2011, ma il 27 giugno dello stesso anno fu deciso che Venables rimanesse in custodia. Una nuova domanda di libert\u00e0 condizionata pot\u00e9 essere presentata non prima dell'anno successivo. Il 4 luglio 2013 \u00e8 stato deciso che Venables pu\u00f2 essere rilasciato dalla prigione. Gli sar\u00e0 data una quarta nuova identit\u00e0 e rimarr\u00e0 in libert\u00e0 vigilata per il resto della sua vita. Il ragazzo pu\u00f2 tornare in carcere in qualsiasi momento in caso della minima violazione delle condizioni di licenza. Il 23 novembre 2017 viene reso noto che Venables \u00e8 stato nuovamente arrestato per possesso di materiale pedopornografico e condannato a 40 mesi di prigione. Il Ministro della Giustizia inglese ha rifiutato di commentare la vicenda."}
{"id": "2582538", "revid": "1605525", "url": "https://it.wikipedia.org/wiki?curid=2582538", "title": "Giovanni Bianchi (musicista)", "text": "Biografia.\nGrazie all\u2019interessamento e al mecenatismo del duca Gian Galeazzo Serbelloni pot\u00e9 perfezionare la propria formazione musicale a Milano con i migliori maestri di cappella attivi nel capoluogo ambrosiano. Pur non avendo notizie pi\u00f9 precise in merito non si pu\u00f2 escludere che il Bianchi abbia completato gli studi alla scuola di Gaetano Piazza (1714-1794), Francesco Pogliani (1731-1792) o Carlo Monza (1735-1802). Nel 1781 Giovanni Bianchi torn\u00f2 a Gorgonzola dove, oltre a svolgere mansioni di musicista da camera del duca Serbelloni, divenne maestro di cappella e organista della Chiesa Prepositurale dei SS. Protaso e Gervaso. \nNel 1798 si deve collocare il soggiorno parigino al seguito del duca Serbelloni ricordato dallo storico locale Damiano Muoni. Per oltre quarant\u2019anni fu la figura musicale di riferimento non solo del borgo di Gorgonzola ma di tutto il territorio della Martesana: fra gli anni Ottanta del Settecento e gli anni Venti del secolo successivo \u00e8 testimoniata la presenza della Cappella musicale della Prepositurale gorgonzolese guidata dal Bianchi anche nei paesi del circondario. Molti musicisti gorgonzolesi ebbero modo di formarsi alla scuola del Bianchi, non solo suo figlio Giuseppe (1787-1849) che gli subentr\u00f2 come organista e maestro di Cappella a Gorgonzola, ma anche Giovanni Battista Apostolo (*1766), organista di Camporicco, e Giuseppe Menni, direttore della Banda di Gorgonzola. Bianchi scrisse molta musica ma, allo stadio attuale delle ricerche, sembra che gli sopravvivano solamente le partiture di due composizioni: la \"Sinfonia per Cimbalo o Piano forte\" e la \"Sinfonia in Re maggiore per orchestra.\" \nNel corso di approfondite ricerche archivistiche non hanno trovato riscontro oggettivo le notizie che vorrebbero il Bianchi virtuoso suonatore di serpentone nei teatri della Lombardia, cos\u00ec come \u2013 a motivo della lacunosit\u00e0 degli archivi \u2013 non \u00e8 stata rinvenuta traccia di particolari collaborazioni o commissioni affidate al musicista gorgonzolese. L\u2019esistenza terrena di Giovanni Bianchi si concluse a Gorgonzola l\u201911 febbraio 1829. Nel Cimitero di Gorgonzola si conserva ancora la lapide ottocentesca inserita in una artistica cornice in pietra decorata con motivi musicali.testimonianze archivistiche documentano il suo ruolo di maestro di Cappella e organista presso la Chiesa Prepositurale di Gorgonzola dalla fine del Settecento ai primi decenni del secolo successivo. Dopo quasi duecento anni l'attivit\u00e0 della Cappella Musicale di Gorgonzola prosegue sotto la guida dell'attuale maestro di cappella Matteo Marni."}
{"id": "2582548", "revid": "110157", "url": "https://it.wikipedia.org/wiki?curid=2582548", "title": "Heatseeker (singolo)", "text": "Heatseeker \u00e8 il un brano degli AC/DC, primo singolo del decimo disco della band, \"Blow Up Your Video\"."}
{"id": "2582551", "revid": "287204", "url": "https://it.wikipedia.org/wiki?curid=2582551", "title": "Aleksandar Tonev", "text": ""}
{"id": "2582554", "revid": "1543377", "url": "https://it.wikipedia.org/wiki?curid=2582554", "title": "Bosavi", "text": "Il Bosavi (2.507 m s.l.m. ) \u00e8 un monte della Papua Nuova Guinea.\nCaratteristiche.\nSi tratta di un vulcano spento del Grande altopiano della Papuasia: le acque che lo bagnano fanno parte del bacino del fiume Kikori. Le dimensioni del cratere sono di circa 4 x 1\u00a0km. All'interno di esso vivono alcune specie animali uniche al mondo.\nParte della montagna \u00e8 compresa nel parco \"\"Sulamesi Wildlife Management Area\", istituito nel 2006. Ed \u00e8 parte della proposta nuova area del parco \"Kikori River Basin/Great Papuan Plateau\"\".\nGli uomini viventi alle pendici del vulcano chiamano se stessi col termine \"Bosavi kalu\" (gente di Bosavi) e si dividono in quattro gruppi culturali: Kaluli, Ologo, Walulu, e Wisesi.\nFauna e flora.\nNel 2009 una spedizione finanziata dalla BBC ha scoperto in quel luogo pi\u00f9 di 40 nuove specie animali e vegetali. Tra queste: 16 specie di rane, 3 di pesci, insetti e ragni, un pipistrello ed il Ratto lanoso di Bosavi, un topo gigante avente una lunghezza di 82\u00a0cm ed un peso di 1,5\u00a0kg."}
{"id": "2582563", "revid": "801462", "url": "https://it.wikipedia.org/wiki?curid=2582563", "title": "Lingua proto-cartvelica", "text": "La lingua proto-cartvelica, o cartvelica comune, \u00e8 un ipotetico antenato comune delle lingue caucasiche meridionali (cartveliche) del Caucaso, parlate dai progenitori degli attuali popoli cartvelici. L'esistenza di una tale lingua \u00e8 ampiamente accettata dagli specialisti in linguistica, i quali hanno ricostruito un esteso profilo della lingua confrontando tra loro le lingue cartveliche esistenti.\nInfluenze.\nI modelli di gradazione vocalica del proto-kartvelico sono simili a quelli delle lingue indoeuropee, talch\u00e9 si \u00e8 estesamente pensato che il proto-kartvelico avesse interagito con l'indoeuropeo relativamente presto. Ci\u00f2 \u00e8 avvalorato da un numero abbastanza grande di parole prese in prestito dall'indoeuropeo, come il proto-kartvelico \"\u1e43\u1e33erd\" (petto), e la sua ovvia relazione con l'indoeuropeo \"kerd\" (cuore).\nRelazione con i discendenti.\nI discendenti attuali del proto-kartvelico sono il georgiano, mingrelio, laz e svan. Tra queste, il mingrelio e il laz sono cos\u00ec simili da essere spesso considerati dialetti di una singola lingua, chiamata zan o mingrelio-laz. I modelli apofonici del proto-kartvelico si sono meglio conservati nel georgiano e, soprattutto, nello svan, piuttosto che nel mingrelio-laz, dove le forme nuove sono state disposte per tenere una vocale stabile in ogni sillaba.\nIl sistema di pronomi del proto-kartvelico viene distinto in base alla sua categoria di inclusione-esclusione (cos\u00ec, per esempio, c'erano due forme del pronome \"noi\": una che include l'ascoltatore e l'altra no). Questo \u00e8 sopravvissuto nello svan, ma non in altre lingue. Lo svan comprende anche un numero di arcaismi risalenti al periodo proto-kartvelico, perci\u00f2 si \u00e8 pensato che lo svan si sia distaccato dal proto-kartvelico in uno stadio relativamente arcaico e pi\u00f9 tardi il proto-kartvelico si sia frazionato in georgiano e mingrelio-laz."}
{"id": "2582566", "revid": "599013", "url": "https://it.wikipedia.org/wiki?curid=2582566", "title": "Bob Crompton", "text": "Carriera.\nClub.\nTra il 1896 ed il 1920 ha giocato solo con la maglia del , squadra della sua citt\u00e0 natale, raccogliendo 530 presenze e segnando 14 goal.\nNazionale.\nHa giocato nella nazionale inglese tra il 1902 ed il 1914 ottenendo 41 presenze."}
{"id": "2582571", "revid": "300067", "url": "https://it.wikipedia.org/wiki?curid=2582571", "title": "Coppa del mondo di atletica leggera 1979", "text": "La seconda edizione della Coppa del mondo di atletica leggera si disput\u00f2 dal 24 al 26 agosto 1979 allo Stadio Olimpico di Montr\u00e9al, in Canada, dove si erano disputate le Olimpiadi tre anni prima.\nParteciparono le squadre nazionali degli Stati Uniti d'America e delle prime due squadre classificate alla Coppa Europa dello stesso anno, vale a dire Germania Est e Unione Sovietica, oltre alle selezioni continentali di Europa, Africa, Asia, Americhe e Oceania.\nLa nazionale degli Stati Uniti d'America giunse al primo posto nella classifica maschile, mentre la competizione femminile vide il successo della Germania Est."}
{"id": "2582574", "revid": "200568", "url": "https://it.wikipedia.org/wiki?curid=2582574", "title": "R.S.V.P.", "text": ""}
{"id": "2582580", "revid": "12290", "url": "https://it.wikipedia.org/wiki?curid=2582580", "title": "Miss Marvel", "text": ""}
{"id": "2582581", "revid": "339392", "url": "https://it.wikipedia.org/wiki?curid=2582581", "title": "E alla fine arriva Polly", "text": ""}
{"id": "2582583", "revid": "122920185", "url": "https://it.wikipedia.org/wiki?curid=2582583", "title": "Accademia degli Incamminati", "text": "L'Accademia degli Incamminati \u00e8 una delle prime accademie d'arte in Italia. \nDescrizione e storia.\nNacque come \"Accademia del Naturale\", in quanto la sua finalit\u00e0 era quella di promuovere negli allievi la riproduzione del vero, conformemente alle leggi vasariane della verosimiglianza. All'inizio era denominata Accademia dei Desiderosi, che poi in seguito diviene Accademia degli Incamminati. L'Accademia, fondata verso il 1582 a Bologna dai Carracci (Agostino, Annibale e Ludovico), venne portata avanti da Ludovico, grazie alla sua forte personalit\u00e0. Lo scopo di questo istituto privato di artisti era quello di garantire una formazione completa a livello pratico quanto teorico non solo in arte ma anche in altre attivit\u00e0 considerate minori a quei tempi. Gli allievi potevano anche contare su libri appositamente per loro pubblicati.\nNell'Accademia degli Incamminati gli artisti potevano disegnare dal vivo i modelli nudi, proibiti dalla Chiesa in pieno spirito della Controriforma. La nascita di questa e altre accademie comunque sta ad indicare il desiderio degli artisti di essere considerati alla pari di poeti e musicisti e non pi\u00f9 solo come semplici artigiani."}
{"id": "2582584", "revid": "767487", "url": "https://it.wikipedia.org/wiki?curid=2582584", "title": "DFB-Pokal 1963-1964", "text": "La DFB-Pokal 1964 fu la 21\u00aa edizione della coppa. 32 squadre si sfidarono nei 5 turni del trofeo. In finale il sconfisse l' 2\u20130.\nCapocannoniere del torneo fu Rudolf Brunnenmeier (), con 5 reti"}
{"id": "2582593", "revid": "1982", "url": "https://it.wikipedia.org/wiki?curid=2582593", "title": "Terra di Milne", "text": ""}
{"id": "2582596", "revid": "1982", "url": "https://it.wikipedia.org/wiki?curid=2582596", "title": "Milne Land", "text": ""}
{"id": "2582602", "revid": "1982", "url": "https://it.wikipedia.org/wiki?curid=2582602", "title": "Traill", "text": ""}
{"id": "2582605", "revid": "1442080", "url": "https://it.wikipedia.org/wiki?curid=2582605", "title": "Omar Fantini", "text": "Biografia.\nNel 1994 studia all'Acting Center diretto da Richard Gordon. Dal 1999 crea diversi spettacoli di cabaret. La sua prima apparizione in TV \u00e8 su Odeon TV, per poi trovare popolarit\u00e0 grazie soprattutto ai programmi Mediaset \"Ciro presenta Visitors\" e \"Colorado\". Nel 2004 partecipa a \"MTV Comedy Lab\", \"Super Ciro\" e \"Sformat\", quest'ultimo su Rai 2. Partecipa anche ad altri programmi di MTV, come \"Stasera niente MTV\", come spalla di Ambra Angiolini, l\"'MTV Day\", co-conduce \"MTV On the Beach\".\nHa anche condotto, oltre a \"MTV on the Beach\", altri due programmi televisivi: \"Space Girls\", al fianco di Charlotte Krona e Jennipher Rodriguez, programma di punta di Happy Channel dal 2003 al 2006, mentre attualmente conduce \"Central Station\", in onda su Comedy Central e su MTV. Dal 23 gennaio 2012 \u00e8 impegnato, insieme a Melissa Satta, in una sitcom firmata Comedy Central intitolata \"Amici @ Letto\". Dal 6 dicembre 2012 \u00e8 impegnato, insieme a Melita Toniolo, nella conduzione di \"Metropolis\", un programma comico di Comedy Central abbastanza simile al pi\u00f9 noto \"Made in Sud\".\nIl 18 dicembre 2012 conduce (con la collaborazione di Gianluca Fubelli e Paolo Casiraghi) \"Provato per voi\", un nuovo set con sfondo comico nel quale i protagonisti si cimentano in prove pericolose ma altrettanto comiche che i telespettatori sia per pigrizia, sia per non voglia, non hanno mai provato o avuto la tentazione di fare. Da maggio 2015, conduce la trasmissione \"House of Gag\" in onda su Cielo e TV8, insieme a Gianluca Fubelli, con cui commenta anche Planet's Got Talent.\nNel 2004 inizia la sua carriera radiofonica con una breve apparizione su Radio 105 in \"Lo Zoo di 105\".\nIl 10 febbraio 2014 inizia la conduzione del morning show Virgin Rock Caf\u00e8 in onda dalle 7 alle 9 su Virgin Radio al fianco di Vittoria Hyde, ma il programma non ha il successo sperato e viene chiuso dopo breve tempo.\nIl 13 gennaio 2019 affianca Walter Pizzulli nel morning show di Discoradio dalle 7 alle 9 del mattino. Nel marzo dello stesso anno Pizzulli viene sostituito da Fabrizio Sironi, in seguito al suo passaggio a M2O.\nVita privata.\nNel 2013 sposa Francesca con cui era fidanzato da quando aveva 16 anni. Hanno avuto due figli, Edoardo e Caterina.\nHa aperto una escape room a Seriate data la sua grande passione per i film horror.\nOmar \u00e8 un grande tifoso dell'Atalanta Calcio per la quale \u00e8 stato spesso un inviato allo stadio a Quelli che il calcio."}
{"id": "2582609", "revid": "110157", "url": "https://it.wikipedia.org/wiki?curid=2582609", "title": "Ospedale generale regionale Francesco Miulli", "text": "L'ospedale generale regionale Francesco Miulli \u00e8 una struttura ospedaliera che sorge in Acquaviva delle Fonti, nella citt\u00e0 metropolitana di Bari. Generalmente, nel linguaggio comune, questo centro ospedaliero \u00e8 chiamato semplicemente Ospedale Miulli o \"Miulli\".\nStoria.\nLa vocazione all'assistenza sanitaria nel territorio di Acquaviva delle Fonti risalirebbe addirittura all'anno 1158, tempo in cui sembra esistesse un non meglio specificato \"ospedale dei soldati\".\nNell'anno 1592, poi, grazie all'intervento dell'universit\u00e0 di Acquaviva (corrispondente all'attuale comune) e alle offerte di privati cittadini, fu creato un primo nucleo di assistenza dedicato \"ai poveri infermi\".\nFu solo nel 1712, a seguito del lascito testamentario dell'intero patrimonio dell'avvocato acquavivese Francesco Miulli, che fu fondato l'ospedale che ancora oggi porta il suo nome, in onore del fondatore.\nNel 1973 l'ospedale \u00e8 stato classificato dalla Regione Puglia come \"ospedale generale regionale\" in considerazione del numero dei posti letto, delle numerose specializzazioni presenti e del grande bacino d'utenza.\nIl 30 settembre 2006 venne inaugurata ufficialmente la nuova struttura dell'ospedale \"Francesco Miulli\" in contrada Curtomartino, al di fuori del centro urbano di Acquaviva del Fonti.\nNel marzo del 2020, a causa della pandemia di COVID-19, \u00e8 stata allestita un'intera ala della struttura ospedaliera in grado di ospitare circa 300 pazienti affetti da coronavirus. I reparti messi a punto, isolati dal resto dell'edificio, sono i tre necessari per contrastare la suddetta malattia: terapia intensiva, pneumologia e malattie infettive.\nOrganizzazione.\nAttualmente l'ospedale \u00e8 gestito dall'Ente ecclesiastico ospedale \"Francesco Miulli\", appositamente costituito. A capo dell'ente c'\u00e8 un governatorato il cui unico componente \u00e8 il governatore, attualmente Giovanni Ricchiuti, vescovo della diocesi di Altamura-Gravina-Acquaviva delle Fonti.\nFino al 1987 l'ospedale generale regionale \"Francesco Miulli\" \u00e8 stato gestito dall'Operia pia Ospedale \"Miulli\".\nNatura giuridica e propriet\u00e0.\nIl cambiamento della natura giuridica del soggetto gestore dell'ospedale (da opera pia ad ente ecclesiastico nel 1987) \u00e8 stato ed \u00e8 ancora oggi causa di aspri scontri che vedono coinvolti sia i soggetti ecclesiastici al governo dell'ente, sia i soggetti politici locali oltre che molteplici cittadini costituitisi in comitati civici \"ad hoc\".\nIn particolare, oltre alla natura giuridica del soggetto gestore, ad oggi vi sono aspre diatribe riguardanti le propriet\u00e0 immobiliari dell'ospedale. Nella fattispecie le divergenze riguardano la propriet\u00e0 di quegli immobili che in passato hanno ospitato le strutture ospedaliere e che ad oggi, dopo la costruzione ed il trasferimento del polo ospedaliero (il cosiddetto \"monoblocco\") al di fuori dell'area urbana acquavivese, risultano di fatto inutilizzati.\nRicerca.\nUniversit\u00e0.\nDal 1996 inizia, grazie ad un accordo con la Facolt\u00e0 di Medicina e Chirurgia dell'Universit\u00e0 degli Studi di Bari, una collaborazione per l'attivit\u00e0 didattica degli studenti in medicina all'interno della struttura ospedaliera, fino ad arrivare ad ospitare, dall'anno 2009, i corsi di laurea in Infermieristica.\nCura delle malattie rare.\nL'ospedale Miulli \u00e8 accreditato come presidio regionale per la cura delle malattie rare, come la sindrome di Klinefelter, la sindrome di Beh\u00e7et, e la celiachia.\nPresso la sede distaccata dal complesso principale del Miulli, nell'agro di Gioia del Colle, \u00e8 ubicata la Colonia Hanseniana, un centro di riferimento nazionale per la malattia di Hansen. La Regione Puglia, con deliberazione di giunta del 19 aprile 2011 n. 696, ha avviato il procedimento in autotutela ai sensi dell'art.21-nonies legge 241/90 revocando la convenzione tra Regione Puglia ed Ente Ecclesiastico Ospedale \u201cF. Miulli\u201d per la gestione della Colonia Hanseniana di Gioia del Colle.\nChirurgia.\nDal 2009 l'ospedale sperimenta nuove tecnologie d'avanguardia nel campo della chirurgia mini-invasiva, con l'ausilio di un sistema robotico a quattro bracci."}
{"id": "2582610", "revid": "123270321", "url": "https://it.wikipedia.org/wiki?curid=2582610", "title": "Coppa del mondo di atletica leggera 1981", "text": "La terza edizione della Coppa del mondo di atletica leggera si disput\u00f2 dal 4 al 6 settembre 1981 allo Stadio Olimpico di Roma, dove si erano disputate le Olimpiadi ventuno anni prima.\nPer la prima volta alla competizione parteciparono nove squadre: alle otto formazioni aventi diritto si aggiunse infatti l'Italia, come Paese organizzatore.\nLa selezione europea giunse al primo posto nella classifica maschile, mentre la competizione femminile vide il successo della nazionale della Germania Est, che biss\u00f2 la vittoria dell'edizione precedente."}
{"id": "2582615", "revid": "767487", "url": "https://it.wikipedia.org/wiki?curid=2582615", "title": "Brendan Benson", "text": "Ha realizzato cinque album da solista, ed \u00e8 anche membro della band The Raconteurs, dove \u00e8 coautore di musica e testi.\nIl suo album di debutto \u00e8 \"One Mississippi\", che esce nel 1996 per la Virgin Records. L'album \u00e8 accolto con molto entusiasmo dalla critica ma non vende abbastanza da evitare a Brendan di essere allontanato dalla Virgin. In questo periodo gira per gli Stati Uniti con la prima formazione dei The Well Fed Boys, con i quali arriva anche in Giappone e in Europa prima di sciogliersi nel 1997.\nDopo sei anni, nel 2002 esce il secondo disco, \"Lapalco\", che \u00e8 di nuovo accolto molto bene dalla critica, ma stavolta convince anche il pubblico, che premia il lavoro con un buon successo di vendite. Questo \u00e8 anche l'anno in cui incontra Jack White, cantautore della band The White Stripes, con il quale oltre a esibirsi in qualche apparizione dal vivo, inizier\u00e0 anche una collaborazione artistica molto importante nella band The Raconteurs.\nNel 2005 esce il terzo album, \"The Alternative to Love\", e il tour che lo segue passa anche dall'Europa con la sua nuova band live The Stiff Tissues.\n\"Spit it Out\" \u00e8 il primo singolo e arriva al numero 75 nel Regno Unito. Altri due singoli estratti dall'album saranno \"Cold Hands Warm Heart\" (che apparir\u00e0 in molti spot e show per la tv) e \"What I'm Looking For\". L'album si piazza al numero 70 nella classifica del Regno Unito.\nNel 2006 esce Broken Boy Soldiers, il primo disco dei The Raconteurs, che vede Brendan alla voce e alla chitarra (oltre alla scrittura di musica e testi) insieme a Jack White (altra voce e chitarra) con l'aggiunta di due membri dei The Greenhornes, ovvero Jack Lawrence al basso e Patrick Keeler alla batteria. Il primo singolo del disco \u00e8 \"Steady, As She Goes\", il cui video \u00e8 girato da Jim Jarmusch.\nIl secondo album della band esce nel 2008, con il titolo \"Consolers of the Lonely\".\nMy Old, Familiar Friend, il suo quarto album solita, esce il 18 agosto del 2009 ed \u00e8 prodotto da Gil Norton.\nL'ultimo album \u00e8 What Kind Of World uscito il 21 aprile del 2012, in coincidenza con il secondo compleanno del figlio. L'album \u00e8 stato pubblicato, negli Stati Uniti, dalla Readymade Records, di cui \u00e8 proprietario, mentre in Europa \u00e8 stato distribuito dall'etichetta Indipendente britannica Lojinx\nIl 22 gennaio esce un nuovo singolo \"Swimming\""}
{"id": "2582623", "revid": "1305772", "url": "https://it.wikipedia.org/wiki?curid=2582623", "title": "Paradosso dell'edonismo", "text": " \nIl paradosso dell'edonismo \u00e8 un paradosso di carattere filosofico e psicologico, ed affonda i suoi principi nella Grecia classica del 400 a.C.,con la nascente corrente dell'Edonismo, cio\u00e8 il riconoscimento del piacere (edon\u00e8) come fine ultimo dell'uomo.\nL'analisi del paradosso fu poi ripresa in Europa di fine Ottocento, dal britannico Henry Sidgwick, e quindi successivamente sviluppato nei discorsi \"The Experience Machine\", dentro l'opera \"Anarchia, Stato e utopia\" del filosofo statunitense Robert Nozick (1974).&lt;br&gt;\nIl paradosso si basa su premesse di filosofia etica. Si pu\u00f2 sintetizzare sul fatto\nche l'impulso al piacere, se eccessivo, viene a vanificare il suo stesso fine.\nCi\u00f2 porta ad una limitazione intrinseca dell'egoismo intrinseco dell'essere, una limitazione allo stesso Edonismo e, pi\u00f9 in particolare, una limitazione al pensiero dell'Utilitarismo.&lt;br&gt;\nAlcuni piaceri, come quelli intellettuali e creativi, verrebbero negati all'essere. Ne consegue che, per raggiungerli in misura accettabile, essi richiedono la preesistenza di un desiderio intrinseco all'essere di fare del bene agli altri, ma non per il solo obiettivo di provocare il proprio esclusivo piacere."}
{"id": "2582624", "revid": "73843", "url": "https://it.wikipedia.org/wiki?curid=2582624", "title": "Coppa del mondo di atletica leggera 1985", "text": "La Coppa del mondo di atletica leggera 1985 fu la quarta edizione della Coppa del mondo di atletica leggera e si tenne al Canberra Stadium, in Australia, dal 4 al 6 ottobre 1985.\nGli vinsero la classifica maschile mentre la competizione femminie fu vinta per la terza edizione consecutiva dalla ."}
{"id": "2582633", "revid": "125669297", "url": "https://it.wikipedia.org/wiki?curid=2582633", "title": "ONB", "text": ""}
{"id": "2582635", "revid": "28510", "url": "https://it.wikipedia.org/wiki?curid=2582635", "title": "Scienze statistiche", "text": ""}
{"id": "2582637", "revid": "767487", "url": "https://it.wikipedia.org/wiki?curid=2582637", "title": "Palmetto - Un torbido inganno", "text": "Palmetto - Un torbido inganno (\"Palmetto\") \u00e8 un film del 1998 diretto da Volker Schl\u00f6ndorff e tratto dal romanzo Mossa decisiva di James Hadley Chase.\nTrama.\nHarry Barber sta scontando una pena detentiva dopo essere stato incastrato in uno scandalo di corruzione.\nPrima del suo arresto, era un giornalista per un quotidiano della Florida che ha scoperto la diffusa corruzione nel governo locale. Dopo aver rifiutato una tangente che avrebbe assicurato il suo silenzio, Harry trova i fondi depositati sul suo conto in banca e viene prontamente arrestato. Ora, due anni dopo, viene rilasciato quando la testimonianza di un ex poliziotto lo conferma.\nSebbene sia amareggiato contro i funzionari della citt\u00e0, Harry torna a Palmetto con la sua ragazza Nina, che lo sta aspettando pazientemente. Incapace di trovare un lavoro, trascorre le sue giornate oziando in un bar locale. In quel momento entra Rhea Malroux, una donna molto attraente, moglie dell'uomo pi\u00f9 ricco della citt\u00e0, che gli offre un lavoro: aiutare lei e sua figlia Odette a truffare il vecchio per 500.000 dollari con un falso piano di rapimento, in cui Harry avrebbe ricevuto il 10%.\nTentato sia dal fascino seducente di Rhea che dalla prospettiva di un po' di soldi facili, Harry segue il piano. Per prima cosa, va alla villa dei Malroux per controllare che i suoi fatti siano in ordine, su chi sia realmente Rhea. Quindi accetta di incontrare Rhea in privato per appianare i dettagli. E infine, chiede di incontrare Odette, per assicurarsi che sia davvero coinvolta nel piano. Dopo che tutte queste cose sembrano essersi verificate, Harry \u00e8 d'accordo.\nQuando Odette scompare (il piano \u00e8 che rimarr\u00e0 fuori citt\u00e0 per alcuni giorni, finch\u00e9 suo padre non pagher\u00e0 i soldi) la storia viene trapelata alla polizia. La polizia viene quindi da Harry, cercando di offrirgli un lavoro. Suo cognato \u00e8 un ottimo detective e, sapendo che Harry scriveva per il giornale, ritiene che Harry sarebbe bravo a tenere informata la stampa, ma anche a tenerli lontani dalle spalle dei detective che stanno lavorando al caso. Quindi ora Harry fa parte del rapimento ma fa anche parte della squadra investigativa della polizia.\nQuando un giorno Harry si presenta al suo bungalow per trovare Odette morta, si rende conto di essere in un mare di guai. Usa una registrazione su nastro che ha fatto, quando appiana i termini dell'accordo con Rhea Malroux per ricattarla. E cos\u00ec manda il suo ragazzo a sbarazzarsi del corpo di Odette. Ma poi la vera Odette si presenta nel bungalow di Harry, anche lei morta, e le cose peggiorano ulteriormente. Questa volta la polizia lo scopre.\nCi\u00f2 porta Harry a lavorare con la polizia per catturare Rhea Malroux e il suo ragazzo. Harry va dal marito di Rhea e gli racconta tutto. Viene a sapere che la donna che finge di essere Rhea non \u00e8 la vera moglie di quest'uomo. Invece, lei \u00e8 il giardiniere. Lei e il suo ragazzo, Donnely, portano Harry dalla casa di Malroux a un garage, dove tengono anche Nina. Hanno in programma di ucciderli entrambi immergendoli in un barile di acido, ma Harry indossa un microfono nascosto e arriva la polizia. Donnely cade nel barile di acido e la donna che finge di essere Rhea Malroux viene arrestata.\nLocation.\nFort Myers e Palmetto in Florida.\nCollegamenti esterni.\n "}
{"id": "2582644", "revid": "359266", "url": "https://it.wikipedia.org/wiki?curid=2582644", "title": "Palmetto (film)", "text": ""}
{"id": "2582645", "revid": "15756", "url": "https://it.wikipedia.org/wiki?curid=2582645", "title": "Modulo di rientro", "text": "Il modulo di rientro \u00e8 la parte di una navicella spaziale che rientra sulla Terra dopo un volo nello spazio.\nLa sua forma \u00e8 parzialmente determinata dall'aerodinamica: per essere aerodinamicamente stabile, una capsula che deve rientrare sulla Terra deve avere la parte finale smussata, che permette di montarvi uno scudo termico per il rientro nell'atmosfera; per tale motivo, la forma sferica non \u00e8 indicata per un modulo di rientro, mentre va bene la forma conica. Per effettuare la parte finale della discesa, il modulo di rientro \u00e8 dotato di paracadute. Una capsula per il rientro di un equipaggio umano contiene anche i sedili per gli astronauti, il pannello per la strumentazione di bordo ed uno spazio non molto grande per il trasporto di materiali e attrezzature. Il modulo di rientro ospita l'equipaggio anche durante la fase di lancio.&lt;br&gt;\nPer quanto riguarda la fase di permanenza nello spazio, vi sono invece delle differenze a seconda del tipo di capsula spaziale. Nelle navicelle americane Apollo il modulo di rientro era chiamato modulo di comando ed ospitava l'equipaggio anche durante la permanenza nello spazio. Nelle navicelle russe Sojuz esiste anche un terzo modulo, chiamato modulo orbitale, dove l'equipaggio passa parte del proprio tempo durante la permanenza in orbita. Il modulo orbitale \u00e8 presente anche nelle navicelle spaziali cinesi Shenzhou.\nShenzhou.\nIl modulo di rientro \u00e8 la sezione centrale in una navicella spaziale Soyuz o Shenzou, mentre il modulo orbitale \u00e8 localizzato frontalmente e il modulo di servizio \u00e8 in coda. Il sistema di atterraggio \u00e8 costruito in modo da utilizzare un solo paracadute oltre a retrorazzi.\nAnalogamente ai moduli comando delle navicelle spaziali del programma Apollo americano, il modulo Shenzou non \u00e8 riutilizzabile e ogni navicella pu\u00f2 volare un'unica volta, dopo la quale viene messa fuori servizio, normalmente alloggiandola in qualche museo.\nNon sono molti i dettagli conosciuti del modulo Shenzou, tranne che utilizza in parte la tecnologia delle Soyuz TM."}
{"id": "2582657", "revid": "228587", "url": "https://it.wikipedia.org/wiki?curid=2582657", "title": "Coppa del mondo di atletica leggera 1989", "text": "La quinta edizione della Coppa del mondo di atletica leggera si disput\u00f2 dall'8 al 10 settembre 1989 allo Stadio Olimpico Llu\u00eds Companys di Barcellona, dove si sarebbero disputate le Olimpiadi tre anni dopo.\nPer la seconda volta alla competizione parteciparono nove squadre: alle otto formazioni aventi diritto si aggiunse infatti la Spagna, come Paese organizzatore.\nLa nazionale statunitense giunse al primo posto nella classifica maschile, mentre la competizione femminile vide il successo della nazionale della Germania Est. Per entrambe le squadre si tratt\u00f2 di una conferma delle rispettive vittorie ottenute nell'edizione precedente."}
{"id": "2582658", "revid": "181699", "url": "https://it.wikipedia.org/wiki?curid=2582658", "title": "Colorado Caf\u00e8 Live", "text": ""}
{"id": "2582664", "revid": "1543377", "url": "https://it.wikipedia.org/wiki?curid=2582664", "title": "Ensemble Respighi", "text": "L'Ensemble Respighi \u00e8 un'orchestra da camera fondata a Bologna nel 1995 dal violoncellista e direttore d'orchestra Federico Ferri.\nAttivit\u00e0 e collaborazioni.\nSi \u00e8 esibita in Italia e all'estero in numerosi festival e sale da concerto tra cui Ravenna Festival, Europalia, il Festival Pontino, l'Euterpe di Roma, il Teatro di Modena, il Teatro Fortuna di Fano, il Teatro Comunale di Bologna e il Teatro Alessandro Bonci di Cesena.\nL'Ensemble Respighi ha collaborato con solisti italiani tra cui Bruno Canino, Franco Maggio Ormezowsky, Domenico Nordio, Danilo Rossi, Marco Rogliano e Gianluca Littera, e con attori quali Sandro Lombardi, Arnoldo Fo\u00e0, Nando Gazzolo, Ugo Pagliai e Paola Gassman nell'ambito di progetti basati sulla commistione fra musica, teatro e letteratura.\nEsecuzione e registrazione di opere inedite.\nL'Ensemble Respighi ha eseguito e registrato in prima assoluta \"Stagioni\" di Adriano Guarnieri con solisti Marco Rogliano (violino) e Annamaria Morini (flauti). Ha inoltre inciso opere inedite di Paolo Benedetto Bellinzani, Nicola Francesco Haim, Martino Bitti e Franco Margola."}
{"id": "2582666", "revid": "124464975", "url": "https://it.wikipedia.org/wiki?curid=2582666", "title": "Umbria (1911)", "text": "L'Umbria \u00e8 una nave italiana affondata nel Mar Rosso. Fu completata nel 1911 ad Amburgo, fu varata con il nome di Bahia Blanca per operare in Argentina.\nNel 1935 la nave \u00e8 stata acquistata dal governo italiano che dopo averla rinominata \"Umbria\" la destin\u00f2 al trasporto truppe.\nLa nave \u00e8 stata autoaffondata dall'equipaggio nel giugno del 1940 poco dopo l'entrata in guerra dell'Italia. L'\"Umbria\" era in navigazione verso l'Eritrea ma oltrepassato il canale di Suez cominci\u00f2 ad essere seguita da navi della Royal Navy. Il 9 giugno i marinai inglesi della sloop inglese \"Grimsby\" e dell'incrociatore neozelandese \"Leander\" salirono a bordo con la scusa di effettuare un controllo anti contrabbando. L'indomani il capitano Lorenzo Muiesan venne informato via radio dell'imminente entrata in guerra dell'Italia (per le ore 19:00 dello stesso giorno) e decise di affondare la nave per evitare che gli inglesi entrassero in possesso del carico: Fiat 1100, 360.000 bombe, ATV, pistole e altre attrezzature militari a bordo.\nOggi il relitto dell'\"Umbria\" giace su un fondale di 36 metri di profondit\u00e0 in Sudan a Wingate Reef, nelle acque di Port Sudan. La sua posizione protetta da onde e maree ha reso possibile nei decenni l'insediamento nel relitto di spugne, pesci e coralli, trasformando l'Umbria in un paradiso per i subacquei."}
{"id": "2582678", "revid": "115233", "url": "https://it.wikipedia.org/wiki?curid=2582678", "title": "Microcito", "text": ""}
{"id": "2582679", "revid": "115233", "url": "https://it.wikipedia.org/wiki?curid=2582679", "title": "Microcita", "text": ""}
{"id": "2582687", "revid": "132266", "url": "https://it.wikipedia.org/wiki?curid=2582687", "title": "R. Bemporad &amp; figlio", "text": "La R. Bemporad &amp; figlio \u00e8 stata una casa editrice fiorentina nata nel XIX secolo e attiva fino al XX secolo.\nStoria.\nRoberto Bemporad acquis\u00ec dai fratelli Paggi la Libreria Editrice Felice Paggi di Firenze il 16 giugno 1889. La \"Societ\u00e0 Roberto Bemporad &amp; Figlio\" si costitu\u00ec il 9 luglio 1889 e dette vita alla casa editrice R. Bemporad &amp; figlio. A Roberto Bemporad successe il figlio Enrico nel 1890.\nLa Bemporad esord\u00ec, tra l'altro, con le pubblicazioni delle \"Le avventure di Pinocchio. Storia di un burattino\", di Carlo Collodi, \"Il giornalino di Gian Burrasca\" di Luigi Bertelli detto Vamba, \"la scienza in cucina e l'arte di mangiar bene\" di Pellegrino Artusi, il settimanale per bambini \"Giornalino della domenica\", le varie raccolte delle \"Novelle per un anno\" di Luigi Pirandello, opere edite dalla Libreria Editrice Felice Paggi, che il Bemporad ebbe in eredit\u00e0: queste opere costituirono per molto tempo i \"pezzi forti\" della Bemporad. Successivamente, la casa editrice pubblic\u00f2 libri di avventura di Emilio Salgari. Dal 1920 al 1929 fu la casa editrice di Guido da Verona.\nTra le attivit\u00e0 della casa editrice c'era anche la capacit\u00e0 di scoprire scrittrici di talento e instaurare con loro collaborazioni durature e diversificate, come con Arpalice Cuman Pertile con cui tenne i rapporti dal 1911 al 1947, come dal fondo di archivio storico. Con questa scrittrice pubblic\u00f2 i fortunati \"Primi voli,\" ispirati al volo dei primi velivoli, la raccolta \"Fiori di campo\" e \"Per le vie del mondo\"\".\"\nBemporad molto attiva nell'editoria scolastica per le scuole elementari, come il libro di lettura curato da Leopoldina Zanotti\nEnrico Bemporad, insieme ad Attilio Vallecchi, fu tra i creatori della \"Fiera Internazionale del Libro\", la cui prima edizione si svolse nel 1924 presso l'Istituto Statale d'Arte di Firenze di Porta Romana. Nel 1927 Bemporad, insieme al Barb\u00e8ra, fece parte del comitato promotore della Sezione fiorentina del sindacato fascista degli editori, sezione alla quale aderiva anche Ettore Salani.\nEnrico Bemporad diresse la societ\u00e0 fino al 31 dicembre 1934. Successivamente fu messo in disparte dal fascismo con una denigratoria campagna di stampa, che lo addit\u00f2 come responsabile della morte di Salgari, che si era suicidato a causa di dissesti finanziari, cos\u00ec l'editore ebreo fu tacciato di \"esosit\u00e0\". In seguito alle leggi razziali la casa editrice dovette cambiare nome: dal 17 ottobre 1938 divenne \u00abMarzocco\u00bb.\nEnrico Bemporad mor\u00ec nel 1944, dopo essere stato escluso dal suo lavoro, sempre a causa delle leggi razziali. Nel secondo dopoguerra Renato Giunti rilev\u00f2 l'azienda, alla quale fu dato il nome di \"Bemporad Marzocco\". A quest'ultima fu associata, nel 1964, la casa editrice Barb\u00e8ra, acquistata da Renato Giunti nel 1960; infine nel 1974 fu cambiata ragione sociale in Giunti Marzocco s.p.a."}
{"id": "2582690", "revid": "938", "url": "https://it.wikipedia.org/wiki?curid=2582690", "title": "Coppa del mondo di atletica leggera 1992", "text": "La sesta edizione della Coppa del mondo di atletica leggera si disput\u00f2 dall'8 al 10 settembre 1992 allo Stadio Panamericano dell'Avana, a Cuba.\nPer la prima e - finora - unica volta nella sua storia, la manifestazione si svolse nello stesso anno dei Giochi olimpici estivi, cinque settimane dopo le gare di Barcellona.\nLa selezione africana giunse al primo posto nella classifica maschile, mentre la competizione femminile vide il successo della Comunit\u00e0 degli Stati Indipendenti. Per entrambe le squadre si tratt\u00f2 della prima vittoria in Coppa del mondo, dato che nemmeno l'Unione Sovietica era mai riuscita a primeggiare nelle edizioni precedenti."}
{"id": "2582693", "revid": "1318658", "url": "https://it.wikipedia.org/wiki?curid=2582693", "title": "Palmetto", "text": ""}
{"id": "2582702", "revid": "106908", "url": "https://it.wikipedia.org/wiki?curid=2582702", "title": "Fascia fluviale", "text": "L'insieme alveo (letto del fiume) + piana alluvionale (piana di inondazione) forma la fascia fluviale.\nLa fascia fluviale svolge una funzione idraulica fondamentale perch\u00e9 l'alveo \u00e8 modellato principalmente dalle piene moderate che sono le pi\u00f9 frequenti e le sue dimensioni sono tali da contenere solo queste. Le piene pi\u00f9 elevate e meno frequenti inondano la piana alluvionale o vi riaprono rami secondari. Le fasce fluviali rivestono un importante ruolo ecologico e ambientale."}
{"id": "2582707", "revid": "547034", "url": "https://it.wikipedia.org/wiki?curid=2582707", "title": "Caloscia", "text": "Le calosce o galosce, dal francese \"galoche\", sono protezioni in gomma da indossare sopra le calzature per proteggerle da acqua o fango, con l'intento di mantenere i piedi asciutti. Sono realizzate in gomma o plastica e possono essere fatte a forma di stivale oppure di scarpa.\nTradizione veneta.\nI contadini della pianura veneta portavano galosce, chiamate nella zona padovana \"sgalm\u00e0re\", con la suole in legno e le tomaie in cuoio simili a scarponi. Perch\u00e9 la suola non si consumasse venivano borchiate con particolari brocche."}
{"id": "2582711", "revid": "938", "url": "https://it.wikipedia.org/wiki?curid=2582711", "title": "Coppa del mondo di atletica leggera 1994", "text": "La settima edizione della Coppa del mondo di atletica leggera si disput\u00f2 dal 9 all'11 settembre 1994 al Crystal Palace National Sports Centre di Londra.\nLa selezione africana giunse al primo posto nella classifica maschile bissando la vittoria ottenuta nell'edizione precedente, mentre la competizione femminile vide il successo della selezione europea."}
{"id": "2582717", "revid": "729019", "url": "https://it.wikipedia.org/wiki?curid=2582717", "title": "Giovanni Vincenzo de Luna", "text": "Biografia.\nNacque presumibilmente nella seconda met\u00e0 del XV secolo, da Sigismondo, III conte di Sclafani, e dalla di lui consorte la nobildonna Beatrice Rosso Spadafora Branciforte dei Conti di Sclafani. Detto \"Gian Vincenzo\", l'11 luglio 1478, assistette al giuramento che gli ambasciatori siciliani prestarono in Saragozza al re Ferdinando II d'Aragona.\nIl 30 settembre 1480, il padre Sigismondo, in gravi condizioni di salute, lo nomin\u00f2, con suo testamento, erede universale, e come tutore del figlio ancora minorenne design\u00f2 il di lui fratello Pietro de Luna, arcivescovo di Messina. Morto il padre il 7 ottobre, Gian Vincenzo ottenne l'investitura dei beni feudali giorno 20; il 26 settembre 1481, lo zio Pietro, nella persona del suo procuratore Michele La Farina, present\u00f2 il memoriale per l'investitura di Bivona del nipote Gian Vincenzo.\nNel 1497, mor\u00ec lo zio paterno Carlo de Luna Cardona, conte di Caltabellotta, fratello maggiore di suo padre, il quale non avendo lasciato discendenza legittima, design\u00f2 per testamento redatto un anno prima, erede di tutti i beni feudali la sorella Eleonora, sposata con Antonio Alliata Settimo, a condizione che quest'ultimo assumesse il cognome del testatore. Ad Eleonora, sposata in prime nozze con Enrico Ventimiglia de Clermont, marchese di Geraci, secondo il testamento redatto dal Conte Carlo, sarebbe succeduto in caso di sua morte il figlio Simone. Gian Vincenzo, vedendosi escluso dalla successione dallo zio Carlo per il possesso della Contea di Caltabellotta e degli altri beni della famiglia, in quanto esponente maschile della famiglia rivendic\u00f2 i propri diritti di successione promuovendo istanza contro gli Alliata al Tribunale della Regia Gran Corte, da cui ottenne sentenza favorevole il 31 agosto 1510, e, divenuto possessore di tutti gli Stati e beni feudali dei De Luna, ottenne investitura dei medesimi il 23 dicembre 1511.\nDeputato del Regno nel 1508, il Luna nel 1509 rivendicava il feudo di Misilcassimo, presso Sciacca, gi\u00e0 possesso dei suoi avi, nel cui territorio c'era una fortezza posta a due miglia dal mare e del quale riceveva investitura il 7 novembre 1510. Nel 1514-16, ricopr\u00ec la carica di stratigoto di Messina. Dopo la morte di Ferdinando \"il Cattolico\", nel gennaio 1516, la maggior parte della nobilt\u00e0 dell'isola si ribell\u00f2 al vicer\u00e9 Hugo de Moncada; quando questi fugg\u00ec da Palermo e si rifugi\u00f2 a Milazzo, il Conte di Caltabellotta gli offr\u00ec ospitalit\u00e0 e protezione a Messina, dove il Moncada entr\u00f2 il 17 marzo. Calmatisi gli animi, il nuovo sovrano, Carlo V d'Asburgo, chiam\u00f2 a corte il Moncada e con dispaccio dell'8 luglio 1516, datato da Bruxelles, nomin\u00f2 il Luna presidente del Regno, carica che il medesimo detenne - in un periodo di grande tensione fra il popolo e la nobilt\u00e0 - fino al primo maggio dell'anno successivo, cio\u00e8 fino al giungere del nuovo vicer\u00e9 Ettore Pignatelli, duca di Monteleone.\nDa presidente del Regno, il Luna invi\u00f2 l'esercito a Bivona, suo feudo e schieratasi con i ribelli al Vicer\u00e9 Moncada, dove pun\u00ec severamente i capi della rivolta. Nel 1517, il Luna fugg\u00ec da Palermo, dove era scoppiata una nuova rivolta popolare capeggiata da Giovan Luca Squarcialupo, ed assieme alla sua famiglia trov\u00f2 rifugio ad Alcamo. Il 4 febbraio 1519, per morte della madre Beatrice, ricevette investitura della Contea di Sclafani. Nel 1520, l'Imperatore asburgico gli confer\u00ec la signoria sul porto e caricatore di Castellammare del Golfo, come ricompensa per i servizi resigli al tempo delle rivolte.\nNel 1523, il Luna, per accrescere il proprio potere politico ed economico, dava in moglie al maggiore dei suoi figli Sigismondo, la nobildonna fiorentina Luisa Salviati, figlia di Jacopo e di Lucrezia de' Medici, nipote di papa Leone X. Dopo le nozze, che si celebrarono a Roma, don\u00f2 al figlio in eredit\u00e0 il feudo di Caltabellotta col titolo comitale e si stabil\u00ec a Palermo.\nNel giugno 1528, era a Trapani come capitano d'armi della citt\u00e0 per apprestare difese contro la flotta turca. Qui lo raggiunse la notizia di un grave affronto fatto al figlio Sigismondo da Giacomo Perollo, barone di Pandolfina e portulano di Sciacca e decise di mandare degli uomini armati per tendere a questi un agguato per ucciderlo, ma il Perollo scamp\u00f2 all'agguato e successivamente scoppi\u00f2 nel 1529 il secondo caso di Sciacca. La lotta si concluse con la vittoria di Sigismondo, ma la pronta reazione del vicer\u00e9 consigli\u00f2 al Conte de Luna di abbandonare l'isola con Sigismondo, dichiarato bandito, la nuora e i tre nipoti. Meta dei fuggiaschi fu Roma, dove papa Clemente VII, zio della nuora, assicurava asilo e protezione. Sigismondo, che non riusc\u00ec ad ottenere il perdono da Carlo V, si suicid\u00f2 nel 1530 gettandosi nel Tevere.\nTornato in Sicilia, si present\u00f2 davanti ai giudici della Magna Curia e gli fu comminata solo una lieve condanna per avere aiutato i rei a fuggire dall'isola, e i giudici esclusero ogni sua responsabilit\u00e0 diretta negli eventi. Il patrimonio del Luna fu decimato da confische e distruzioni e dall'indennizzo che aveva dovuto versare agli eredi del Perollo. Dovette vendere parte delle sue terre, ma successivamente per intercessione di Clemente VII presso l'imperatore ottenne la restituzione dei beni confiscatigli dal Regio Fisco.\nNel 1544, fu nuovamente a Trapani come capitano d'armi e vicario della citt\u00e0. Fu inoltre commissario della Regia Curia in diverse citt\u00e0 dell'isola per esigere crediti della corte, nel 1544 per Castrogiovanni, nel 1545 per Sciacca, per la terra di la Grutti, per Licata, per Agrigento, nel 1546 per Nicosia e di nuovo a Castrogiovanni.\nMor\u00ec a Bivona nel 1547 e fu sepolto nella Chiesa della Badia Grande di Sciacca, in una cassa ricamata visibile ancora oggi.\nMatrimoni e discendenza.\nGiovanni Vincenzo de Luna, IX conte di Caltabellotta, spos\u00f2 la nobildonna Diana Moncada e Moncada, figlia di Guglielmo Raimondo, VI conte di Adern\u00f2, da cui ebbe quattro figli:"}
{"id": "2582729", "revid": "74801", "url": "https://it.wikipedia.org/wiki?curid=2582729", "title": "Had\u017eidimovo", "text": "Had\u017eidimovo (in bulgaro \u0425\u0430\u0434\u0436\u0438\u0434\u0438\u043c\u043e\u0432\u043e) \u00e8 un comune bulgaro situato nel distretto di Blagoevgrad di abitanti (dati 2009).\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2582733", "revid": "174925", "url": "https://it.wikipedia.org/wiki?curid=2582733", "title": "Bandiera bulgara", "text": ""}
{"id": "2582734", "revid": "729019", "url": "https://it.wikipedia.org/wiki?curid=2582734", "title": "Sem\u00ebn Michajlovi\u010d Lobov", "text": "Biografia.\nNato a Volokolamsk nell'Oblast' di Mosca entr\u00f2 nella Marina Sovietica nel 1932 e nel 1937 dopo aver completato gli studi nella scuola militare Frunze venne inviato a prestare servizio nella Flotta del Pacifico e nel corso del secondo conflitto mondiale fu comandante di cacciatorpediniere e di squadriglia in Estremo Oriente, prendendo parte alla guerra contro l'Impero Giapponese.\nNel 1946 venne inviato a prestare servizio nella Flotta del Mar Nero, dove avrebbe comandato l'incrociatore leggero Ker\u010d', che i sovietici ricevettero dall'Italia in conto riparazione danni di guerra e che aveva prestato servizio nella Regia Marina con il nome di Emanuele Filiberto e successivamente l'incrociatore Voro\u0161ilov e dal 1951 la nave da battaglia Sevastopol'.\nNel 1954 venne trasferito nella Flotta del Nord, di cui nel 1964 ne divenne Comandante in Capo.\nIl 28 luglio 1970 raggiunse il grado di ammiraglio della flotta, il secondo pi\u00f9 alto grado della Marina Sovietica, secondo solo a quello di Ammiraglio della Flotta dell'Unione Sovietica e fu anche deputato del Soviet Supremo.\nLa Marina Sovietica aveva intitolato alla sua memoria un incrociatore lanciamissili della Classe Slava, che il 5 novembre 1986 venne ribattezzato Mar\u0161al Ustinov, per ribattezzare con il nome \"Admiral Flota Lobov\" una nave gemella in costruzione dal 1984 a Nikolaev con il nome \"Komsomolec\"; la nave, varata nel 1990, non venne ultimata a causa della dissoluzione dell'Unione Sovietica e il 1\u00ba ottobre 1993 divenne propriet\u00e0 dell'Ucraina, che il 17 febbraio 1998 ne decise il suo completamento per farne l'ammiraglia della propria Marina con il nome Ucra\u0457na () e il suo ingresso in servizio era previsto per il 2000 ma, a causa della carenza di fondi, il governo ucraino, con la nave \u00e8 completa al 75% ed i lavori fermi, dopo aver cercato vanamente acquirenti dall'agosto 2004 decise di aprire la nave per visite turistiche nell'attesa di un eventuale acquirente che sembra potesse essere la Cina o l'India."}
{"id": "2582738", "revid": "599013", "url": "https://it.wikipedia.org/wiki?curid=2582738", "title": "Cir", "text": ""}
{"id": "2582749", "revid": "1543377", "url": "https://it.wikipedia.org/wiki?curid=2582749", "title": "Mack Robinson", "text": "Biografia.\nNacque a Cairo, in Georgia, e presto lui e i suoi fratelli si ritrovarono senza padre dopo che questi abbandon\u00f2 la madre. La famiglia si trasfer\u00ec a Pasadena in California che divenne la citt\u00e0 a cui Mack e i suoi fratelli si sentirono maggiormente legati.\nUna volta terminata la carriera sportiva si dedic\u00f2 ad opere sociali, fu molto attivo nel combattere il fenomeno del crimine di strada a Pasadena, la sua citt\u00e0. Per onorare la sua memoria e il suo impegno venne inaugurato nel 1997 il \"Pasadena Robinson Memorial\" dedicato a lui e a suo fratello Jackie. Inoltre in suo nome sono intitolati lo stadio del Pasadena City College e il palazzo dove ha sede l'ufficio postale della citt\u00e0.\nMor\u00ec il 12 marzo 2000 a Pasadena a causa di complicazioni derivanti dal diabete, insufficienza renale e polmonite.\nCarriera.\nMentre frequentava il Pasadena Junior College inizi\u00f2 a praticare l'atletica leggera e stabil\u00ec record giovanili nelle specialit\u00e0 dei 100 metri piani, dei 200 metri piani e del salto in lungo.\nSi classific\u00f2 al secondo posto nei \"Western Regional Olympic Tryouts\" del 1936 che gli consentirono di partecipare con la squadra statunitense ai Giochi olimpici di Berlino.\nNella competizione olimpica vinse una medaglia d'argento nella gara dei 200 metri piani giungendo alle spalle di Jesse Owens distanziato di 4 decimi di secondo.\nMack Robinson frequent\u00f2 l'Universit\u00e0 dell'Oregon e si laure\u00f2 nel 1941. Durante i suoi anni universitari vinse numerose competizioni NCAA. I suoi meriti sportivi gli hanno consentito di entrare nella \"University of Oregon Hall of Fame\" (1995) e nella \"Oregon Sports Hall of Fame\" (1981)."}
{"id": "2582750", "revid": "1784938", "url": "https://it.wikipedia.org/wiki?curid=2582750", "title": "Iperreflessia", "text": ""}
{"id": "2582751", "revid": "1226", "url": "https://it.wikipedia.org/wiki?curid=2582751", "title": "Odissea nello Spazio", "text": ""}
{"id": "2582774", "revid": "1748167", "url": "https://it.wikipedia.org/wiki?curid=2582774", "title": "Seth MacFarlane's Cavalcade of Cartoon Comedy", "text": "Seth MacFarlane's Cavalcade of Cartoon Comedy \u00e8 una webserie d'animazione creata da Seth MacFarlane, creatore anche de \"I Griffin\".\nProduzione.\nLa serie, che consiste in vari corti d'animazione estranei gli uni dagli altri, \u00e8 stata trasmessa su YouTube. La serie \u00e8 stata sponsorizzata da Burger King, infatti i corti appaiono nel loro canale ufficiale di youtube (bk), la serie \u00e8 ora sponsorizzata da priceline.com. Sono stati prodotti 50 episodi in tutto.\nSethcomedy, il canale di Seth MacFarlane, \u00e8 diventato il canale pi\u00f9 visto della settimana con oltre 3 milioni di visualizzazioni dopo l'uscita del primo episodio. La serie \u00e8 simile alle gag de \"I Griffin\" (sempre di Seth MacFarlane)."}
{"id": "2582778", "revid": "228587", "url": "https://it.wikipedia.org/wiki?curid=2582778", "title": "Coppa del mondo di atletica leggera 1998", "text": "L'ottava edizione della Coppa del mondo di atletica leggera si disput\u00f2 dall'11 al 13 settembre 1998 a Johannesburg, in Sudafrica. Per la prima volta il continente africano ospit\u00f2 la manifestazione.\nLa selezione africana ottenne la terza vittoria consecutiva nella classifica maschile, mentre la competizione femminile vide il successo della nazionale statunitense."}
{"id": "2582783", "revid": "1305772", "url": "https://it.wikipedia.org/wiki?curid=2582783", "title": "Jerico", "text": ""}
{"id": "2582790", "revid": "125953830", "url": "https://it.wikipedia.org/wiki?curid=2582790", "title": "Zack Ryder", "text": "\u00c8 principalmente ricordato per i suoi trascorsi tra il 2007 e il 2020 nella WWE, dove si esibiva come Zack Ryder. In WWE ha vinto una volta l'Intercontinental Championship, una volta lo United States Championship e due volte il Raw Tag Team Championship (con Curt Hawkins). Dal 12 febbraio 2021 \u00e8 soprannominato \"Broski 6 Beltz\" a causa della vittoria del titolo NYWC che si aggiunge al titolo mondiale NWA, al titolo di Internet, al titolo Digital Media di Impact, al titolo Absolute e al titolo Intense della AIW.\nBiografia.\nAi tempi delle scuole superiori ha avuto un tumore al piede, ma dopo diverse cure e operazioni \u00e8 riuscito a guarire.\nCarriera.\nCircuito indipendente (2004\u20132006).\nMatthew Cardona debutt\u00f2 nel mondo del wrestling nell'estate del 2004, iniziando a lottare nella New York Wrestling Connection con il ring-name di Brett Matthews. Dal 2005 inizi\u00f2 a combattere in maniera regolare in tag team con Brian Myers; i due vinsero i NYWC Tag Team Championship per due volte. Cardona fece anche un'apparizione nella WWE, nella puntata di \"SmackDown!\" del 21 aprile 2005, venendo sconfitto facilmente da Matt Morgan in uno squash match.\nWorld Wrestling Entertainment (2006\u20132020).\nDeep South Wrestling e Ohio Valley Wrestling (2006-2007).\nIl 24 febbraio 2006, firm\u00f2 un contratto di sviluppo con la WWE; venne subito inviata alla Deep South Wrestling, dove cambi\u00f2 ring-name in Brett Majors e continu\u00f2 a fare coppia con Brian Majors. I due si fecero chiamare Majors Brothers e assunsero la gimmick dei fratelli gemelli, vincendo per due volte i DSW Tag Team Championship. Nel maggio del 2007 i due passarono alla Ohio Valley Wrestling, vincendo una volta gli OVW Southern Tag Team Championship.\nLa Familia (2007\u20132009).\nNell'estate del 2007 Matthew Cardona e Brian Myers vennero promossi nel main roster. Debuttarono a \"SmackDown!\" nella puntata del 2 luglio, sconfiggendo facilmente due \"jobber\" locali. Nel mese di novembre riuscirono anche ad avere un'opportunit\u00e0 titolata al WWE Tag Team Championship, ma vennero sconfitti dai campioni Matt Hardy e Montel Vontavious Porter.\nIl 16 dicembre 2007, nel corso del pay-per-view Armageddon, i Majors Brothers aiutarono Edge a vincere il World Heavyweight Championship contro il campione Batista e The Undertaker in un Triple Threat match. Pochi giorni dopo i due cambiarono i propri ring-name in Zack Ryder e Curt Hawkins; insieme a Bam Neely e Chavo Guerrero, nipote dell'allora General Manager Vickie Guerrero, formarono poi una \"stable\" chiamata La Familia. Il 20 luglio 2008, a The Great American Bash, conquistarono i WWE Tag Team Championship sconfiggendo John Morrison e The Miz in un 4-Way Tag Team match al quale presero parte anche Jesse &amp; Festus e Finlay &amp; Hornswoggle. Dopo aver lasciato Edge, i due persero i titoli il 26 settembre 2008 contro Carlito e Primo Col\u00f3n. Durante la WWE Draft 2009 Zack Ryder venne trasferito nel roster della ECW, mentre Curt Hawkins venne mandato nella Florida Championship Wrestling, all'epoca territorio di sviluppo della WWE.\nOpportunit\u00e0 titolate (2009\u20132011).\nZack Ryder debutt\u00f2 nella ECW con una nuova gimmick. Nel suo primo incontro perde a WWE Superstars contro Finlay. Poi in ECW batter\u00e0 alcuni jobbers prima di ottenere due vittorie contro il debuttante Tyler Reks e Goldust. Nel corso della puntata del 15 settembre 2009 vince una 10 Men Battle Royal e diventa il numero 1 contender per l'ECW Championship. La settimana successiva non riesce a conquistare la cintura perdendo col campione Christian. Dopo qualche settimana combatte di nuovo contro Christian ma \u00e8 sempre il campione a uscire vincitore. Nella puntata del 20 ottobre viene inserito in un match contro Yoshi Tatsu per il ruolo il primo sfidante per l'ECW Championship ma \u00e8 il giapponese a ottenere la vittoria. Nella puntata di ECW del 3 novembre, Zack Ryder intraprende una storia d'amore con la diva Rosa Mendes, la quale inizialmente lo distrae in tutti i suoi match. Contemporaneamente, Zack comincia una rivalit\u00e0 con Shelton Benjamin il quale sembra avere la meglio grazie alle continue distrazioni su Rosa. Il 25 novembre, Rosa diventa ufficialmente sua manager e, grazie ai suoi aiuti, Zack riesce a vincere parecchi match, anche contro Benjamin; ma alla fine sar\u00e0 proprio il lottatore di colore a vincere la faida. Nella puntata del 15 dicembre Zack Ryder non riesce a qualificarsi per la finale del torneo ECW Homecoming venendo sconfitto da Kane. Zack nell'ultima puntata della ECW del 2009 ha messo fine alla carriera di Tommy Dreamer battendolo in un match in cui proprio Dreamer aveva messo in palio la sua permanenza in WWE. Il 31 gennaio 2010 partecipa alla Royal Rumble venendo eliminato subito dopo qualche minuto da CM Punk.\nPassa nel roster di Raw dopo la chiusura dell'ECW insieme a Rosa Mendes nell'edizione di Superstars del 25 febbraio sconfiggendo Primo Colon. Ryder non riesce per\u00f2 a qualificarsi per il Money in the Bank di WrestleMania XXVI venendo sconfitto da MVP. A WrestleMania arriva secondo alla battle royal vinta da Yoshi Tatsu. Diventa poi mentore del rookie Titus O'Neil a NXT. Nella puntata di Raw del 14 giugno, fallisce l'assalto al WWE United States Championship in un fatal 4-way vinto poi da The Miz. Nella puntata del 23 agosto, Zack Ryder viene scelto da Sheamus come sfidante al WWE Championship di quest'ultimo. Zack Ryder viene per\u00f2 sconfitto in meno di 10 secondi.\nIncomincia poi a combattere a WWE Superstars, show dove sar\u00e0 presente per tutto il 2010. Dal 20 gennaio 2011 inizia a combattere in coppia con Primo a Superstars, sconfiggendo in un tag team match la coppia formata da Darren Young e David Hart Smith. Ryder partecipa alla Royal Rumble entrando per quarto ma viene eliminato da Daniel Bryan poco dopo. Il sodalizio con Primo intanto continua ed i due affronteranno i campioni di coppia Santino Marella e Vladimir Kozlov a Superstars il 17 febbraio, senza successo. Nelle settimane successive alterna vittorie (contro Vladimir Kozlov e David Hart Smith) a sconfitte (contro The Great Khali ed Evan Bourne). Nell'edizione di Superstars del 12 maggio batte Vladimir Kozlov con l'aiuto dell'ex tag team partner Curt Hawkins. La settimana dopo, combatte dopo oltre due anni di nuovo insieme al suo tag team partner Curt Hawkins, subendo per\u00f2 una sconfitta per mano di Santino Marella e Vladimir Kozlov.\nUnited States Champion (2011\u20132012).\nNella puntata di Raw del 6 giugno Zack Ryder appare per la prima volta nel 2011 nello show rosso, venendo sconfitto da Kofi Kingston. Nella puntata di Superstars del 16 giugno si presenta a Long Island, da dove proviene, e batte il suo ex tag team partner Primo, effettuando dunque un Turn Face. Nella puntata di NXT del 21 giugno, Zack Ryder lancia una sfida al suo rookie della seconda stagione del programma, Titus O'Neil, che affronta e sconfigge. Il 2 luglio, in un house show a Melbourne, difende il suo Internet Championship contro Primo. Nella puntata di Raw del 25 luglio, Ryder ottiene la sua prima vittoria nello show del 2011, sconfiggendo Michael Cole. Nella puntata di SmackDown del 29 luglio viene promosso dal Chairman WWE Triple H come assistente del GM di Smackdown Theodore Long. Il 19 agosto, a SmackDown, partecipa ad una battle royal per decretare lo sfidante di Randy Orton a Night of Champions ma viene eliminato da Hunico, nelle vesti di Sin Cara. Nella puntata di Superstars del 1\u00ba settembre, Ryder ha la meglio su Tyson Kidd. Nel frattempo, \u00e8 coinvolto in una faida con Drew McIntyre, in cui riesce ad imporsi.\nNella puntata di Raw del 19 settembre, aiutato dall'ospite speciale della puntata Hugh Jackman, sconfigge il detentore dello United States Championship Dolph Ziggler in un match non titolato. Nella puntata successiva di Raw, ottiene cos\u00ec una title shot, ma l'intervento ai suoi danni di Jack Swagger gli costa l'incontro. Nella stessa serata, il GM Theodore Long sancisce un match 6-Man Tag team match con Zack e gli Air Boom che si troveranno contro Doplh Ziggler, Jack Swagger e Mason Ryan. Ma quest'ultimo colpisce i suoi compagni di squadra passando dalla parte dei \"face\": grazie al suo tradimento, Ryder e soci otterranno la vittoria, grazie al pin dello stesso Zack su Ziggler\nA Vengeance perde il match per lo United States Championship contro Dolph Ziggler, a causa dell'intervento di Jack Swagger e Vickie Guerrero. Nella puntata successiva di Raw, Zack doveva fare coppia nel Main Event con John Cena in un tag team match contro The Miz e R-Truth: ma all'improvviso, durante un'intervista, viene attaccato dal duo avversario, che lo mette fuori uso per il match. Nella puntata di Halloween del 31 ottobre a Raw, Zack continua la sua faida con Dolph Ziggler, vincendo il match ma non la cintura degli Stati Uniti.\nNella puntata di RAW a Liverpool del 7 ottobre Ryder salva John Cena da un assalto degli Awesome-Truth; pi\u00f9 tardi, per\u00f2, lui e Cena perdono un tag team match che li vedeva contrapposti. Nella puntata di Raw del 5 dicembre viene sconfitto da John Cena, perdendo anche l'opportunit\u00e0 di andare per il titolo degli Stati Uniti contro Dolph Ziggler; Cena rinuncia per\u00f2 a partecipare al fatal four-way di TLC per il titolo WWE, \"barattando\" il suo incontro per dare un'altra opportunit\u00e0 a Ryder. Quest'ultimo si trova ad affrontare cos\u00ec Mark Henry, vince grazie all'intervento di Cena, che approfitta della stipulazione dell'incontro che non prevedeva squalifiche. Ryder ottiene cos\u00ec un'opportunit\u00e0 titolata per , dove sarebbe stato contrapposto al campione Dolph Ziggler. Nella puntata di Raw del 12 dicembre, dedicata agli Slammy Awards, partecipa ad un Fatal 4-Way Match contro Dolph Ziggler, Cody Rhodes e Daniel Bryan, che viene vinto dal campione degli Stati Uniti. Dopo il match, Ryder vince lo Slammy per la \"#Trending Superstar Of The Year\", ma viene attaccato alla spalle da Ziggler che gli porta via la statuetta. Nel pay-per-view, Zack Ryder sconfigge Dolph Ziggler conquistando lo United States Championship. Inizia ad interessarsi ad Eve Torres, cercando di conquistarla con le sue prestazioni nel quadrato.\nNella prima puntata di Raw del 2012, Zack avrebbe dovuto disputare un 6-men elimination tag team match un con John Cena e Big Show contro Jack Swagger, Kane e Mark Henry. Kane per\u00f2 non si presenta e l'incontro diventa un 3 vs 2 Elimination Handicap match, vinto dal team di Ryder col solo Big Show eliminato per squalifica. A fine match, Kane sbuca da sotto il ring e attacca Cena e Ryder, cercando di portare quest'ultimo sotto al quadrato, ma John Cena riesce a salvarlo. Il 6 gennaio presenta le dimissioni da assistente del GM di SmackDown! Teddy Long, venendo sostituito Santino Marella. Il 9 gennaio a Raw, Kane lo pedina nel backstage e lo ascolta chiedere \u2013 e ottenere \u2013 un appuntamento con Eve Torres dopo lo show: quando Eve sale sul quadrato per affrontare la campionessa femminile Beth Phoenix, la musica di Kane risuona nell'arena. Zack Ryder accorre in aiuto della ragazza e la porta con s\u00e9 nel parcheggio, ma la macchina con la quale intendono scappare ha una ruota a terra. Ryder cerca di cambiarla il pi\u00f9 in fretta possibile ma, una volta riuscitoci, non fa in tempo a salire in auto poich\u00e9 arriva Kane che lo schianta su delle passerelle in legno con una Chokeslam. John Cena assiste alla scena attraverso il titantron\u00a0\u2013 mentre era impegnato in un incontro con Dolph Ziggler \u2013 e corre nel parcheggio per tentare di salvare la coppia, venendo per\u00f2 sorpreso da Kane e messo fuori combattimento.\nRyder si infortuna piuttosto gravemente a causa di Kane e nonostante le sue condizioni fisiche precarie e il parere contrario dei medici, il 16 gennaio a Raw combatte e mette in palio il proprio titolo contro Jack Swagger. Swagger colpisce Zack nella zona infortunata del corpo ma deve effettuare su di lui ben 3 Gutwrench Powerbomb prima di poterlo schienare e diventare il nuovo United States Champion. Nella puntata di Raw del 23 gennaio, affronta Kane in un Falls Count Anywhere Match: la stipulazione vuole che se John Cena dovesse interferire nel match, Ryder non avrebbe pi\u00f9 opportunit\u00e0 di riconquistare il titolo degli Stati Uniti. Il match finisce per\u00f2 in no-contest, poich\u00e9 Kane mette K.O. Ryder con una chokeslam sulla rampa d'entrata, distruggendola e mettendo Zack in condizioni tali da non poter pi\u00f9 proseguire il match. Dopo due giorni, nel sito della WWE, viene comunicato che Zack dovr\u00e0 star lontano dallo show per alcune settimane a causa dell'infortunio della colonna vertebrale (kayfabe). Il 29 gennaio si presenta al PPV Royal Rumble in sedia a rotelle: ma dopo il match che vedeva il suo amico John Cena contro Kane (match finito in No-Contest), questi due arrivano a lottare nel backstage, dove Cena viene messo KO da Kane che poi entra nel camerino di Zack Ryder, attaccandolo e colpendolo poi con una Tombstone Piledriver, mentre fu colpito da una Chokeslam. L'infortunio di Ryder si aggrava seriamente e il sito della WWE annuncia che anche il suo proseguimento della carriera di wrestler \u00e8 in forte dubbio (kayfabe). Nella puntata di Raw del 13 febbraio, torna sulla sedia a rotelle e si decide a chiedere a Eve un appuntamento per il giorno di San Valentino, ma assiste alla triste scena in cui lei bacia il suo migliore amico John Cena, andando cos\u00ec su tutte le furie. Alla fine dello show, ha un diverbio sul ring proprio con John Cena, finito senza alcuna rissa ma quando Zack \u00e8 sul palco d'ingresso viene ancora attaccato da Kane, che gli aggrava ulteriormente l'infortunio.\nRitorna nella puntata di RAW del 5 marzo, ancora con una stampella, ma visibilmente migliorato e pi\u00f9 vicino al ritorno sul ring, insultando ancora Eve Torres (che aveva appena vinto un match contro Alicia Fox) e chiamandola \"Hoeski\". Nel backstage, pochi minuti dopo, viene raggiunto dalla stessa Eve, che prima cerca di spiegarsi e poi, non riuscendoci, lo bacia, lasciandolo sorpreso e sorridente. Ritorna a lottare nella puntata di Raw del 19 marzo, dove per\u00f2 viene sconfitto da Daniel Bryan. Lo stesso giorno nel pomeriggio aveva annunciato che avrebbe fatto parte del Team Teddy a WrestleMania XXVIII, dove avrebbe affrontato il Team Laurinaitis. Nella puntata di Smackdown! del 23 marzo viene ufficializzata la sua presenza nel Team Teddy insieme a quella di The Great Khali. A WrestleMania XXVIII, il Team Laurinaitis sconfigge il Team di Teddy Long. A fine match Eve va proprio da Zack e gli rifila un calcio nelle parti basse, evento che termina la relazione tra i due. Ad Extreme Rules interferisce nel Falls Count Anywhere Match tra Randy Orton (che poi vincer\u00e0 il match) e Kane mentre i due si battevano nel backstage attaccando quest'ultimo e vendicandosi degli attacchi e degli infortuni subiti per mano del Big Red Monster. Nella puntata di Raw del 14 maggio, giorno del suo 27\u00ba compleanno, viene annunciato un match tra lui e Kane per Over the Limit, che sar\u00e0 il dark match della serata, che verr\u00e0 vinto da Kane.\nA No Way Out, interviene nel main event Steel Cage fra John Cena e Big Show, aiutando Cena a vincere e ponendo quindi fine all'era People Power di John Laurinaitis. Nella puntata speciale del 3 luglio SmackDown!: Great American Bash, vince una 20-man Over the Top Rope Battle Royal eliminando per ultimo Kane e il venerd\u00ec successivo sar\u00e0 il GM ad interim di SmackDown, per una sola sera. Dopo la puntata numero 1000 di Monday Night Raw Ryder posta un video su Tout nel quale sfida ufficialmente il neo campione Intercontinentale The Miz.\nNella puntata di Superstars precedente a Night of Champions, viene sconfitto da Cody Rhodes. Al PPV, vince la Battle Royal nel Pre-Show, eliminando per ultimo Tensai e ottiene la possibilit\u00e0 di sfidare Antonio Cesaro la stessa sera con lo United States Championship in palio, ma perde l'incontro a causa di una distrazione fornita da Aksana. Appare a Raw il 1\u00ba ottobre, perdendo contro il campione intercontinentale The Miz. Viene per\u00f2 annunciato che former\u00e0 un team con Santino Marella per decretare i primi contendenti ai titoli di coppia a Hell in a Cell. Nel loro primo match del torneo, che ha luogo il 3 ottobre nel nuovo show Main Event, riescono a sconfiggere Justin Gabriel e Tyson Kidd, avanzando nel torneo. Vengono per\u00f2 eliminati l'8 ottobre a Raw, in semifinale, da Cody Rhodes e Damien Sandow. A Survivor Series, nel pre-show, Marella e Ryder perdono contro Slater e Mahal. A Superstars, viene poi battuto da Tensai e a Raw, da Alberto Del Rio e infine dal campione dei Pesi Massimi Big Show.\nVarie faide e infortunio (2013\u20132015).\nRyder partecipa alla Royal Rumble, entrando con il numero 24, venendo eliminato da Randy Orton. A WWE Superstars, Ryder sconfigge Heath Slater. A Raw, Ryder viene sconfitto da Jack Swagger. La stessa cosa si ripete a Smackdown, dove viene ancora sconfitto da Jack Swagger. A Raw, insieme a The Great Khali e Justin Gabriel, il 26 marzo, lotta contro i membri dello Shield, perden do il match. Il 21 aprile 2013, Ryder posta un video sul suo canale YouTube che sembra essere una nuova puntata del suo web show (chiuso l'11 gennaio dello stesso anno), ma dopo pochi secondi Ryder si toglie la parrucca (rivelando i capelli non pi\u00f9 \"a spazzola\" come al solito) e il resto del merchandising, dicendo che per lui non \u00e8 pi\u00f9 possibile andare avanti e che ci saranno dei cambiamenti. In seguito Ryder incassa una serie di sconfitte da alcuni wrestler (come Cody Rhodes, Fandango e Antonio Cesaro), non riuscendo n\u00e9 a rilanciare la sua carriera da singolo, n\u00e9 tantomeno a guadagnare delle title shot o normali match ai Pay Per View.\nRitorna alla vittoria in un House Show in Australia, battendo Heath Slater, ma a Superstars dell'8 agosto perde nuovamente, in coppia con Justin Gabriel, contro i PrimeTime Players. La settimana dopo, lotta sia a Superstars, battendo di nuovo Slater, sia a SmackDown, perdendo contro il Campione Intercontinentale Curtis Axel.\nNella puntata di Raw del 16 settembre interviene in difesa di Daniel Bryan insieme a Justin Gabriel, Dolph Ziggler, Kofi Kingston, Darren Young, Titus O'Neil, i fratelli Jimmy e Jey Uso, Rob Van Dam e R-Truth contro lo Shield e Randy Orton, festeggiando sul ring insieme a-ll'American Dragon dopo aver scacciato i quattro. Nella seguente puntata di SmackDown, lui e Gabriel vengono puniti dal COO Triple H, il quale li costringe ad affrontare i membri della Wyatt Family, Luke Harper ed Erick Rowan. I due face perdono, e a fine match Bray Wyatt colpisce Ryder con la \"Sister Abigail\". Nella puntata di WWE Superstars dell'8 novembre sconfigge Jinder Mahal. Nella puntata di WWE Superstars del 28 novembre sconfigge Fandango. Nel 2014 invece perde 2 volte contro Titus O'Neil e a Main Event perde contro Alberto Del Rio. Torna a Raw nella puntata del 7 aprile, ma perde contro il debuttante Alexander Rusev. A Battleground, prende parte alla 19-man Battle Royal per decretare il nuovo campione intercontinentale non riuscendo a vincere. Nella puntata di \"Raw\" post-PPV ottiene la prima vittoria del 2014 sconfiggendo Fandango. Dopo il match Layla e Summer Rae baciano Zack Ryder. Nel novembre 2014, dopo aver perso un match contro Rusev, annuncia di essersi infortunato gravemente alla spalla, che necessiter\u00e0 di intervento chirurgico. Il tempo di recupero previsto \u00e8 di 6 mesi.\nVarie faide e Intercontinental Champion (2015\u20132016).\nRitorna alla Royal Rumble entrando con il numero 9 ma viene subito eliminato da Bray Wyatt. Nella puntata di Main Event del 17 febbraio, perde contro Stardust. Nella puntata del 3 marzo di Main Event, perde contro Adam Rose, Ma il giorno dopo a Superstars batte, Rose nel Rematch. La settimana dopo sempre a Superstars, batte ancora Rose. A Raw la settimana dopo partecipa ad una battle royal come antipazione della Andr\u00e8 the Giant battle royal, ma viene eliminato da Mark Henry, Stessa settimana a Main Event, batte ancora Adam Rose. Nella puntata del 23 marzo di Raw affronta insieme a Ryback, Titus O'Neil, Darren Young e Erick Rowan, The Miz, Damien Sandow, Gli Ascension e Adam Rose, vincendo il match. A Wrestlemania Combatte nella Andr\u00e8 the Giant Memorial Battle Royal, ma viene eliminato da Bo Dallas. Nella puntata di Superstars del 16 aprile, Sconfigge Heath Slater, nel Main Event. Ma a Main Event la stessa settimana, perde contro Bo Dallas. Nella puntata del 20 aprile di Raw, affronta Sheamus, perdendo per squalifica. Nella puntata del 5 maggio di Main Event, perde contro Adam Rose. La settimana dopo, sempre a Main Event, perde insieme a Jimmy Uso contro, Luke Harper e Erick Rowan. La settimana dopo a Raw, insieme a Fandango affronta di nuovo Harper e Rowan, perdendo. Il giorno dopo a Main Event, ottengono il Rematch, ma perdono di nuovo. Nella puntata del 25 maggio di Raw, accetta la Open Challange di John Cena con il palio il titolo degli Stati Uniti, ma viene sconfitto disputando comunque un buon match e andando vicino alla vittoria svariate volte. Stessa settimana a Main Event, ritorna alla vittoria battendo, Heath Slater. A Elimination Chamber, a un match contro, Stardust, che non riesce a vincere. Nella puntata del 4 giugno di SmackDown, accetta la Open Challenge di Kevin Owens con in palio il titolo NXT, ma viene sconfitto in pochi minuti. Nella puntata di Main Event del 9 giugno, perde contro Adam Rose. Il 10 giugno, a NXT in coppia con Mojo Rawley batte Elias Samson e Mike Rallis.\nRyder nella puntata di \"Raw\" del 21 marzo viene inserito in un Triple Threat Match per determinare lo sfidante all'Intercontinental Championship di Kevin Owens in cui affrontava Sin Cara e Stardust, il match \u00e8 terminato con un no contest per una rissa scoppiata fuori dal ring che ha coinvolto lo stesso Ryder. Per questo Stephanie McMahon ha annunciato nella stessa serata che a WrestleMania 32 ci sar\u00e0 un Ladder Match per lo stesso titolo in cui i partecipanti saranno il campione Kevin Owens, Dolph Ziggler, The Miz, Sami Zayn, Stardust, Sin Cara e lo stesso Ryder. Nella puntata di \"SmackDown\" del 23 marzo Ryder, Stardust e Sin Cara interrompono il Tag Team Match tra Dolph Ziggler e Sami Zayn contro Kevin Owens e The Miz, dopo una rissa l'ultimo a rimanere in piedi con una \"Rough Ryder\" su Owens \u00e8 proprio Zack Ryder. Nella puntata di \"Raw\" del 28 marzo Ryder sconfigge Chris Jericho a causa dell'interferenza di AJ Styles. Il 3 aprile a WrestleMania 32 sconfigge Stardust, Sami Zayn, Sin Cara, The Miz, Dolph Ziggler e Kevin Owens in un Ladder Match laureandosi nuovo Intercontinental Champion. Tuttavia, la sera successiva a \"Raw\", Ryder ha perso il titolo contro The Miz, a causa della distrazione di Maryse (moglie di Miz). Nella puntata di \"SmackDown\" del 7 aprile Ryder viene nuovamente sconfitto da Miz nel rematch titolato sempre a causa dell'interferenza di Maryse. Nella puntata di \"Raw\" del 2 maggio Ryder ha preso parte ad una 20-man Battle Royal per determinare lo sfidante allo United States Championship detenuto da Kalisto; Ryder \u00e8 rimasto sul ring fino alla fine come secondo sopravvissuto prima di essere eliminato da Rusev, che \u00e8 diventato lo sfidante al titolo. Nella puntata di \"SmackDown\" del 26 maggio viene sconfitto da Alberto Del Rio in un match di qualificazione al Money In the Bank Ladder match dell'omonimo pay-per-view. Nella puntata di \"Raw\" del 4 luglio prende parte ad un 16-man Tag Team Elimination match come componente del \"Team U.S.A.\" (insieme a Big Show, Kane, Jack Swagger, Mark Henry, Apollo Crews e i Dudley Boyz contro la \"Multinational Alliance\" (formata da Sheamus, Alberto Del Rio, Cesaro, Chris Jericho, i Lucha Dragons, Kevin Owens e Sami Zayn) ed \u00e8 stato proprio grazie a lui che il suo team ha ottenuto la vittoria finale. Nella puntata di \"SmackDown\" del 7 luglio ha sconfitto Sheamus e ha preteso un match contro Rusev per lo United States Championship. Nella puntata di \"Raw\" dell'11 luglio ha sfidato pubblicamente Rusev per il titolo a Battleground, sfida che Rusev ha accettato attaccando Ryder al termine del match perso da quest'ultimo contro Sheamus.\nStoryline con Mojo Rawley (2016\u20132017).\nCon la Draft Lottery avvenuta nella puntata di \"SmackDown\" del 19 luglio, Ryder \u00e8 stato trasferito nel roster di \"SmackDown\". Il 24 luglio a Battleground Ryder \u00e8 stato sconfitto da Rusev, non riuscendo a conquistare lo United States Championship. Nella puntata di \"SmackDown\" del 26 luglio Ryder ha partecipato ad una Battle Royal per determinare uno dei sei sfidanti del Six-Pack Challenge match per determinare lo sfidante al WWE World Championship di Dean Ambrose ma \u00e8 stato eliminato da Kane. Essendo Mojo Rawley, suo compagno negli Hype Bros ad NXT, stato trasferito nel roster di \"SmackDown\" i due hanno riformato il tag team. Nella puntata di \"Main Event\" del 29 luglio gli Hype Bros trionfano sui Vaudevillains. Sempre a \"Main Event\", il 6 agosto, gli Hype Bros sconfiggono gli Ascension. Nella puntata di \"Main Event\" dell'11 agosto gli Hype Bros hanno trionfato sui Breezango. Nella puntata di \"SmackDown\" del 16 agosto gli Hype Bros, gli American Alpha e gli Usos hanno trionfato sui Vaudevillains, i Breezango e gli Ascension in un 12-Man Tag Team match. Il 21 agosto nel \"Kick-off\" di SummerSlam gli Hype Bros, gli American Alpha e gli Usos hanno sconfitto i Breezango, i Vaudevillains e gli Ascension (come il 16 agosto a \"SmackDown\"). Il 25 agosto a \"Main Event\" gli Hype Bros hanno sconfitto i Vaudevillains. Nella puntata di \"SmackDown\" del 23 agosto \u00e8 stato annunciato il WWE SmackDown Tag Team Championship e, per questo motivo, \u00e8 stato indetto un torneo per decretare i due team che si affronteranno l'11 settembre a Backlash. Nella successiva puntata di \"SmackDown\" del 27 agosto gli Hype Bros hanno affrontato e sconfitto i Vaudevillains nei quarti di finale del torneo per il WWE SmackDown Tag Team Championship. Nella puntata di \"SmackDown\" del 6 settembre gli Hype Bros sono stati sconfitti dal team formato da Heath Slater e Rhyno in semifinale, venendo eliminati. Tuttavia, poich\u00e9 gli American Alpha sono stati costretti a lasciare vacante il loro posto in finale a causa di un infortunio di Chad Gable, gli Hype Bros hanno affrontato gli Usos per avere un posto in finale ma sono stati sconfitti. Nella puntata di \"SmackDown\" del 13 settembre gli Hype Bros sono stati nuovamente sconfitti dagli Usos. Nella puntata di \"SmackDown\" del 4 ottobre gli Hype Bros sono ritornati sconfiggendo i Vaudevillains. Il 9 ottobre nel \"Kick-off\" di No Mercy gli Hype Bros e gli American Alpha hanno sconfitto gli Ascension e i Vaudevillains. Nella puntata di \"Main Event\" del 13 ottobre gli Hype Bros hanno sconfitto nuovamente i Vaudevillains. Sempre a \"Main Event\", il 20 ottobre, Ryder ha sconfitto Tyler Breeze. Nella puntata di \"SmackDown\" del 25 ottobre gli Hype Bros hanno sconfitto gli Ascension in un Survivor Series Qualyfing match. Nella puntata di \"Main Event\" dell'11 novembre gli Hype Bros sono stati sconfitti dagli Usos. Il 20 novembre a Survivor Series gli Hype Bros hanno preso parte al 10-on-10 Traditional Survivor Series Tag Team Elimination match come parte del \"Team SmackDown\" contro il \"Team Raw\", ma sono stati eliminati da Luke Gallows e Karl Anderson, mentre il \"Team Raw\" ha vinto l'incontro. Nella puntata di \"SmackDown\" del 22 novembre gli Hype Bros hanno partecipato ad un Tag Team Turmoil match per decretare i contendenti n\u00b01 al WWE SmackDown Tag Team Championship di Heath Slater e Rhyno ma sono stati eliminati dai Breezango. Il 4 dicembre, nel \"Kick-off\" di , gli Hype Bros, gli American Alpha e Apollo Crews hanno sconfitto gli Ascension, i Vaudevillains e Curt Hawkins. Nella puntata di \"SmackDown\" del 6 dicembre gli Hype Bros hanno sconfitto gli Ascension. Nella puntata di \"SmackDown\" del 13 dicembre gli Hype Bros hanno vinto una Battle royal che comprendeva anche gli American Alpha, gli Ascension, i Breezango, Heath Slater e Rhyno e i Vaudevillains diventando i contendenti n\u00b01 al WWE SmackDown Tag Team Championship. Zack Ryder \u00e8 stato l'ultimo sopravvissuto che ha eliminato Konnor degli Ascension, aggiudicandosi la contesa. A causa di un impatto con l'apron ring, per\u00f2, Ryder si \u00e8 infortunato alla gamba e sar\u00e0 costretto a restare fuori dal ring per 4-9 mesi, costringendo gli Hype Bros a rinunciare alla loro opportunit\u00e0 titolata. Ryder \u00e8 successivamente ritornato nella puntata di \"SmackDown\" del 13 giugno con l'intenzione di riformare gli Hype Bros, dato che Mojo Rawley si era affermato nella competizione singola. Il 18 giugno 2017, nel \"Kick-off\" di Money in the Bank, gli Hype Bros hanno sconfitto i Col\u00f3ns. Nella puntata di \"SmackDown\" del 27 giugno gli Hype Bros sono stati sconfitti dai WWE SmackDown Tag Team Champions, gli Usos (se gli Hype Bros avessero vinto avrebbero ottenuto una chances titolata). Nella puntata di \"SmackDown\" del 4 luglio gli Hype Bros hanno partecipato all'Indipendence Day Battle Royal per determinare lo sfidante allo United States Championship di Kevin Owens ma sono stati eliminati: Ryder \u00e8 stato inspiegabilmente eliminato da Rawley mentre quest'ultimo \u00e8 stato eliminato da Sami Zayn. Nella puntata di \"SmackDown\" del 22 agosto gli Hype Bros sono stati sconfitti dai WWE SmackDown Tag Team Champions, gli Usos, in un match non titolato. Nella puntata di \"Sin City SmackDown Live\" del 12 settembre gli Hype Bros sono stati sconfitti da Chad Gable e Shelton Benjamin; nel post match Rawley ha stretto la mano ai due vincitori, mentre Ryder se n'\u00e8 andato via, deluso. Nella puntata di \"SmackDown\" del 19 settembre gli Hype Bros sono stati sconfitti dai WWE SmackDown Tag Team Champions Big E e Kofi Kingston del New Day in un match non titolato. Nella puntata di \"SmackDown\" del 26 settembre gli Hype Bros sono stati sconfitti dagli Usos. L'8 ottobre, nel \"Kick-off\" di Hell in a Cell, gli Hype Bros sono stati sconfitti da Chad Gable e Shelton Benjamin. Nella puntata di \"SmackDown\" del 10 ottobre gli Hype Bros hanno partecipato ad un Fatal 4-Way match che comprendeva anche gli Ascension, i Breezango e Chad Gable e Shelton Benjamin per determinare i contendenti n\u00b01 al SmackDown Tag Team Championship degli Usos ma il match \u00e8 stato vinto da Benjamin e Gable. Nella puntata di \"SmackDown\" del 21 novembre gli Hype Bros sono stati sconfitti dai Bludgeon Brothers. Nella puntata di \"SmackDown\" del 28 novembre gli Hype Bros sono stati nuovamente sconfitti dai Bludgeon Brothers; nel post match, inoltre, Rawley ha effettuato un turn heel attaccando Ryder alle spalle, segnando di fatto la fine del loro team.\nCompetizione singola (2017\u20132019).\nIl 17 dicembre, nel \"Kick-off\" di Clash of Champions, Ryder \u00e8 stato sconfitto dal suo ex-compagno negli Hype Bros Mojo Rawley. Nella puntata di \"SmackDown\" del 9 gennaio 2018 Ryder \u00e8 stato sconfitto da Mojo Rawley nei quarti di finale di un torneo per la riassegnazione dello United States Championship (reso vacante da Dolph Ziggler). Nella puntata di \"SmackDown\" del 30 gennaio Ryder ha partecipato ad un Fatal 4-Way match che includeva anche Jinder Mahal, Kofi Kingston e Rusev per determinare lo sfidante allo United States Championship di Bobby Roode ma il match \u00e8 stato vinto da Rusev. Nella puntata di \"SmackDown\" del 3 aprile Ryder, Tye Dillinger e i Breezango sono stati sconfitti da Baron Corbin, Dolph Ziggler, Mojo Rawley e Primo Col\u00f3n. L'8 aprile, nel kickoff di WrestleMania 34, Ryder ha partecipato all'annuale Andr\u00e9 the Giant Memorial Battle Royal ma \u00e8 stato eliminato da Mojo Rawley.\nCon lo \"Shake-up\" del 16 aprile Ryder \u00e8 passato al roster di \"Raw\". Nella puntata di \"Main Event\" del 25 aprile Ryder ha sconfitto Mike Kanellis. Nella puntata di \"Main Event\" del 9 maggio Ryder ha sconfitto Curt Hawkins. Nella puntata di \"Main Event\" del 16 maggio Ryder \u00e8 stato sconfitto da Jinder Mahal. Nella puntata di \"Raw\" del 31 dicembre Ryder \u00e8 apparso per la prima volta di fatto dallo \"Shake-up\", combattendo in una Battle Royal per determinare l'avversario di Dean Ambrose per l'Intercontinental Championship per quella stessa sera ma \u00e8 stato eliminato da Baron Corbin.\nAlleanza con Curt Hawkins (2019\u20132020).\nNella puntata di \"Raw\" 28 gennaio 2019 Ryder, dopo essersi riunito con il suo ex-compagno di team Curt Hawkins, ha affrontato i Revival insieme ad Hawkins ma sono stati sconfitti. Nella puntata di \"Raw\" del 18 febbraio Ryder e Hawkins sono stati sconfitti dai Lucha House Party (Gran Metalik e Lince Dorado). Nella puntata di \"Raw\" del 4 marzo Hawkins e Ryder hanno partecipato ad un Gauntlet match per determinare i contendenti n\u00b01 al Raw Tag Team Championship dei Revival ma sono stati eliminati per ultimi dagli Heavy Machinery. Il 7 aprile, nel \"Kick-off\" di WrestleMania 35, Ryder e Hawkins hanno sconfitto i Revival conquistando il Raw Tag Team Championship. Nella puntata di \"Raw\" dell'8 aprile Hawkins e Ryder hanno difeso i titoli contro i Revival. Nella puntata di \"Raw\" del 15 aprile Hawkins, Ryder, Aleister Black e Ricochet sono stati sconfitti dai Revival e i Viking Experience. Nella puntata di \"Raw\" del 29 aprile Hawkins e Ryder hanno sconfitto i Revival in un match non titolato. Nella puntata di \"Raw\" del 6 maggio Hawkins e Ryder sono stati sconfitti dai Viking Raiders in un match non titolato. Nella puntata di \"Raw\" del 10 giugno Hawkins e Ryder hanno perso i titoli a favore dei Revival in un Triple Threat match che comprendeva anche gli Usos dopo 64 giorni di regno. Nella puntata di \"Raw\" del 15 luglio Ryder ha sconfitto Mike Kanellis in pochissimi secondi. Nella puntata speciale \"Raw Reunion\" del 22 luglio Ryder e Curt Hawkins sono stati pesantemente sconfitti dai Viking Raiders. Nella puntata di \"Raw\" del 2 settembre Hawkins e Ryder sono stati sconfitti da Dolph Ziggler e Robert Roode. Nella puntata di \"Raw\" del 21 ottobre Hawkins e Ryder sono stati sconfitti dai Raw Tag Team Champions, i Viking Raiders, in un match non titolato. Nella puntata di \"Raw\" del 25 novembre Hawkins e Ryder sono stati sconfitti dai rientranti AOP. Nella puntata di \"Raw\" del 9 dicembre Ryder \u00e8 stato sconfitto da Buddy Murphy. Nella puntata di \"Raw\" del 23 dicembre Ryder \u00e8 stato sconfitto da Drew McIntyre. Nella puntata di \"Raw\" del 30 dicembre Hawkins e Ryder sono stati sconfitti da Drew McIntyre in un 2-on-1 Handicap match. L'8 marzo, nel \"Kick-off\" di Elimination Chamber, Hawkins e Ryder sono stati sconfitti dai Viking Raiders. Nella puntata di \"Raw\" del 9 marzo Ryder \u00e8 stato sconfitto da Bobby Lashley.\nIl 15 aprile Ryder \u00e8 stato licenziato, insieme a numerosi altri colleghi, per far fronte alle difficolt\u00e0 causate dalla pandemia di COVID-19.\nAll Elite Wrestling (2020).\nIl 29 luglio 2020 Matt Cardona ha fatto il suo debutto nella All Elite Wrestling durante \"Dynamite\" salvando Cody da Alex Reynolds e John Silver del Dark Order. Il 5 settembre, a \"All Out\", Cardona, Dustin Rhodes, QT Marshall e Scorpio Sky hanno sconfitto Colt Cabana, Mr. Brodie Lee, Evil Uno e Stu Grayson.\nImpact Wrestling (2021\u2013presente).\nIl 16 gennaio 2021 ha debuttato a Impact Wrestling a \"Hard to Kill\" dove ha sconfitto Ace Austin per squalifica.\nGame Changer Wrestling (2021\u2013presente).\nIl 5 Giugno a Stadium Series, evento della Warrior Wrestling, lotta un match contro Sam Adonis e si proclama nuovamente Internet Champion. Il giorno seguente debutta in GCW durante l'evento \"Zombie Walk\" attaccando da heel il campione dei pesi massimi GCW Nick Gage, travestito da druido e fingendo di essere Jon Moxley, dopo aver eseguito una sua probabile nuova finisher (identica alla \"Paradigm Shift\"), si toglie il cappuccio rivelando di essere Cardona. Il 7 Giugno fa un promo su Instagram sfidando Gage in un match titolato a \"GCW Homecoming\". Il 24 luglio Cardona batte Gage nel Main Event di \"Homecoming\" diventando cos\u00ec per la prima volta campione dei pesi massimi della GCW provocando l'ira degli spettatori presenti che l'hanno preso di mira con oggetti, tra cui bicchieri bottigliette e spazzatura. Il 4 settembre perde il titolo della GCW contro Jon Moxley. Il 14 gennaio 2022 all'evento \"GCW Most Notorious\", Cardona sconfigge Rhino vincendo il titolo ECW World Television Championship. Il giorno successivo egli getta pubblicamente la cintura in un bidone della spazzatura.\nNational Wrestling Alliance (2021\u2013presente).\nIl 4 dicembre 2021 all'evento \"NWA Hard Times 2\", Cardona esord\u00ec nella National Wrestling Alliance attaccando il NWA World Heavyweight Champion Trevor Murdoch al termine del suo match con Mike Knox. Il 12 febbraio 2022 al ppv \"NWA PowerrrTrip\" sconfisse Murdoch conquistando il titolo.\nZ! True Long Island Story.\nIl 19 ottobre del 2010 Zack Ryder crea un account YouTube chiamato LongIslandIcedZ, ed il 17 febbraio 2011 carica il primo episodio di \"Z! True Long Island Story\", una sorta di show della durata media di 5 minuti, sulla falsariga di quelli realizzati dal sito ufficiale della WWE, con la differenza che \"Z! True Long Island Story\" \u00e8 scritto unicamente da Ryder e non \u00e8 in alcun modo un prodotto della compagnia di Stamford, sebbene in esso effettuino presenze occasionali e cameo diverse personalit\u00e0 legate all'ambiente della WWE, come Scott Stanford, John Cena o l'ex tag-team partner Curt Hawkins. Nello show, Ryder commenta i vari eventi accaduti nell'universo WWE in settimana, creando vari sketch comici sia da solo che con il padre, accanito fan di John Morrison. Inoltre Ryder all'interno di Z! True Long Island Story cerca di farsi una sorta di auto-promozione, suggerendo ai fans di esporre cartelli riguardanti lui stesso agli show della WWE, e riscuotendo ben presto un grandissimo successo tra la parte del pubblico \"smart\", ovvero quella cosciente del fatto che il wrestling sia scritto a tavolino, che far\u00e0 ben presto di esso un vero e proprio fenomeno internet, visualizzando i suoi video e riempiendo le arene di Raw e Smackdown! con decine di cartelli riguardanti lo stesso wrestler newyorchese, al punto da costringere la WWE, come successo nella tappa inglese di RAW del 18 aprile 2011, a rimuoverne alcuni. L'aspetto pi\u00f9 curioso della vicenda, come ammesso dallo stesso Ryder nel video successivo alla puntata, era che il lottatore nemmeno si trovava in Inghilterra.\nIl primo episodio di Z! True Long Island Story riceve pi\u00f9 di 100000 visualizzazioni in una settimana. Con il dodicesimo episodio di \"Z! True Long Island Story\", Ryder raggiunge la somma complessiva di pi\u00f9 di un milione di visualizzazioni (non singole) dei vari episodi dello show, mentre il diciassettesimo segna il sorpasso delle 2 milioni di visualizzazioni. Il 26 aprile Ryder partecipa alla live chat dei draft supplementari della WWE, riscuotendo anche qui un grandissimo successo da parte dei fan. Il 28 aprile si proclama il primo WWE Internet Champion durante il suo show, mostrando una replica del WWE Intercontinental Championship composta dai simboli dei principali social network e dalla \"Z!\", trademark di Z! True Long Island Story; questi ultimi vanno a sostituire i vari continenti presenti solitamente sull'Intercontinental Championship. Nel ventiquattresimo episodio l'Internet Championship cambia aspetto e diventa una cintura pi\u00f9 grande con al centro il volto stilizzato di Zack Ryder, utilizzato solitamente per le magliette. Lo show \u00e8 stato inoltre retwittato da varie Superstars WWE. Durante il cinquantesimo episodio, viene annunciato il trasferimento dello show sul canale YouTube della WWE. Successivamente Ryder indice una Open Challenge, in cerca di uno sfidante che voglia sottrargli il titolo da lui creato, nella serata di WrestleMania XXIX, con Dolph Ziggler che accetta la sua sfida. Tale incontro per\u00f2 non avr\u00e0 mai luogo (Ziggler lott\u00f2 e perse un match valido per il WWE Tag Team Championship, lottando insieme a Big E Langston contro i campioni del Team Hell No, mentre Ryder rimase inoperoso).\nIl trasferimento dello show sui canali ufficiali WWE viene criticato pi\u00f9 volte dall'ancora Internet Champion, che in maniera a volte scherzosa e in altre circostanze pi\u00f9 dura accusa la federazione di applicare una forma di censura nei confronti del suo lavoro. Parallelamente il suo push a Raw subisce un arresto, con una prima serie di brucianti sconfitte inaugurate dalla faida contro Kane.\nLo show viene chiuso l'11 gennaio 2013 con la puntata numero 100, ma il 21 aprile Ryder posta un video sul suo canale YouTube che sembra essere una nuova puntata. Dopo pochi secondi per\u00f2 Ryder si toglie la parrucca (rivelando i capelli non pi\u00f9 \"a spazzola\" come al solito) e il resto del merchandising, dicendo che per lui non \u00e8 pi\u00f9 possibile andare avanti e che ci saranno dei cambiamenti, facendo quindi presagire un turn heel del ragazzo di Long Island. Alla fine tutto ci\u00f2 non \u00e8 successo e Zack Ryder rimase face.\nL'anno successivo, nell'ottobre 2014, va in onda l'episodio numero 101 di \"Z! True Long Island Story\", con protagonista Zack Ryder e l'amico Scott Stanford che girarono una puntata speciale dello show nel corso di \"The JBL (Not Cole) Show\", sul canale YouTube ufficiale della WWE.. Oltre a JBL, gli ospiti dell'episodio furono Hornswoggle, Alicia Fox, Renee Young e Cesaro.\nPassione per il collezionismo.\nCardona \u00e8 fin da bambino un grande appassionato di action figures di wrestling, tanto da autodefinirsi \"il Michael Jordan del collezionismo di action figure di wrestling\". Grazie a questa sua passione, per la quale ha dichiarato di aver speso negli anni oltre un milione di dollari, conduce il \"Major Wrestling Figure Podcast\" insieme a Brian Myers, ed \u00e8 inoltre apparso nel documentario di Travel Channel \"Toy Hunter\".\nVita privata.\nNel dicembre 2021 si \u00e8 sposato con la collega lottatrice Chelsea Green, con la quale era fidanzato da lungo tempo."}
{"id": "2582794", "revid": "1564499", "url": "https://it.wikipedia.org/wiki?curid=2582794", "title": "Concattedrale di Santa Maria Assunta", "text": ""}
{"id": "2582806", "revid": "339392", "url": "https://it.wikipedia.org/wiki?curid=2582806", "title": "Odissea nello spazio", "text": ""}
{"id": "2582807", "revid": "339392", "url": "https://it.wikipedia.org/wiki?curid=2582807", "title": "Stella S", "text": ""}
{"id": "2582808", "revid": "131358", "url": "https://it.wikipedia.org/wiki?curid=2582808", "title": "Robert Crompton", "text": ""}
{"id": "2582813", "revid": "767487", "url": "https://it.wikipedia.org/wiki?curid=2582813", "title": "Arthur (Dakota del Nord)", "text": "Arthur \u00e8 un centro abitato (\"city\") degli Stati Uniti d'America, situato nella Contea di Cass nello Stato del Dakota del Nord. Nel censimento del 2000 la popolazione era di 402 abitanti. La citt\u00e0 \u00e8 stata fondata nel 1881.\nGeografia fisica.\nSecondo i rilevamenti dell'United States Census Bureau, la localit\u00e0 di Arthur si estende su una superficie di 3,9 km\u00b2, tutti occupati da terre.\nPopolazione.\nSecondo il censimento del 2000, ad Arthur vivevano 402 persone, ed erano presenti 82 gruppi familiari. La densit\u00e0 di popolazione era di 102 ab./km\u00b2. Nel territorio comunale si trovavano 140 unit\u00e0 edificate. Per quanto riguarda la composizione etnica degli abitanti, il 94,53% era bianco e il 2,24% era nativo. L'1,94% apparteneva ad altre razze, mentre l'1,99% a due o pi\u00f9 razze. La popolazione di ogni razza ispanica corrispondeva al 5,22% degli abitanti.\nPer quanto riguarda la suddivisione della popolazione in fasce d'et\u00e0, il 28,9% era al di sotto dei 18, il 2,5% fra i 18 e i 24, il 23,6% fra i 25 e i 44, il 15,9% fra i 45 e i 64, mentre infine il 29,1% era al di sopra dei 65 anni di et\u00e0. L'et\u00e0 media della popolazione era di 40 anni. Per ogni 100 donne residenti vivevano 85,3 maschi."}
{"id": "2582817", "revid": "287204", "url": "https://it.wikipedia.org/wiki?curid=2582817", "title": "Maicol Verzotto", "text": "Nella specialit\u00e0 dei 3m sincro misti vanta una medaglia di bronzo mondiale vinta insieme a Tania Cagnotto ai campionati di Kazan' 2015, ed \u00e8 stato inoltre campione europeo insieme a Elena Bertocchi a Kiev 2017.\nBiografia.\n\u00c8 laureato in Economia e Management presso la Libera Universit\u00e0 di Bolzano.\nDal 2011 \u00e8 in forza al gruppo sportivo Fiamme Oro della Polizia di Stato.\n\u00c8 campione italiano assoluto in carica in 4 discipline: piattaforma 10m, 10m tuffi sincronizzati, 3m sincronizzato misto e 10m sincronizzato misto.\nCarriera.\nHa ottenuto il primo successo internazionale, a livello giovanile, nel 2005 quando ha vinto il 6 nazioni di Trieste e il Meeting Internazionale Giovanile di Aachen.\nIn nazionale giovanile ha partecipato a 4 Europei e 2 Mondiali: Edimburgo (Scozia) - Aquisgrana (Germania) - Electrostal (Mosca, Russia) - Palma di Maiorca (Spagna) - Belem (Brasile) - Kuala Lumpur (Malaysia)\nHa esordito in nazionale maggiore all'et\u00e0 di 15 anni al Grand Prix di Madrid dove si \u00e8 classificato all'undicesimo posto.\n\u00c8 stato vicecampione italiano assoluto dalla piattaforma 10m nel 2005, 2006, 2007 e 2010\nNel 2007 ha gareggiato alle Universiadi di Bangkok (Thailandia)\nNel 2008 in seguito ad un raduno nazionale a Xi'an (Cina) ha gareggiato alla Coppa del Mondo di Pechino (Cina),\nai campionati europei di nuoto 2008 disputati ad Eindhoven e alla Coppa Europa di Stoccolma in Svezia\nL'anno seguente, ai Campionati mondiali di nuoto 2009 di Roma si \u00e8 classificato ventiseiesimo.\nNel 2010 ha partecipato ai campionati europei di nuoto di Budapest e si \u00e8 classificato quinto.\nNel 2011 \u00e8 stato convocato ai Campionati europei di tuffi di Torino 2010. Ha gareggiato nella piattaforma 10m sincro con il compagno di nazionale Maicol Scuttari concludendo al quinto posto.\nlo stesso anno ai mondiali di Shanghai 2011 si \u00e8 classificato 13\u00ba nella disciplina piattaforma 10m sincro sfiorando l'accesso alla finale di pochi punti.\nsempre nel 2011 alle universiadi di Shenzhen si \u00e8 classificato in eliminatoria dodicesimo e in semifinale tredicesimo.\nAgli europei di Rostock 2013 nella finale dalla piattaforma di 10 metri chiude in ottava posizione con 412.80 punti, per lui \u00e8 la prima volta sopra i 400.\nIl 21 luglio 2013 ai mondiali di Barcellona (Spagna) nella finale sincro dalla piattaforma di 10 metri insieme al connazionale Francesco Dell'Uomo si sono classificati 7\u00ba con 386.25.\nIl 27 luglio 2013 ai mondiali di Barcellona nelle eliminatorie dalla piattaforma di 10 metri l'azzurro chiude in 22\u00aa posizione con 355,10 punti, quindi escluso dalla semifinale. L'altro italiano in gara Andrea Chiarabini passa al turno successivo in 9\u00aa posizione.\nIl 2 agosto 2015 conquista il bronzo ai mondiali di Kazan insieme a Tania Cagnotto nei tuffi sincro misti dal trampolino.\nHa rappresentato l'Italia ai Giochi olimpici di Rio de Janeiro 2016 gareggiando nel concorso dei tuffi dalla piattaforma 10 metri, dove \u00e8 stato eliminato nel turno preliminare con il ventisettesimo piazzamento.\nVideo.\n\u00c8 stato protagonista come attore nei panni del Tuffatore nel video musicale \"Ossigeno\" di Raf e nella pubblicit\u00e0 della Barilla."}
{"id": "2582821", "revid": "106613462", "url": "https://it.wikipedia.org/wiki?curid=2582821", "title": "Diffrazione da retrodiffusione elettronica", "text": "La diffrazione da retrodiffusione elettronica (EBSD: \"electron backscattered diffraction\") \u00e8 una tecnica cristallografica-mictrostrutturale usata per esaminare l'orientamento cristallografico di parecchi materiali, che pu\u00f2 essere usata per delucidare la struttura o orientamento privilegiato di qualsiasi materiale cristallino o policristallino. La tecnica EBSD si pu\u00f2 usare per indicizzare e identificare i sette sistemi cristallini, e in quanto tale si applica alla mappatura dell'orientamento dei cristalli, studio di difetti, identificazione delle fasi, studi di interfaccia tra grani e morfologici, investigazioni eterogeneitiche regionali, discernimento del materiale, mappatura di microdeformazioni, e utilizzando tecniche complementari, identificazioni fisico-chimiche. Tradizionalmente questi tipi di studi sono stati eseguiti usando la diffrazione a raggi X (\"X-ray diffraction\", XRD), la diffrazione neutronica e/o la diffrazione elettronica in un microscopio elettronico a trasmissione.\nIn modo sperimentale l'EBSD \u00e8 eseguito con l'impiego di un microscopio a scansione elettronico (\"scanning electron microscope\", SEM), equipaggiato con una macchina per la ripresa della diffrazione per retrodiffusione. La macchina da presa fotografica per la retrodiffusione consta di uno schermo al fosforo, introdotto nella camera del saggio del SEM ad un angolo maggiore o uguale a 90\u00b0 rispetto alle espansioni polari, e di una macchina fotografica CCD (acronimo di \"Charge Coupled Device\", dispositivo a carica accoppiata) sulla fine di una guida luminosa per registrare l'immagine sullo schermo fosforescente. Un saggio cristallino liscio e pulito \u00e8 collocato in posizione normale nella camera dei saggi, ma fortemente inclinato (circa 70\u00b0 dalla posizione orizzontale) verso la camera. Quando gli elettroni colpiscono il saggio interagiscono con i piani del reticolo atomico della struttura cristallina, molte di queste interazioni soddisfano le condizioni della Legge di Bragg e subiscono la diffrazione per retrodiffusione. A causa dell'angolo del saggio questi elettroni diffratti evadono dal materiale e sono orientati verso lo schermo della camera di diffrazione ove vi impattano facendola emettere luce per fluorescenza, questa luce poi viene rivelata da un dispositivo CCD a bassa luminosit\u00e0. Gli elettroni diffratti producono una figura di diffrazione, talvolta chiamata figura di elettroni retrodiffusi (\"electron backscatter pattern\", EBP), che sovente mostrano bande di Kikuchi, a condizione che il materiale superficiale (parte superiore da 20 a 100\u00a0nm) sia adeguatamente cristallino.\nLe figure di diffrazione elettronica da retrodiffusione contengono bande di Kikuchi, che corrispondono a ciascuno dei piani del reticollo diffrangente e che possono venire indicizzate con gli indici di Miller del piano diffrangente che le generano. Queste bande generate possono pure essere analizzate per evidenziare deformazioni presenti all'interno del materiale: una figura che si offusca fornisce una indicazione di una deformazione permanente (poich\u00e9 dislocazioni presenti nel volume interagente deformano il cristallo ed alterano le condizioni di diffrazione) all'interno del cristallo e piccole rotazioni della figura (rispetto a quella di un cristallo perfetto in un dato orientamento) indicano una rotazione del reticolo e una deformazione elastica.\nIndicizzazione.\nSovente, il primo passo nel processo EBSD dopo la raccolta di immagini \u00e8 la indicizzazione. Ci\u00f2 tiene conto della identificazione dell'orientamento del volume singolo del campione da dove l'immagine \u00e8 stata raccolta. Con il programma EBSD, le bande raffigurate sono rivelate tramite una procedura di routine chiamata la trasformata di Hough, in cui ogni pixel indica una linea unica nella immagine EBSD. Angoli tra bande rappresentano angoli tra piani del reticolo, Siccome gli angoli tra le bande rappresentano angoli tra i piani del reticolo, quando le posizioni fra tre bande sono note, una soluzione dell'orientamento pu\u00f2 essere stabilita.\nUn metodo per stabilire l'orientamento dalle bande delle immagini \u00e8 uno schema a triplo riconoscimento. Con questa procedura, il sistema calcola tutti gli orientamenti per tutte le possibili combinazioni di tre bande (triplette) e conta il numero di riconoscimenti per ciascun orientamento candidato. Un orientamento avr\u00e0 il pi\u00f9 elevato numero di riconoscimenti e questo sar\u00e0 tipicamente la soluzione corretta. Questo metodo funziona molto bene per i materiali deformati e nelle immagini sovrapposte dove la tripletta che appartiene alla immagine pi\u00f9 intensa determina la soluzione dell'orientamento. Pu\u00f2 pure essere usato come base per l'indice di confidenza che \u00e8 una misura della differenza in riconoscimenti fra la soluzione migliore di orientamento e la seconda.\nUna routine alternativa \u00e8 di iniziare con tutti i possibili orientamenti, le soluzioni da tre bande, e convergere verso una soluzione singola aggiungendo delle bande come si renda necessario. La soluzione ottenuta pu\u00f2 essere confrontata con l'immagine colta ed una misura del concordamento d'immagine pu\u00f2 essere valutata.\nMappatura dell'orientamento.\nUna funzione ulteriore dell'EBSD \u00e8 la mappatura delle informazioni raccolte da una griglia stabilita di punti sul campione. Un'area del campione viene stabilita e i parametri da raccogliere vengono scelti. Il sistema scandisce automaticamente il fascio elettronico di conseguenza, e in ciascun punto l'informazione di orientamento viene immagazzinata in un insieme di dati. Da questo insieme di dati si possono generare mappe, carte e diagrammi. Alcuni di questi comprendono mappe di orientamento della cella elementare, mappe di interfaccia della cella elementare, carte di dimensioni della cella elemtare, carte di orientamento scorretto e diagrammi di strutture.\nMappatura integrata EBSD/EDS.\nQualora si possa ottenere una raccolta simultanea delle indaginiEDS/EBSD, la capacit\u00e0 di entrambe le tecniche ne risulta incrementata. Ci sono delle applicazioni in cui le propriet\u00e0 chimiche del campione o le fasi possono venire differenziate via EDS solamente a causa di composizioni simili; e la struttura non pu\u00f2 essere definita con il solo EBSD a causa di ambiguit\u00e0 strutturali. Per eseguire una mappatura integrata, si scandisce la superficie in analisi ed in ogni punto i picchi di Hough e il conteggio degli impulsi a raggi X dell'analisi EDS (spettroscopia a raggi X a dispersione di energia) sono immagazzinati. Le posizioni delle fasi sono determinate nelle mappe di raggi X ed i conteggi degli impulsi di raggi X sono dati nel grafico per ciascun elemento. Campi di intensit\u00e0 chimica per ciascuna fase sono impostati per scegliere le celle. Tute le figure sono poi reindicizzate fuori linea. La chimica registrata determina quale file di fase/struttura cristallina \u00e8 usato per fornire l'indice ciascun punto. Ogni figura \u00e8 fornita d'indice da una sola fase e mappe che rapprersentano chiaramente fasi distinte sono generate.\nLa spettroscopia EBSD, qualora sia usata con altre tecniche SEM quali la luminiscenza catodica (CL), la spettroscopia a raggi X WDS e/o EDS, pu\u00f2 fornire un quadro pi\u00f9 approfondito delle propriet\u00e0 del campione. Per esempio, i minerali calcite e aragonite hanno la stessa composizione chimica, carbonato di calcio (CaCO3)l quindi l'esame EDS/WDS non pu\u00f2 distinguerli, ma posseggono una struttura cristallina differente cosicch\u00e9 l'esame EBSD pu\u00f2 differenziarli."}
{"id": "2582823", "revid": "110157", "url": "https://it.wikipedia.org/wiki?curid=2582823", "title": "Ayr (Dakota del Nord)", "text": "Ayr \u00e8 un centro abitato (\"city\") degli Stati Uniti d'America, situato nella Contea di Cass nello Stato del Dakota del Nord. Nel censimento del 2000 la popolazione era di 23 abitanti. La citt\u00e0 \u00e8 stata fondata nel 1883.\nGeografia fisica.\nSecondo i rilevamenti dell'United States Census Bureau, la localit\u00e0 di Ayr si estende su una superficie di 0,2 km\u00b2, tutti occupati da terre.\nPopolazione.\nSecondo il censimento del 2000, ad Arthur vivevano 23 persone, ed erano presenti 7 gruppi familiari. La densit\u00e0 di popolazione era di 110 ab./km\u00b2. Nel territorio comunale si trovavano 13 unit\u00e0 edificate. Per quanto riguarda la composizione etnica degli abitanti, l'86,96% era bianco e il 13,04% apparteneva due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 13,0% era al di sotto dei 18, il 4,3% fra i 18 e i 24, il 21,7% fra i 25 e i 44, il 17,4% fra i 45 e i 64, mentre infine il 43,5% era al di sopra dei 65 anni di et\u00e0. L'et\u00e0 media della popolazione era di 50 anni. Per ogni 100 donne residenti vivevano 76,9 maschi."}
{"id": "2582826", "revid": "767487", "url": "https://it.wikipedia.org/wiki?curid=2582826", "title": "Variabile a lungo periodo", "text": "Si definiscono variabili a lungo periodo (o LPV, sigla dell'inglese \"Long Period Variable\") le stelle variabili pulsanti che manifestano le proprie variazioni di brillantezza durante archi temporali lunghi (mesi o anni). Si tratta in genere di stelle giganti, per la maggior parte giganti rosse o AGB (appartenenti quindi alle classi spettrali K-M, S o C), anche se non sono rare le giganti di classe F.\nDi questa categoria fanno parte le sottostanti classi di variabili:"}
{"id": "2582831", "revid": "110157", "url": "https://it.wikipedia.org/wiki?curid=2582831", "title": "Briarwood (Dakota del Nord)", "text": "Briarwood \u00e8 un centro abitato (\"city\") degli Stati Uniti d'America, situato nella Contea di Cass nello Stato del Dakota del Nord. Nel censimento del 2000 la popolazione era di 78 abitanti. La citt\u00e0 \u00e8 stata fondata nel 1973.\nGeografia fisica.\nSecondo i rilevamenti dell'United States Census Bureau, la localit\u00e0 di Briarwood si estende su una superficie di 0,6 km\u00b2, tutti occupati da terre.\nPopolazione.\nSecondo il censimento del 2000, a Briarwood vivevano 78 persone, ed erano presenti 21 gruppi familiari. La densit\u00e0 di popolazione era di 137 ab./km\u00b2. Nel territorio comunale si trovavano 26 unit\u00e0 edificate. Per quanto riguarda la composizione etnica degli abitanti, il 98,72% era bianco e l'1,28% apparteneva due o pi\u00f9 razze. La popolazione di ogni razza ispanica corrispondeva al 3,85% degli abitanti.\nPer quanto riguarda la suddivisione della popolazione in fasce d'et\u00e0, il 13,0% era al di sotto dei 18, il 4,3% fra i 18 e i 24, il 21,7% fra i 25 e i 44, il 17,4% fra i 45 e i 64, mentre infine il 43,5% era al di sopra dei 65 anni di et\u00e0. L'et\u00e0 media della popolazione era di 50 anni. Per ogni 100 donne residenti vivevano 76,9 maschi."}
{"id": "2582833", "revid": "149727", "url": "https://it.wikipedia.org/wiki?curid=2582833", "title": "Cercan\u00eda", "text": ""}
{"id": "2582834", "revid": "287204", "url": "https://it.wikipedia.org/wiki?curid=2582834", "title": "Fontana della Doganella", "text": "La fontana della Doganella o di Porto Salvo \u00e8 una fontana rinascimentale di Palermo, progettata da Antonello Gagini nel 1526.\nLa fontana \u00e8 situata presso il prospetto settentrionale della chiesa di Santa Maria di Porto Salvo, \u00e8 realizzata in marmo grigio proveniente dal monte Billiemi. Il nome deriva dalla presenza dell'omonima porta che venne distrutta a causa del prolungamento del Cassaro."}
{"id": "2582835", "revid": "198326", "url": "https://it.wikipedia.org/wiki?curid=2582835", "title": "Regole di solubilit\u00e0", "text": ""}
{"id": "2582838", "revid": "1305772", "url": "https://it.wikipedia.org/wiki?curid=2582838", "title": "Buffalo (Dakota del Nord)", "text": "Buffalo \u00e8 un comune (\"city\") degli Stati Uniti d'America della contea di Cass nello Stato del Dakota del Nord. La popolazione era di 188 persone al censimento del 2010. Buffalo \u00e8 stata fondata nel 1878.\nGeografia fisica.\nSecondo lo United States Census Bureau, ha un'area totale di 0,23 miglia quadrate (0,60\u00a0km\u00b2).\nStoria.\nIl primo insediamento a Buffalo fu creato nel 1878. Un ufficio postale chiamato Buffalo \u00e8 in funzione dal 1883. Deve il suo nome alla citt\u00e0 di Buffalo nello Stato di New York.\nSociet\u00e0.\nEvoluzione demografica.\nSecondo il censimento del 2010, c'erano 188 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 92,6% di bianchi, lo 0,5% di afroamericani, l'1,6% di nativi americani, lo 0,5% di asiatici, e il 4,8% di due o pi\u00f9 etnie."}
{"id": "2582840", "revid": "59438747", "url": "https://it.wikipedia.org/wiki?curid=2582840", "title": "Assegno circolare", "text": ""}
{"id": "2582848", "revid": "110157", "url": "https://it.wikipedia.org/wiki?curid=2582848", "title": "Chiesa di Santa Maria di Porto Salvo", "text": "La chiesa di Santa Maria di Porto Salvo \u00e8 un luogo di culto cattolico di Palermo, sito nel quartiere Kalsa.\nStoria.\nL'intervento della Vergine, ritenuto miracoloso, favor\u00ec il rientro a Palermo della flotta vittoriosa durante la battaglia del 1524. Per volont\u00e0 del popolo e del Senato Palermitano, fu posta un'immagine della Madonna per commemorare l'evento ma, ben presto \u00e8 reclamata la costruzione di un edificio di culto.\nLa chiesa \u00e8 stata progettata da Antonello Gagini nel primo quarto del XVI secolo, i lavori iniziarono nel 1526 e terminarono dopo oltre 30 anni. Il tesoriere della chiesa Giovanni di Blasco, cognato del Gagini, in quanto fratello della prima moglie defunta, incarica la corrente toscano-carrarese per la costruzione dell'edificio: Santino di Chicco di Petrancione per l'approvvigionamento di marmi e colonne, Fedele da Carona, nonch\u00e9 l'ormai celebre cognato per la direzione dei lavori.\nNel 1536 Antonello Gagini muore e l'opera \u00e8 continuata dai due figli, Antonino e Giacomo. \nLa chiesa sub\u00ec un notevole ridimensionamento nel 1581 a causa del prolungamento del Cassaro voluto dal vicer\u00e9 di Sicilia Marcantonio Colonna che ne tagli\u00f2 una parte.\nArchitettura.\nEsterni.\nLa struttura \u00e8 un chiaro prodotto del prodotto cinquecentesco locale. Sul fronte settentrionale si trova la Fontana della Doganella in marmo di Billiemi. La chiesa dispone di due prospetti principali, uno sulla via Portosalvo che \u00e8 tripartito, l'altro presso il Cassaro, dove troviamo uno dei portali che vennero realizzati dal figlio di Antonello Gagini, Giacomo, nel 1559. Il piccolo campanile si trova sopra il prospetto prospiciente sul Cassaro. Il taglio dello stesso Cassaro provoc\u00f2 delle modifiche alla struttura della chiesa con la costruzione dell'attico con lesene e un secondo cornicione.\nInterni.\nAll'interno della chiesa troviamo tre navate separate da colonne marmoree, sui lati sono presenti delle cappelle che portano impronti stilistiche tardo-gotiche. Il tetto \u00e8 affrescato da una volta stellata opera di Antonio Scaglione. Sono presenti alcune opere quali \"Annunciazione\" di Giovanni Paolo Fondulli del 1590, una \"Madonna del Rosario\", un trittico su legno \"Madonna fra Santa Maria Maddalena e Sant'Antonio\", l'\"Ultima Cena\", varie tele di scuola novelliana.\nConfraternita dei Nobili.\nLa Confraternita attestata presso la chiesa associa negozianti, forensi e gentiluomini.\nConfraternita di Santa Maria di Portosalvo.\nNel 1536 il tesoriere del sodalizio \u00e8 Giovanni di Blasco, cognato di Antonello Gagini."}
{"id": "2582853", "revid": "1904508", "url": "https://it.wikipedia.org/wiki?curid=2582853", "title": "Sepolcro di Alessandro VII", "text": "Il sepolcro di Alessandro VII \u00e8 il monumento funebre di papa Alessandro VII Chigi (1599-1667), fastosa opera di Gian Lorenzo Bernini realizzata dal 1672 al 1678 sui disegni e bozzetti dell'anziano artista, con la collaborazione dei suoi allievi; si trova nell'ambulacro della basilica di San Pietro in Vaticano, superato il transetto sinistro, sopra una porta lignea che conduce verso l'esterno, nella Citt\u00e0 del Vaticano.\nIl sepolcro si differenzia di quello di papa Urbano VIII, eseguito dallo stesso Bernini per la medesima basilica di S. Pietro, ma anche da altri, che mostrano il papa seduto imperiosamente sul proprio trono. Il monumento \u00e8 infatti composto da una statua raffigurante il pontefice umilmente inginocchiato in preghiera, il cui basamento sovrasta un ampio ed elegante drappo in marmo rosso, sul quale si appoggiano quattro statue femminili che impersonificano le virt\u00f9 praticate da papa Alessandro. In primo piano a sinistra c'\u00e8 la \"Carit\u00e0\" con un bambino in braccio. A destra si trova la \"Verit\u00e0\", con un piede posato sopra un globo; si ritiene che sotto l'alluce, in corrispondenza dell'Inghilterra, vi sia una spina che rappresenterebbe la sofferenza causata al papa dall'espansione dell'anglicanesimo. In secondo piano, rispettivamente a sinistra e a destra, si trovano \"Giustizia\" e \"Prudenza\"; le statue sono in marmo bianco, in netto contrasto cromatico con il rosso del panneggio realizzato in diaspro siciliano, e il verde e il nero dei marmi utilizzati per le parti architettoniche del monumento, come il basamento su cui prega Alessandro. Al centro, da sotto il drappo marmoreo emerge, con il capo ancora parzialmente celato come a volersene liberare, uno scheletro che impugna, sollevandola nella mano destra, una clessidra in bronzo dorato, simboleggiante lo scorrere lento, ma continuo, della vita; si tratta di un tema caro all'iconografia del periodo barocco, che si richiama alla \u00ab\"vanitas vanitatum\"\u00bb. \nIl monumento \u00e8 considerato come uno tra i pi\u00f9 spettacolari esempi del Barocco romano, sia per la bellezza della composizione, articolata su pi\u00f9 livelli, sia per l'armonioso accostamento dei marmi policromi utilizzati per le diverse parti che lo compongono.\nLa tomba viene commissionata, come era solito fare, ancora quando il papa era in vita: soltanto dopo molti anni e variazioni al progetto, il nipote del papa, Flavio Chigi, si caric\u00f2 dell'onere finanziario. Sono noti solo tre disegni (non considerati veri e propri studi fatti da Bernini in preparazione) e tutti prevedono l'utilizzo della porta: in origine infatti il muro era stato predisposto e considerato ad ospitare solo dipinti, ma nel 1606 Cigoli autorizza l'uso della zona per tombe papali e pensa di smantellare la porta. Nel primo disegno noto; Bernini sembra alquanto in difficolt\u00e0 con la porta e tenta di coinvolgerla facendovi appoggiare un braccio di una Virt\u00f9, anche se \u00e8 un'azione priva di utilit\u00e0, cio\u00e8 \u00e8 solo un espediente per inserire la porta nella composizione. La \"porta\" viene cos\u00ec a rappresentare sempre pi\u00f9 la porta-passaggio dell'aldil\u00e0, ma non conduce al sepolcro di Alessandro VII, nascosto sotto il diaspro rosso siciliano. La figura della Morte non \u00e8 ancora presente nel primo disegno, lo sar\u00e0 nei due disegni successivi. In questi due ultimi disegni l'arco \"trionfale\" che prima era piatto, una semplice nicchia, ora \u00e8 disegnato in prospettiva. Il secondo disegno per la tomba di Alessandro VII \u00e8 l'ultima approvata dal pontefice prima della sua morte. La posizione non-frontale del papa suggerisce che la tomba era originariamente destinata al posizionamento intorno a una porta pi\u00f9 vicina all'abside, in modo che la figura potesse mostrare riverenza verso la Cattedra. C'\u00e8 da notare che le Virt\u00f9 dal secondo al terzo disegno divengono via via meno visibili. \u00c8 possibile che il papa le volesse incluse, e Bernini no, ma deve averle incluse nella composizione finale o per guadagnare di pi\u00f9 sul compenso o anche per onorare il mecenate a lui tanto prezioso, dato che Alessandro VII mor\u00ec dopo il compimento del secondo disegno e perci\u00f2 Bernini deve aver avuto un po' pi\u00f9 di libert\u00e0 rispetto al progetto della tomba di Urbano VIII. \nLe Virt\u00f9 a mezzo busto sono al di sopra del livello degli occhi di tutti gli spettatori, e di conseguenza queste figure sono quasi invisibili, al punto che Howard Hibbard le defin\u00ec \"ripensamenti scomodi\". La Prudenza \u00e8 dietro la Carit\u00e0 e la Giustizia \u00e8 dietro la Verit\u00e0, cos\u00ec da far intendere che la Giustizia \u00e8 guidata dalla Verit\u00e0 e la Prudenza \u00e8 guidata dalla Carit\u00e0. Gli attributi di un sovrano (Prudenza-Giustizia) sono secondari, sottolineando il ruolo primario di Alessandro come capo spirituale (Carit\u00e0-Verit\u00e0). Giuseppe Mazzuoli ha creato la Carit\u00e0 seguendo i modelli di Bernini; non \u00e8 in lutto per la morte del papa, ma si muove con gioia verso la sua immagine e la sua espressione ha fatto pensare che potrebbe simboleggiare anche la Speranza, piuttosto che la Carit\u00e0, anche se sembra quasi offrire il bambino alla presenza del pontefice. La Verit\u00e0 fu iniziata da Lazzaro Morelli e completata da Giulio Cartari, \"con poca latitudine per invenzioni personali o idiosincrasie\" dai progetti di Bernini. Bernini infatti, secondo i documenti, non deve aver mai lavorato manualmente alla tomba affidandosi alle mani di altri, che dovevano seguire i suoi modelli e disegni, senza avere da parte loro alcuna responsabilit\u00e0 dal punto di vista inventivo. Originariamente nuda, la Verit\u00e0 viene coperta da un pezzo di bronzo dipinto di bianco (come a vestirla) per ordine di papa Innocenzo XI. Non \u00e8 una Virt\u00f9 paragonabile alle altre tre, ma piuttosto l'obiettivo di una Virt\u00f9. La sua inclusione \u00e8 stata di notevole importanza per Alessandro VII negli ultimi anni della sua vita: aveva quasi perso il controllo religioso della Francia di re Luigi XIV e non aveva avuto successo nel tentativo di unirsi ai paesi europei in una lotta contro i turchi. Simili insuccessi portarono umiliazione negli ultimi giorni di papa Alessandro VII. Proprio come Bernini si sent\u00ec sconfitto quando i suoi campanili furono demoliti dalla facciata della Basilica di San Pietro e us\u00f2 la sua Verit\u00e0 svelata dal Tempo come espressione della sua ingiusta vergogna, Alessandro VII sper\u00f2 che Bernini potesse rettificare la sua immagine pubblica con un'altra Verit\u00e0. Il suo piede poggia su un globo, in particolare sull'Inghilterra, in riferimento ai tentativi di Alessandro VII di correggere le differenze religiose con l'inglese governato dai protestanti. La Giustizia (dietro la Verit\u00e0) non \u00e8 in grado di reggere la bilancia, quindi guarda con speranza alla figura davanti di lei. Inoltre, la Morte scheletrica in questa composizione, con la clessidra in mano e la faccia nascosta nelle pieghe del diaspro siciliano, recita la parte del Tempo sconfitto dalla Verit\u00e0 (la Verit\u00e0 del Bernini doveva essere accompagnata dal Tempo, dato che questi aveva tratto l'idea da \"Allegoria della Virt\u00f9\" (1525), bozzetto incompiuto autografo del Correggio).Questo progetto non deve essere stato il solito processo delle botteghe d'artista (scalpellino sbozza i blocchi prima che lo scultore lo lavori; che un altro artista rifinisse la statua con raspa e lima; infine il lustratore), ma un pi\u00f9 elaborato processo con molte pi\u00f9 persone all'opera: la Morte era stata dovuta far fondere, artigiani avevano riparato il bronzo appena fuso, qualcuno venne pagato per posizionarla, un'altra venne pagata per creare i fori per le viti, l'esecuzione. Tuttavia ci\u00f2 che \u00e8 fuori dall'ordinario sono due fatti: Bernini viene pagato solo nel 1672, mentre la tomba viene costruita tra il 1672-1678; Bernini quindi viene pagato solo per il disegno ma segue fino al completamento il monumento. L'altro fatto \u00e8 che la Verit\u00e0 viene scolpita per met\u00e0 da Lazzaro Morelli e completata da Giulio Cartari (pagato quasi la stessa cifra di Morelli, artista quest'ultimo pi\u00f9 richiesto di Cartari): quindi gli artisti e artigiani coinvolti avevano talmente poca libert\u00e0 di esecuzione da poter essere sostituiti anche a met\u00e0 lavoro). Va ricordato che era perfettamente normale l'uso di assistenti, e anzi era necessario.\nDopo (o anche prima) aver stabilito il disegno definitivo Bernini si \u00e8 concentrato su disegni delle figure singole o in modelli di terracotta. Molto noto \u00e8 il bozzetto del il papa inginocchiato. Bruce Boucher ha fatto presente che la testa venne modellata separatamente per poter individuare l'angolazione adatta. Il bozzetto \u00e8 vicino alla soluzione definitiva. \nBibliografia.\nJennifer Montagu, La Scultura Barocca Romana, Umberto Allemandi &amp; Co, 1991, pp. 107-114.\nCollegamenti esterni.\nThe Tomb of Alexander VII"}
{"id": "2582868", "revid": "903399", "url": "https://it.wikipedia.org/wiki?curid=2582868", "title": "Austin Daye", "text": "Biografia.\n\u00c8 il figlio dell'ex cestista Darren Daye.\nCarriera.\nDurante l'anno da senior alla \"Woodbridge High School\" fece registrare una media di 30,9 punti, 12,4 rimbalzi e 5,4 stoppate a partita. Uscito dall'universit\u00e0 di Gonzaga (con la quale ha giocato per due anni con medie di 11,6 punti, 5,8 rimbalzi ed 1,9 stoppate di media a partita), \u00e8 stato la scelta numero 15 al draft NBA del 2009 dai Detroit Pistons. Segue le orme di suo padre, Darren Daye che gioc\u00f2 nella NBA, in Italia, in Francia e in Israele. Nella sua stagione da rookie fatica a trovare spazio: pur scendendo in campo in 69 occasioni, 4 delle quali in quintetto base, non va oltre i 13,6 minuti di media a partita, e le sue cifre ne risentono: non va infatti oltre 5,1 punti e 2,5 rimbalzi di media a partita. Il 7 aprile 2010 raccoglie inoltre la sua prima doppia doppia nella NBA.\nLa stagione successiva le cose vanno decisamente meglio: il suo minutaggio sale infatti in modo abbastanza significativo (20,1 minuti di media a partita), e lui migliora in tutte le sue statistiche. La stagione successiva, accorciata dal lockout NBA, non lo vede tra i protagonisti: i minuti tornano a calare, e con essi anche le sue cifre; nonostante questo, il 25 gennaio 2012 mette a referto il suo massimo in carriera (28 punti) in una partita contro i Miami Heat.\nNel settembre 2011 firma un contratto con la squadra russa del Chimki, valevole fino alla fine del lockout NBA 2011-2012.\nIl 24 novembre 2011 non rinnova il suo contratto con il Chimki.\nIl 30 gennaio 2013 viene scambiato in una trade a 3 squadre finendo nella squadra dei Memphis Grizzlies assieme al compagno di squadra Tayshaun Prince. I Detroit Pistons in cambio acquisiscono da Toronto Jos\u00e9 Calder\u00f3n e a Toronto finiscono l'ala Rudy Gay e il persiano Hamed Haddadi.\nIl 1\u00ba agosto 2013 non riesce a rinnovare con la nuova squadra e allora decide di firmare con Toronto Raptors un contratto della durata di 1 anno con opzione sul secondo anno da parte della squadra canadese\nIl 20 febbraio 2014 passa ai San Antonio Spurs in cambio di Nando de Colo.\nIl 18 gennaio 2015 viene tagliato dalla squadra texana per far posto nel roster a JaMychal Green e il 16 febbraio firma con gli Erie BayHawks. Il 15 marzo viene ingaggiato dagli Atlanta Hawks, dove inizialmente viene firmato con un contratto di 10 giorni; il 25 marzo viene confermato con un altro accordo decadale. Il 4 aprile firma un contratto pluriennale non garantito. Il 27 novembre 2015 firma un contratto con la Victoria Libertas Pesaro seguendo le orme del padre Darren. Dopo una piccola parentesi nel campionato israeliano, nelle fila dell'Hapoel Jerusalem, nel gennaio 2018 torna in Italia firmando per la Reyer Venezia, con cui vince subito l'Europe Cup. Nel giugno del 2020 il cestista Californiano rinnova ulteriormente con la societ\u00e0 lagunare, per altre due stagioni pi\u00f9 opzione per un altro anno.\nStatistiche.\nNBA.\n\"Dati aggiornati al 3 aprile 2020\""}
{"id": "2582871", "revid": "767487", "url": "https://it.wikipedia.org/wiki?curid=2582871", "title": "M\u00fcjdat Yetkiner", "text": "Carriera.\nClub.\nTra il 1980 ed il 1995 gioca solo con la maglia del Fenerbah\u00e7e, ottenendo 429 presenze e 23 goal in campionato. Detiene il primato di presenze nel Fenerbah\u00e7e con un totale di 729 apparizioni.\nNazionale.\nCon la nazionale turca ottiene 26 presenze."}
{"id": "2582876", "revid": "599013", "url": "https://it.wikipedia.org/wiki?curid=2582876", "title": "Robert da Silva Almeida", "text": "Caratteristiche tecniche.\nGiocava come centrocampista offensivo.\nCarriera.\nClub.\nCresciuto nell'Olaria, debutt\u00f2 nel campionato brasiliano con il Fluminense nella stagione 1989; nel 1992 pass\u00f2 al Guarani che annoverava tra i suoi giocatori Luiz\u00e3o, Djalminha e Amoroso; nel 1995 si classific\u00f2 al secondo posto nel campionato nazionale con il Santos. Nel 1997 pass\u00f2 al Gr\u00eamio, dove gioc\u00f2 fino al 1999, vincendo un campionato Ga\u00facho; nel 2002 ha fatto parte della rosa del Santos che ha vinto il campionato brasiliano, facendo da riserva a Diego. Nel 2003 ha avuto una breve esperienza con il Consadole Sapporo nella J League giapponese, prima di tornare in Brasile per ritirarsi nel 2007.\nNazionale.\nHa giocato 4 partite per il , venendo incluso tra i convocati per la Confederations Cup 2001."}
{"id": "2582880", "revid": "984922", "url": "https://it.wikipedia.org/wiki?curid=2582880", "title": "Floyd Crosby", "text": "Vinse l'Oscar alla migliore fotografia nel 1931 per \"Tab\u00f9\". Ha vinto anche il Golden Globe per la migliore fotografia nel 1953 per \"Mezzogiorno di fuoco\".\nSuo figlio \u00e8 il cantautore David Crosby."}
{"id": "2582881", "revid": "287204", "url": "https://it.wikipedia.org/wiki?curid=2582881", "title": "Vengono a portarci via ah! aah!/Don Chisciotte", "text": "Vengono a portarci via ah! aa!/Don Chisciotte \u00e8 il primo singolo del complesso italiano I Balordi.\nIl disco.\nIl brano \"Vengono a portarci via ah! aah!\" \u00e8 una cover in italiano della canzone \"They're Coming to Take Me Away Ha Haa!\" del cantante e disc jockey americano Napoleon XIV.\nNel lato B del disco c'\u00e8 la canzone \"Don Chisciotte\".\nLa canzone \"Vengono a portarci via ah! aah!\" compare anche nell'album \"Napoleon Complex?\"."}
{"id": "2582883", "revid": "729019", "url": "https://it.wikipedia.org/wiki?curid=2582883", "title": "Lolla - La foglia parlante", "text": "Lolla - La foglia parlante \u00e8 l'album di debutto dell'attrice Eleonora Cadeddu, pubblicato nel 2005 da Azzurra Music.\nIl disco.\nNell'album sono contenute numerose cover di canzoni per bambini originariamente incise da gruppi come il Quartetto Cetra, i Ragazzi dai Capelli Rossi, ma anche da cantanti come Povia, Antonella Clerici, Cristina D'Avena, Elisabetta Viviani, Al Bano e Romina Power."}
{"id": "2582884", "revid": "287204", "url": "https://it.wikipedia.org/wiki?curid=2582884", "title": "Albany Patroons", "text": "Gli Albany Patroons sono stati una squadra di pallacanestro di Albany, nello Stato di New York. Fondati nel 1982, hanno quasi sempre militato nella CBA, della quale sono stati campioni nel 1984, 1988 e 1999.\nI \"Pat's\", come venivano comunemente chiamati, sono noti soprattutto per essere stati il trampolino di lancio per alcuni allenatori e giocatori che hanno avuto un'importante carriera in NBA: oltre a Phil Jackson, poi campione NBA a Chicago e Los Angeles, hanno allenato ad Albany George Karl, Bill Musselman e Jerry Krause, e vi hanno giocato Scott Brooks, Tod Murphy, Tony Campbell, Sidney Lowe, Micheal Ray Richardson e Jamario Moon.\nStoria.\nI primi Patroons.\nFondati ad Albany nel 1982, i Patroons entrarono nella CBA nell\"'Expansion Draft\" del 1982-83. L'anno successivo vinsero il loro primo titolo, con un giovane Phil Jackson in panchina, che fu anche nominato allenatore dell'anno. Nel 1988 arriv\u00f2 il secondo titolo, questa volta sotto la guida di Bill Musselman. Musselman fu qualche anno dopo nominato allenatore dei neonati Minnesota Timberwolves, e alcuni membri della squadra campione dell'88, tra cui Scott Brooks, Tod Murphy, Tony Campbell E Sidney Lowe, giocarono in NBA con Minnesota. Tre anni dopo i Patroons chiusero la stagione con un record di 50 vittorie e 6 sconfitte, anche se poi si fermarono alla finale di Conference nei play-off. Di quella squadra, allenata da coach George Karl, fecero parte i futuri giocatori NBA Mario Elie e Vincent Askew.\nAll'inizio della stagione 1992-93, i Patroons furono rinominati \"Capital Region Pontiacs\", in quanto sponsorizzati da un locale rivenditore di autovetture. L'anno successivo la squadra decise di trasferirsi ad Hartford, nello Stato del Connecticut\nI Connecticut Pride.\nDopo due non esaltanti stagioni con il nome di \"Hartford Hellcats\", senza partecipazioni ai play-off, il nome fu nuovamente cambiato in Connecticut Pride, e con questa denominazione arriv\u00f2 il terzo titolo CBA nel 1999. Nel 2001, con il fallimento della CBA, i Connecticut Pride si trasferirono nella IBL, per poi sparire definitivamente quando anche quest'ultima lega chiuse i battenti.\nRinascita.\nNel 2005 la squadra fu ricostituita con nome e colori originari ad Albany, da dove mancava da pi\u00f9 di un decennio. Micheal Ray Richardson, che aveva giocato ad Albany nel 1988-89, fu nominato allenatore, mentre come assistente fu scelto il miglior realizzatore della storia della franchigia, Derrick Rowland. La squadra si comport\u00f2 discretamente (20-28 il bilancio di regular season), ma fu eliminata al primo turno dei playoff. A sottolineare l'importanza della franchigia nella storia della lega, e il ruolo di primo piano assunto dopo la rifondazione, nel 2006 la CBA trasfer\u00ec il suo quartier generale al Washington Avenue Armory di Albany, l'impianto di gioco dei Patroons.\nNegli anni successivi la squadra arriv\u00f2 due volte alle finali CBA, entrambe perse: nel 2007 contro gli Yakama Sun Kings e nel 2009 contro i Lawton-Fort Sill Cavalry, guidati in panchina dall'ex Micheal Ray Richardson. Inoltre parteciparono per una stagione alla lega estiva USBL, anche se con risultati deludenti e bassa affluenza di pubblico.\nNel 2008-09 la crisi economica ha posto in seria difficolt\u00e0 tutte le franchigie della CBA, che rimasta con appena 4 squadre, tra cui i Patroons, ha chiuso la stagione in anticipo il 3 febbraio."}
{"id": "2582889", "revid": "287204", "url": "https://it.wikipedia.org/wiki?curid=2582889", "title": "Andrea Ferrucci", "text": "Biografia.\nDetto anche Andrea di Piero Ferruzzi oppure Andrea da Fiesole, appartenne ad una famiglia di scalpellini di Fiesole ed era il cugino di Francesco di Simone Ferrucci. Allievo di Michele Maini, oper\u00f2 a Firenze, ma anche a Napoli, dove soggiorn\u00f2 a varie riprese, lavorando per una ricca committenza di aristocratici legati alla corte vicereale. Fu a Napoli nel 1487, nel 1505 e forse una terza volta verso il 1515, lasciando numerose opere il cui catalogo non \u00e8 stato ancora completamente accertato, con numerose recenti attribuzioni. A Napoli spos\u00f2 la figlia di Antonio di Giorgio Marchesi architetto e ingegnere militare della corte napoletana. Tra il 1512 ed il 1526 fu capomastro del Duomo di Firenze. Fu maestro di Giovanni Mangone."}
{"id": "2582899", "revid": "599013", "url": "https://it.wikipedia.org/wiki?curid=2582899", "title": "Giustini", "text": ""}
{"id": "2582907", "revid": "228587", "url": "https://it.wikipedia.org/wiki?curid=2582907", "title": "Christopher Thorndyke", "text": ""}
{"id": "2582910", "revid": "101454877", "url": "https://it.wikipedia.org/wiki?curid=2582910", "title": "Episodi di Seth MacFarlane's Cavalcade of Cartoon Comedy", "text": "Il cartone animato Seth MacFarlane's Cavalcade of Cartoon Comedy fu pubblicato su YouTube a partire dal 10 settembre 2008.\nIl DVD \u00e8 uscito negli USA e in Canada il 12 maggio 2009 e nel Regno Unito il 25 gennaio 2010.\nIn italiano non \u00e8 stato tradotto."}
{"id": "2582926", "revid": "337866", "url": "https://it.wikipedia.org/wiki?curid=2582926", "title": "Connecticut Pride", "text": ""}
{"id": "2582929", "revid": "337866", "url": "https://it.wikipedia.org/wiki?curid=2582929", "title": "Hartford Hellcats", "text": ""}
{"id": "2582930", "revid": "1305772", "url": "https://it.wikipedia.org/wiki?curid=2582930", "title": "Ananda (album)", "text": "Ananda \u00e8 l'ottavo album della cantante messicana Paulina Rubio, pubblicato il 16 settembre 2006 dalla Universal Latino.\nDall'album sono stati estratti i singoli \"Ni una sola palabra\", \"Nada puede cambiarme\", \"Ay\u00fadame\" e \"Qu\u00e9 me voy a quedar\".\nEdizione Deluxe CD + DVD.\nIl disco \u00e8 stato pubblicato anche in versione deluxe, con una diversa lista tracce e un DVD."}
{"id": "2582931", "revid": "1149807", "url": "https://it.wikipedia.org/wiki?curid=2582931", "title": "Chuck Thorndyke", "text": ""}
{"id": "2582932", "revid": "125116183", "url": "https://it.wikipedia.org/wiki?curid=2582932", "title": "Anna Oxa (album)", "text": "Anna Oxa \u00e8 il secondo album dell'omonima cantante italiana, pubblicato nel 1979.\nContiene il brano \"Pagliaccio azzurro\".\nQuasi tutti i brani di questo album sono eseguiti dalla cantante nel film \"Maschio, femmina, fiore, frutto\"."}
{"id": "2582933", "revid": "337866", "url": "https://it.wikipedia.org/wiki?curid=2582933", "title": "Capital Region Pontiacs", "text": ""}
{"id": "2582934", "revid": "124237073", "url": "https://it.wikipedia.org/wiki?curid=2582934", "title": "Steyr-Daimler-Puch", "text": "La Steyr-Daimler-Puch AG \u00e8 stata un conglomerato austriaco attivo in vari campi industriali, dai veicoli civili di vario tipo (automobili, motocicli, biciclette, autobus), ai trattori, agli aerei e a vari mezzi militari, fino ad alcune armi leggere quali ad esempio il Kar 98k, Stg-58, ed il fucile d'assalto AUG.\nQuesta denominazione, risultato di varie fusioni tra aziende gi\u00e0 esistenti sul mercato, \u00e8 stata usata dal 1934 al 1990 ed \u00e8 conosciuta anche solo con la forma abbreviata di Steyr-Puch.\nDopo il 1990 i vari settori industriali principali sono in seguito stati scissi ed hanno avuto diverse destinazioni: \nLe attivit\u00e0 del gruppo sono state portate avanti in vari stabilimenti situati in territorio austriaco.\nAttualmente commercializza con marchio \"STI Steyr\", sotto licenza, veicoli Iveco e Bremach nei paesi arabi.\nLa storia.\nLe aziende progenitrici.\nNel 1899 Johann Puch (1862-1914) fond\u00f2 a Graz la Puch-Werke, una fabbrica di biciclette, prima societ\u00e0 per azioni industriale per la fabbricazione di biciclette della Stiria, che nel 1902 inizi\u00f2 a produrre biciclette a motore e nel 1906 automobili. Alla morte del fondatore nel 1914 esistevano quattro stabilimenti (oltre che a Graz, anche a Vienna, Budapest e Praga), che producevano vari tipi di veicoli a motore, comprese le autopompe per i pompieri e le ambulanze.\nDurante la prima guerra mondiale, oltre a continuare la produzione di biciclette e automobili, venne fabbricato un ciclomotore con motore a doppio cilindro raffreddato ad aria e si realizzarono veicoli militari per l'esercito austro-ungarico e per quello tedesco. Tra i modelli principali il Puch S4. L'azienda aveva preso il nome di \"Stabilimenti Puch S.p.A.\".\nLa \"\u00d6sterreichische Daimler-Motoren-Commanditgesellschaft Bierenz Fischer u. Co (\"societ\u00e0 industriale austriaca per motori Daimler) era stata fondata da Eduar Bierenze ed Eduard Fischer nel 1899. Nel 1902 ne divenne direttore tecnico Paul Daimler, figlio di Gottlieb Daimler, fondatore dell'azienda omonima. Lo stabilimento aveva sede a Wiener Neustadt e produceva autocarri e automobili, tra cui nel 1905 la prima automobile a quattro ruote motrici. Nello stesso anno Daimler lasci\u00f2 la direzione del settore tecnico e fu sostituito da Ferdinand Porsche. Nel 1906 prese il nome di Austro-Daimler.\nNel 1928 si fuse con la Puch, dando luogo alla \"Austro-Daimler-Puchwerke\".\nNel 1864 Josef Werndl (1831-1889) aveva fondato a Steyr una fabbrica di armi, la \"Waffenfabrik Josef und Franz Werndl &amp; Comp.\" e dal 1869 \u00d6sterreichische Waffenfabriks-Gesellschaft, che divenne la principale fornitrice dell'esercito austro-ungarico.\nDopo la prima guerra mondiale si riconvert\u00ec in una fabbrica per automobili, che inizi\u00f2 a produrre nel 1920. Nel 1924 prese il nome di \"Steyr Werke AG\".\nPer la produzione di automobili, la \"\u00d6sterreichische Waffenfabriks-Gesellschaft\" assunse il tecnico Hans Ledwinka, che aveva gi\u00e0 lavorato presso la Gr\u00e4f &amp; Stift e per la \"Nesselsdorfer Waggonfabrik\", poi Tatra.\nLedwinka progett\u00f2 la Waffenauto, che dal 1920 fu prodotta con il nome di \"Steyr II\". Montava un motore 6 cilindri di 3325 cc in alluminio, con il basamento a tunnel fuso in blocco con la testa. L'albero motore era scomponibile, montato su cuscinetti a sfere. La sigla \"III\" distinse un camion e la \"IV\" un'automobile di 1814 cc con 6 cilindri e valvole laterali invece che in testa.\nDalla \"Steyr II\" derivarono le auto da corsa \"60\" (con 60 cv) e \"Klausen\". Fra il 1923 e il 1924 le Steyr vinsero molto anche con piloti italiani, come Gastone Brilli Peri e Ferdinando Minoia. Nel 1924 la \"Steyr V\" sostitu\u00ec la \"II\", con i pistoni in alluminio, carrozzeria abbassata e freni sulle ruote anteriori. Dalla \"V\" deriv\u00f2 la sportiva \"VI\" con cilindrata portata a 4014 cc. L'ultima evoluzione della \"II\" si chiam\u00f2 \"VII\".\nLedwinka lavorava per la Steyr saltuariamente, grazie al permesso della Tatra, dove era tornato nel 1919, e la direzione gli chiede un modello nuovo: fu prodotta la \"XII\", dotata di un motore a 6 cilindri di 1568 cc, con testa smontabile, e di sospensioni posteriori indipendenti. Fu l'ultima Steyr di Ledwinka, chiamato in seguito a tempo pieno dalla Tatra.\nPer breve tempo Karl Jescke assunse la direzione tecnica e prepar\u00f2 la \"XX\" derivata dalla \"XII\". Nel 1929 arriv\u00f2 Ferdinand Porsche. La sua prima Steyr si chiam\u00f2 \"XXX\" e come novit\u00e0 present\u00f2 la riduzione del rapporto corsa/alesaggio, che permise di elevare il regime di rotazione.\nLe altre furono semplificazioni costruttive: l'albero motore non scomponibile e la distribuzione con aste e bilancieri invece dell'albero a camme in testa. Il telaio a X della \"XXX\" adott\u00f2 l'importante innovazione dei freni idraulici. Porsche progett\u00f2 poi la \"Austria\" di 5300 cc, un modello di gran lusso con otto cilindri e doppia accensione. L'alto costo caus\u00f2 dissapori con la direzione aziendale, che spinsero Porsche ad andarsene nel 1930.\nLa direzione torn\u00f2 a Karl Jescke, che dai due filoni di motori creati da Ledwinka e Porshe svilupp\u00f2 i nuovi modelli distinti dai numeri arabi. Le \"120\", \"125\" e \"220\" continuarono la tradizione della \"XII\" adottando nuove carrozzerie. Dalla \"XXX\" deriv\u00f2 la \"430\", con carrozzeria all'ultima moda, un albero a camme in testa e il cambio con la terza e la quarta sincronizzate.\nNel 1934 si fuse con la \"Austro-Daimler-Puchwerke\", prendendo il nome di Steyr-Daimler-Puch.\nSteyr-Daimler-Puch.\nAnni trenta.\nNel 1934, anno della fusione tra \"Steyr\" e \"Austro-Daimler-Puchwerke\" in \"Steyr-Daimler-Puch\", la \"430\" con la cilindrata portata da 2078 cc a 2260 cc divent\u00f2 \"530\" (1935-1936), quindi \"630\" (1937-1939). Togliendo due cilindri alla \"430\", Karl Jenschke ottenne la \"100\" e la \"200\". \nNel 1934 entr\u00f2 in produzione la \"100\", con motore a 4 cilindri di 1385 cc e telaio a piattaforma saldato a scocca. Nel 1936 la stessa soluzione fu adottata per la scocca della \"50\", di 984 cc, poi evoluta nella \"55\", con la maggiorazione a 1158 cc. Fu questo l'ultimo modello di origine Steyr.\nIl dopoguerra.\nDopo la seconda guerra mondiale la Steyr-Daimler-Puch divenne anche importatrice ufficiale della Fiat, riadattando le vetture italiane alle esigenze del mercato austriaco.\nDal 1957 venne prodotta la Steyr-Puch 500 sulla base della Fiat Nuova 500.\nLa casa austriaca \u00e8 stata molto attiva nel settore dei fuoristrada. Nel 1959 venne presentato l'Haflinger, sostituito nel 1974 dal Pinzgauer. A partire dal 1978 mise in produzione lo Steyr 1491, un veicolo da trasporto pesante. Nel 1979 venne introdotto il Mercedes Classe G, frutto della collaborazione tra la casa austriaca e la Mercedes Benz. Dal giugno 1983 la casa austriaca svilupp\u00f2 e forn\u00ec alla Fiat il sistema a quattro ruote motrici per la Panda 4x4.\nSTI Steyr oggi.\nNel 2011 commercializza nei mercati arabi con marchio \"STI Steyr\", sotto licenza, veicoli prodotti in Italia Iveco come l'Iveco Daily e l'EuroCargo 4x4 e Bremach (come il Bremach T-REX)"}
{"id": "2582939", "revid": "628767", "url": "https://it.wikipedia.org/wiki?curid=2582939", "title": "Crisi del 1383-1385", "text": "Per crisi del 1383-1385 si intende nella storia del Portogallo un periodo di guerre civili che iniziarono con la morte di Ferdinando I del Portogallo, il quale non lasci\u00f2 eredi maschi e fin\u00ec con l'ascesa al trono di Giovanni I del Portogallo, il quale diede inizio alla dinastia degli Aviz, nella scia della battaglia di Aljubarrota.\nIn Portogallo questo periodo viene chiamato anche interregno portoghese, poich\u00e9 in quegli anni nessun sovrano riusc\u00ec a regnare.\nPreludio.\nNel 1383 re Ferdinando I del Portogallo stava morendo. Dal matrimonio con Eleonora Telles de Menezes sopravvisse solo una ragazza: la principessa Beatrice del Portogallo. Il matrimonio di Beatrice fu uno dei maggiori problemi, poich\u00e9 poteva determinare il futuro del regno. Diverse fazioni politiche cominciarono ad indirizzare possibili candidati, tra cui anche principi inglesi e francesi. Alla fine il re decise di dare in sposa la figlia a Giovanni I di Castiglia. Il matrimonio, celebrato nel maggio 1383, doveva porre fine alle ostilit\u00e0 tra i due paesi, tuttavia la soluzione non venne universalmente accettata. L'unione dinastica avrebbe significato la perdita dell'indipendenza portoghese in favore della Castiglia e molti nobili furono fieramente contrari a questa soluzione, che per\u00f2 non erano uniti sotto pretendente comune al regno. I due candidati, entrambi fratellastri di Ferdinando, erano Giovanni, figlio di Pietro I del Portogallo e Ines de Castro, il quale all'epoca viveva in Castiglia, e Giovanni d'Aviz, altro figlio naturale di Pietro I, molto popolare tra la tradizionale aristocrazia e la borghesia. Il 22 ottobre 1383 Ferdinando I mor\u00ec. La moglie di Ferdinando, Eleonora Telles de Menezes, assunse la reggenza, in nome della figlia e del genero. Poich\u00e9 non fu pi\u00f9 possibile un'opposizione diplomatica, le fazioni indipendentiste presero misure pi\u00f9 drastiche, dando cos\u00ec inizio alla crisi.\nLa crisi.\nIl consiglio privato della reggenza fece l'errore di escludere qualsiasi rappresentanza dei mercanti di Lisbona. Il primo atto di ostilit\u00e0 venne intrapreso da Giovanni d'Aviz nel dicembre 1383. Jo\u00e3o Fernandes Andeiro, Conte di Our\u00e9m, chiamato \"Conde Andeiro\", il detestato amante della regina, venne ucciso da un gruppo di cospiratori guidati da Giovanni d'Aviz. A seguito del suo atto di guerra, Giovanni si acclam\u00f2 \"regidor e defensor do reino\"(reggente e protettore del regno) e, grazie anche al sostegno della borghesia di Lisbona, divenne il maggiore oppositore alla reggenza. Giovanni d'Aviz, con l'aiuto di Nuno \u00c1lvares Pereira, riusc\u00ec a conquistare molte citt\u00e0 portoghesi. La replica di Giovanni I di Castiglia non si fece attendere, poich\u00e9 occup\u00f2 la citt\u00e0 di Santarem. Nel tentativo di normalizzare la situazione ed assicurare la corona alla moglie, Giovanni obblig\u00f2 la regina Eleonora ad abdicare, prendendone per mano la situazione.\nLa resistenza armata si scontr\u00f2 con l'esercito castigliano il 6 aprile 1384, nella battaglia di Atoleiros. Il Generale Nuno \u00c1lvares Pereira vinse la battaglia per conto dei partigiani degli Aviz, tuttavia la vittoria non fu decisiva. A maggio Giovanni di Castiglia assedi\u00f2 Lisbona con una flotta d'appoggio che bloccava il porto cittadino. Con l'occupazione castigliana della capitale, la causa indipendentista pareva in posizione di forte svantaggio. D'altra parte, Giovanni I di Castiglia non aveva bisogno della capitale solo per questioni finanziarie, ma anche politiche: infatti ne lui ne la moglie Beatrice furono coronati a Lisbona come sovrani del Portogallo. Intanto il generale Perreira continuava ad attaccare le citt\u00e0 leali verso il re castigliano e a bersagliare l'esercito invasore. Giovanni di Aviz si focalizz\u00f2 quindi nel fronte diplomatico. Infatti le diatribe internazionali furono decisive per determinare il futuro del Portogallo. In quel periodo, in Francia, la guerra dei Cento anni era al suo apice: il conflitto, per la contesa della corona di Francia, and\u00f2 oltre i confini francesi. Siccome la Castiglia era un tradizionale alleato della Francia, cosicch\u00e9 l'intesa con l'Inghilterra fu la naturale opzione per Giovanni di Aviz. In maggio, con Lisbona sotto assedio, venne inviata un'ambasciata a Riccardo II d'Inghilterra. Riccardo II all'epoca era solo un adolescente; vero detentore del potere era suo zio Giovanni di Gaunt, il Duca di Lancaster. Nonostante fosse inizialmente riluttante, alla fine Giovanni di Gaunt concesse di inviare truppe in Portogallo per rinforzare l'esercito portoghese. Nel frattempo a Lisbona si stava lottando contro la fame e si temeva la sconfitta. Nloccata da terra e da mare, la citt\u00e0 non aveva speranza di avere rilievo per l'esercito di Giovanni di Aviz; l'esercito di Aviz era troppo piccolo per rischiare un intervento al fine di liberare Lisbona. Nonostante ci\u00f2 un tentativo fu fatto per liberare via mare Lisbona: il 18 luglio 1384 un gruppo di navi, comandate da Rui Pereira, tent\u00f2 di rompere l'assedio castigliano, rilasciando preziose forniture di viveri per Lisbona. Il costo delle operazioni fu alto dato che tutte le navi vennero perse e lo stesso Rui Pereira mor\u00ec in combattimento. Nonostante questo successo minore, l'assedio persisteva. Poco tempo dopo la citt\u00e0 di Almada si arrese ai castigliani. L'assedio non fu penalizzante solo per gli abitanti di Lisbona, bens\u00ec anche per i soldati castigliani, tanto che anche ad essi mancavano viveri; inoltre l'esercito castigliano doveva far fronte allo scoppio di un'epidemia di peste bubbonica. A questo punto Giovanni di Castiglia, nel settembre 1384, fu costretto a ritirarsi in Castiglia e ad abbandonare l'assedio. Qualche settimana dopo anche la flotta castigliana lev\u00f2 le ancore da Lisbona e torn\u00f2 in patria.\nTra la fine del 1384 e l'inizio del 1385, Nuno \u00c1lvares Pereira cerc\u00f2 di sottomettere la maggior parte delle citt\u00e0 portoghesi favorevoli alla causa castigliana. Rispondendo alla richiesta di aiuto, le truppe inglesi sbarcarono in Portogallo il giorno di Pasqua. Non era un contingente numeroso, solo seicento uomini, ma la maggior parte dei quali erano veterani delle battaglie della guerra dei Cento anni. Il 6 aprile 1385 Giovanni di Aviz venne incoronato re del Portogallo dalle Cortes riunite a Coimbra, un chiaro atto di sfida verso le pretese castigliane. Nuno \u00c1lvares Pereira venne nominato contestabile del Portogallo. Giovanni di Castiglia invi\u00f2 una spedizione punitiva, ma il suo esercito venne sconfitto nella battaglia di Trancoso nel mese di maggio del 1385. A questo punto il re castigliano, capendo che per risolvere la questione doveva usare tutte le sue forze, comand\u00f2 lui stesso un poderoso esercito, che invase il Portogallo, partendo da nord, nella seconda settimana di giugno. Le forze in campo erano dalla parte del re castigliano, trentamila contro seimila ribelli portoghesi. I castigliani riuscirono a conquistare la regione di Lisbona e di Santarem. Intanto gli eserciti di Giovanni di Aviz e di Nuno \u00c1lvares Pereira si trovarono a Tomar. Dopo una discussione, si decise di non permettere ai castigliani di assediare ancora Lisbona, ma di intercettarli nel vicinato di Leiria, nei pressi del villaggio di Aljubarrota. Il 14 agosto l'esercito castigliano, molto lento nelle manovre dato il numero di truppe, si scontr\u00f2 con l'esercito portoghese, rinforzato dal distaccamento inglese. Il susseguente combattimento, la battaglia di Aljubarrota, la cavalleria castigliana fu decimata dagli arcieri ai fianchi e dall'uso di strutture difensive, come il piede di corvo. Con questa vittoria, Giovanni di Aviz venne riconosciuto come unico re del Portogallo, ponendo fine all'interregno. Il riconoscimento da parte della Castiglia non arriv\u00f2 fino al 1411, a seguito della vittoria portoghese a Valverde. L'alleanza anglo-portoghese venne suggellata con il Trattato di Windsor del 1386 e il matrimonio tra Giovanni I del Portogallo con Filippa di Lancaster, figlia di Giovanni di Gaunt."}
{"id": "2582940", "revid": "767487", "url": "https://it.wikipedia.org/wiki?curid=2582940", "title": "Paulina Remixes", "text": "Paulina Remixes \u00e8 una raccolta di remix di canzoni della cantante messicana Paulina Rubio, pubblicato nel 2007 dalla EMI."}
{"id": "2582944", "revid": "119742744", "url": "https://it.wikipedia.org/wiki?curid=2582944", "title": "Cantoni dell'Ecuador", "text": "I cantoni dell'Ecuador costituiscono la suddivisione territoriale di secondo livello del Paese, dopo le province, e sono pari a 221; essi si suddividono a loro volta in parrocchie (\"parroquias\"), urbane o rurali.\nIn ogni cantone vi \u00e8 un \"jefe pol\u00edtico\" (capo politico), scelto per rappresentare gli interessi del presidente dello stato. Inoltre vi \u00e8 un \"alcalde\" (sindaco) e un \"concejo municipal\", eletti a suffragio popolare diretto.\nSviluppi recenti.\nA partire dal 2002 sono stati istituiti i seguenti cantoni:"}
{"id": "2582952", "revid": "110157", "url": "https://it.wikipedia.org/wiki?curid=2582952", "title": "Celebridades", "text": "Celebridades \u00e8 una raccolta di brani della cantante messicana Paulina Rubio, pubblicata dalla EMI Records nel marzo 2008 sia come CD che come DVD"}
{"id": "2582963", "revid": "1442080", "url": "https://it.wikipedia.org/wiki?curid=2582963", "title": "Zalla Uni\u00f3n Club", "text": "Lo Zalla Uni\u00f3n Club, chiamato comunemente Zalla, \u00e8 una societ\u00e0 calcistica con sede a Zalla, nei Paesi Baschi, in Spagna.\nGioca nella \"Tercera Divisi\u00f3n\", la quarta serie del campionato spagnolo."}
{"id": "2582966", "revid": "1005847", "url": "https://it.wikipedia.org/wiki?curid=2582966", "title": "Distretti di Panama", "text": "I distretti di Panama (\"distritos\") costituiscono la suddivisione territoriale di secondo livello del Paese, dopo le province (e le comarche ad esse equiordinate); si articolano a loro volta in comuni (\"corregimientos\").\nModifiche territoriali.\nDopo il censimento del 2010 sono stati costituiti i distretti di Almirante (2015, scorporato dal distretto di Changuinola), Tierras Altas (2017, scorporato dal distretto di Bugaba) e Jirondai (2012, scorporato dal distretto di Kankint\u00fa) ed \u00e8 stata istituita la provincia di Panama Ovest."}
{"id": "2582968", "revid": "282579", "url": "https://it.wikipedia.org/wiki?curid=2582968", "title": "Battaglia della Baia di Heligoland (1939)", "text": ""}
{"id": "2582970", "revid": "352448", "url": "https://it.wikipedia.org/wiki?curid=2582970", "title": "Cartvelico", "text": ""}
{"id": "2582971", "revid": "179980", "url": "https://it.wikipedia.org/wiki?curid=2582971", "title": "Marcelo da Silva Ramos", "text": ""}
{"id": "2582973", "revid": "2204599", "url": "https://it.wikipedia.org/wiki?curid=2582973", "title": "Wojciech Szcz\u0119sny", "text": "Biografia.\nSoprannominato \"Tek\", \u00e8 figlio di Maciej Szcz\u0119sny, anch'egli a suo tempo portiere della nazionale polacca.\nNel maggio 2016 ha sposato l'ucraina Marina \u0141uczenko, da cui ha avuto un figlio (Liam) nel 2018.\nCaratteristiche tecniche.\nPortiere poco appariscente ma efficace, dispone di buoni riflessi ed \u00e8 bravo nel posizionarsi tra i pali. Abile nel leggere l'azione e nell'allungarsi in tuffo, \u00e8 pulito negli interventi, reattivo e agile nell'andare a terra. Abile in uscita, blocca pochi palloni preferendo respingere (sia sui cross che sui tiri). Dotato di ottima personalit\u00e0, \u00e8 forte nelle uscite a muro, come la spaccata e la croce iberica: di base, se si trova vicino al pallone, l\u2019obiettivo \u00e8 aumentare il volume corporeo mantenendo il busto il pi\u00f9 possibile eretto per coprire lo specchio della porta, mentre se \u00e8 pi\u00f9 lontano prova ad attaccare la palla allungandosi in tuffo con le braccia protese in avanti, in modo da diminuire la distanza dall\u2019avversario con un intervento pi\u00f9 tempestivo. Nel corso della propria carriera ha migliorato anche le sue abilit\u00e0 nel gioco coi piedi.\nCarriera.\nClub.\nInizi.\nDopo aver giocato per le giovanili e la squadra riserve dell'Arsenal, Szcz\u0119sny fa la sua prima apparizione sulla panchina della prima squadra nella partita di Premier League contro lo Stoke City, del 24 maggio 2009.\nAll'inizio della stagione 2009-2010 viene promosso in prima squadra con la maglia numero 53. Il 22 settembre 2009 esordisce in Coppa di Lega inglese, contro il West Bromwich, senza subire reti. Il 13 dicembre 2010 esordisce in Premier League contro il Manchester United a Manchester (1-0).\nIl 16 febbraio 2011 gioca la prima partita in Champions League nell'importante incontro Arsenal-Barcellona (2-1). L'8 marzo dello stesso anno disputa il ritorno degli ottavi di Champions a Barcellona, ma al diciottesimo minuto \u00e8 costretto a uscire per un infortunio alla mano dopo aver parato un tiro da fuori area di Dani Alves: esce sul risultato di 0-0; l'Arsenal perder\u00e0 poi 3-1 e verr\u00e0 eliminato dalla competizione. Chiude la stagione con 15 partite disputate in campionato e con l'Arsenal al quarto posto.\nIncomincia la nuova stagione cambiando il proprio numero di maglia dal 53 al 13. Il 24 agosto 2011 para, sull'1-1, un rigore ad Antonio Di Natale nella partita di ritorno dei preliminari di Champions League vinta per 2-1 sul campo dell'Udinese; grazie anche all'1-0 dell'andata, la sua squadra si qualifica alla fase a gironi. Il 28 agosto l'Arsenal viene battuto per 8-2 dal Manchester United all'Old Trafford: per effetto di questo risultato, Szcz\u0119sny diventa il primo portiere dei \"Gunners\", dopo 115 anni, a subire 8 gol in una singola partita. Nonostante ci\u00f2, disputa tutte le partite di campionato, in cui l'Arsenal raggiunge la terza posizione. A seguito della partenza di Manuel Almunia, all'inizio della stagione 2012-2013 cambia il suo numero di maglia dal 13 all'1.\nDurante la stagione 2013-2014 diventa il primo portiere della squadra con dietro \u0141ukasz Fabia\u0144ski ed Emiliano Viviano anche grazie alle sue prestazioni di alto livello. Il 17 agosto 2013, in occasione della prima giornata di Premier League contro l'Aston Villa, para un rigore a Christian Benteke, che poi sulla ribattuta riesce comunque a ribadire in rete la palla portando il risultato sull'1-1; la partita finir\u00e0 poi 1-3 per i \"Villans\". Il 18 gennaio 2014, nella partita vinta per 2-0 in casa contro il Fulham, raggiunge quota 100 presenze in Premier League con la maglia dell'Arsenal. Il 19 febbraio 2014, in occasione della gara d'andata degli ottavi di finale di Champions League giocata all'Emirates Stadium contro il Bayern Monaco, partita finita 2-0 per i bavaresi, riceve la sua prima espulsione nel torneo al minuto 38' per un fallo commesso su Arjen Robben in area di rigore, rigore poi sbagliato da David Alaba.\nLa stagione seguente, ovvero 2014-2015, gioca anche qui titolare fino alla ventesima giornata di campionato; infatti qui l' disput\u00f2 il match contro il , perso 2-0 ai danni dei Gunners; durante il post-gara le telecamere del St. Mary's Stadium riprendono il portiere polacco che fa uso di alcool e fumo. Successivamente Szcz\u0119sny viene ammonito con una multa di 26.000 sterline pi\u00f9 la non presenza nel match successivo, infatti la partita seguente gioc\u00f2 al suo posto Ospina, che con migliori prestazioni gli soffia la titolarit\u00e0, cos\u00ec Szcz\u0119sny si accomoda in panchina non disputando pi\u00f9 nessun'altra presenza in campionato con la maglia dei Gunners. In quest'ultima stagione il portiere polacco disputa 17 gare con 21 reti subite.\nRoma.\nIl 29 luglio 2015 viene ufficializzato il suo trasferimento alla con la formula del prestito. Il giocatore sceglie di indossare la maglia numero 25. Il 22 agosto fa il suo esordio ufficiale nel match pareggiato 1-1 contro il . Autore di prestazioni complessivamente buone seppur altalenanti, conclude la prima stagione in maglia \"giallorossa\" con 34 presenze e 34 gol subiti in campionato e con 8 presenze e 20 gol subiti in Champions League.\nIl 4 agosto 2016 la Roma ufficializza il rinnovo del prestito fino al termine della stagione sportiva seguente. Per la sua seconda annata in giallorosso decide di indossare la maglia numero 1. Conclude la sua seconda stagione con 38 presenze e 38 gol subiti in campionato, mantenendo la porta inviolata in 14 occasioni \u2013 record stagionale \u2013 e segnalandosi tra i migliori portieri della Serie A; nelle coppe gioca solo una partita, subendo 3 gol nella sconfitta contro il valida per i preliminari di Champions League, poich\u00e9 il tecnico Spalletti preferisce dare spazio al portiere brasiliano Alisson Becker.\nJuventus.\nDopo la fine del prestito romanista, nell'estate 2017 Szcz\u0119sny fa inizialmente ritorno all', per poi tornare in Serie A nella stessa sessione di mercato, acquistato a titolo definitivo dalla per circa 12 milioni di euro.\nApprodato a Torino come erede designato dello storico \"numero uno\" Gianluigi Buffon, essendo questi pronto a dare l'addio ai colori bianconeri l'anno successivo, per la stagione 2017-2018 il polacco va formalmente a occupare la casella di \"dodicesimo\" della squadra. Esordisce con la Juventus il 9 settembre 2017, a 27 anni, giocando titolare nella partita di campionato contro il vinta 3-0 all'Allianz Stadium; il 5 dicembre esordisce anche in Champions League con la maglia bianconera, nella vittoriosa trasferta contro i greci dell' (risultato finale di 2-0 per i torinesi), ultimo match della fase a gironi. Chiamato in causa con buona frequenza nonostante il ruolo di riserva, offre un rendimento convincente, grazie al quale nel gennaio 2018, batte il record di clean sheet nel minor numero di partite (nel suo caso 10 in 14 presenze). Al termine della sua prima stagione in bianconero, conquista il suo primo scudetto e la sua prima Coppa Italia.\nNella stagione 2018-2019 subentra definitivamente a Buffon (nel frattempo accasatosi al ) come portiere titolare della , accaparrandosi anche la maglia n\u00ba1 lasciata dall'ex compagno. Durante la stagione totalizza 41 presenze, subendo soltanto 32 reti e contribuendo alle vittorie della Supercoppa italiana, la prima della carriera per il polacco, e del secondo scudetto consecutivo.\nNella sua terza stagione in bianconero, nonostante il ritorno di Buffon, si conferma come il portiere titolare e sforna prestazioni convincenti, consacrandosi come uno dei migliori portieri della sua generazione. A fine stagione, conquista il suo terzo scudetto consecutivo, viene eletto miglior portiere del campionato, secondo la Lega Nazionale Professionisti e vince il Premio Lega Serie A come miglior portiere.\nNazionale.\nViene scelto come portiere titolare per le prime partite di qualificazione agli Europei Under-21 del 2011. Con la nazionale Under-21 disputa in totale 7 gare, subendo 12 reti e mantenendo la porta inviolata in 2 occasioni. Con la nazionale maggiore esordisce nel 2009 in amichevole contro il .\nL'8 giugno 2012 esordisce al , giocando da titolare la sfida inaugurale contro la , partita in cui viene espulso al 68', a seguito di un fallo con cui provoca un rigore (poi parato dal suo sostituto Przemys\u0142aw Tyto\u0144).\nNegli anni seguenti viene convocato per il in Francia, per il in Russia, nei quali la Polonia viene eliminata al primo turno, e per il dove, nella gara contro la , \u00e8 suo malgrado il primo portiere a incappare in un'autorete nella fase finale del torneo continentale.\nStatistiche.\nPresenze e reti nei club.\n\"Statistiche aggiornate al 26 febbraio 2022.\""}
{"id": "2582975", "revid": "1305772", "url": "https://it.wikipedia.org/wiki?curid=2582975", "title": "Ponte delle Catene", "text": ""}
{"id": "2582976", "revid": "228587", "url": "https://it.wikipedia.org/wiki?curid=2582976", "title": "JabbaWockeeZ", "text": "I JabbaWockeeZ sono un gruppo di ballerini statunitensi, noto per aver partecipato ad \"America's Got Talent\", nella seconda stagione, e per aver vinto la prima edizione di \"America's Best Dance Crew.\"\nCarriera.\nIl gruppo \u00e8 stato formato nel 2003 dai membri Phil Tayag (detto \"Swagger Boy\", Sacramento, 9 ottobre 1984), Joe Larot e Kevin Brewer. Sono noti per la loro sincronizzazione, per la precisione dei loro balli ed il classico stile kabuki (ogni membro indossa una maschera bianca teatrale durante la maggior parte delle loro esibizioni). Il nome JabbaWockeeZ deriva dal poema \"Jabberwocky\" di Lewis Carroll."}
{"id": "2582985", "revid": "219110", "url": "https://it.wikipedia.org/wiki?curid=2582985", "title": "Ponte delle Catene (Fornoli)", "text": "Il ponte delle Catene \u00e8 un ponte sul fiume Lima situato a Fornoli, frazione di Bagni di Lucca.\nStoria e descrizione.\nVenne edificato dal 1844 al 1860 su commissione del duca di Lucca Carlo Ludovico di Borbone e progetto di Lorenzo Nottolini. Si trattava di un'opera avveniristica per l'epoca. Il Duca la impose letteralmente al proprio architetto regio che, prima di redigere il progetto, dovette visitare personalmente simili architetture realizzate in Inghilterra. L'opera si basa sull'innovativo uso delle tecniche industriali del ferro, tramite la sospensione con le catene, e su un complesso meccanismo sotterraneo che tiene in tensione le catene stesse. Ci\u00f2 non imped\u00ec tuttavia di disegnare un'opera che rispondesse ai criteri estetici del classicismo allora dominante, con i due archi di trionfo che si trovano alle estremit\u00e0 del ponte. La data di inizio dei lavori ne fa uno dei pi\u00f9 antichi ponti in ferro dell'Europa continentale ancora esistenti. Il ponte delle Catene di Budapest fu iniziato negli stessi anni e terminato nel 1849. A Kiev, in Ucraina un ponte simile (Ponte Nicola) venne costruito sul Dnipro a partire dal 1848. Nel confinante Granducato di Toscana un ponte sospeso in ferro fu fatto realizzare al parco delle Cascine di Firenze dal Granduca Leopoldo, ma oggi esso non esiste pi\u00f9.\nCome quello di Budapest anche Il ponte di Fornoli venne minato dalla Wehrmacht nel 1944. L'esplosione provoc\u00f2 il danneggiamento del piano di calpestio che fu ripristinato solo dopo la guerra."}
{"id": "2582991", "revid": "17815", "url": "https://it.wikipedia.org/wiki?curid=2582991", "title": "Bandiera taiwanese", "text": ""}
{"id": "2582992", "revid": "17815", "url": "https://it.wikipedia.org/wiki?curid=2582992", "title": "Bandiera svizzera", "text": ""}
{"id": "2582996", "revid": "17815", "url": "https://it.wikipedia.org/wiki?curid=2582996", "title": "Bandiera svedese", "text": ""}
{"id": "2582997", "revid": "17815", "url": "https://it.wikipedia.org/wiki?curid=2582997", "title": "Bandiera statunitense", "text": ""}
{"id": "2582999", "revid": "1725819", "url": "https://it.wikipedia.org/wiki?curid=2582999", "title": "Madrid Arena", "text": "La Madrid Arena, conosciuta anche come Telef\u00f3nica Arena, \u00e8 un'arena coperta di Madrid, situata nei pressi del parco Casa de Campo.\nCostruita nel 2003, ha ospitato il torneo maschile di tennis Mutua Madrile\u00f1a Masters di Madrid da quell'anno fino al 2008. Ha una capacit\u00e0 massima di posti a sedere pari a .\nHa ospitato le partite interne del CB Estudiantes Madrid dal 2005 al 2010, quando la squadra si \u00e8 trasferita nuovamente al Palacio de Deportes de la Comunidad de Madrid. Quando viene configurato per ospitare le partite di basket la sua capacit\u00e0 di posti a sedere decresce fino a .\nTra il 7 e il 12 novembre del 2006, la Madrid Arena ha ospitato il Sony Ericsson WTA Tour Championships come anche, l'anno successivo, la seconda fase dell'europeo di basket.\nNel 2009 la cantante italiana Laura Pausini si \u00e8 esibita davanti al pubblico madrileno facendo registrare il tutto esaurito. il concerto \u00e8 stato filmato e inserito nel dvd \"Laura Live World Tour 09\"."}
{"id": "2583000", "revid": "17815", "url": "https://it.wikipedia.org/wiki?curid=2583000", "title": "Bandiera spagnola", "text": ""}
{"id": "2583001", "revid": "767487", "url": "https://it.wikipedia.org/wiki?curid=2583001", "title": "Xabier Etxebarria", "text": "Carriera.\nHa debuttato in Primera Divisi\u00f3n il 7 dicembre 2008 durante la partita Racing Santander-Athletic Bilbao (0-1)."}
{"id": "2583002", "revid": "17815", "url": "https://it.wikipedia.org/wiki?curid=2583002", "title": "Bandiera slovena", "text": ""}
{"id": "2583004", "revid": "158913", "url": "https://it.wikipedia.org/wiki?curid=2583004", "title": "Galleria d'arte", "text": "Una galleria d'arte \u00e8 uno spazio solitamente mantenuto da privati o associazioni dedicato all'esposizione di opere d'arte intese in senso ampio.\nClassificazione.\nUna prima classificazione \u00e8 tra:\nLe gallerie d'arte possono essere classificate in base al periodo storico delle opere trattate; una tra le possibili suddivisioni \u00e8 la seguente:\nLe demarcazioni possono comunque variare.\nAttivit\u00e0 e scopi.\nDalla pittura alla scultura, dalla fotografia alla videoarte, dalle installazioni artistiche ad elementi di design (arredamento, abbigliamento, accessori), una galleria d'arte pu\u00f2 presentare opere di un singolo artista oppure di vari autori. Le opere d'arte ivi esposte possono essere frutto di: acquisti, prestito per esposizione, donazioni (quest'ultimo caso in particolare per i musei e le gallerie d'arte pubbliche).\nUna galleria d'arte pubblica ha come scopo la diffusione della cultura, sia tramite esposizioni permanenti che eventuali mostre periodiche. Si pu\u00f2 finanziare attraverso: contributi pubblici, sponsor, eventuali ingressi a pagamento, eventuali proventi dalla vendita di materiali relativi alle opere esposte (cataloghi, libri, oggettistica) attraverso quegli spazi interni che sempre pi\u00f9 frequentemente vengono adibiti a scopo commerciale, ossia negozi comunemente chiamati con terminologia inglese \"museum shop\", \"book shop\" o \"gift shop\".\nGli stessi scopi vengono perseguiti nello spirito di galleria d'arte privata, che affianca un pi\u00f9 marcato aspetto commerciale per la necessit\u00e0 di sostenersi economicamente: caratteristica di una galleria d'arte privata - oltre che importante modalit\u00e0 di sostegno per la sua attivit\u00e0 - \u00e8 la possibilit\u00e0 per i visitatori di acquistare le opere esposte o alle quali il gallerista (direttore o responsabile della galleria) pu\u00f2 avere accesso. Anche per una galleria d'arte privata \u00e8 buona usanza organizzare mostre aperte al pubblico, per un'azione di sensibilizzazione culturale, per favorire la conoscenza degli autori e delle tendenze artistiche e la pubblicizzazione della galleria stessa.\nLe G.A.M..\nUn posto particolare meritano le G.A.M., sigla di gallerie d'arte moderna: hanno carattere pubblico e raccolgono un patrimonio artistico prevalentemente locale ma non solo. In Italia ne esistono diverse, ubicate nelle maggiori citt\u00e0 come Napoli Torino, Bologna, Roma, Milano e Venezia."}
{"id": "2583006", "revid": "17815", "url": "https://it.wikipedia.org/wiki?curid=2583006", "title": "Bandiera slovacca", "text": ""}
{"id": "2583011", "revid": "17815", "url": "https://it.wikipedia.org/wiki?curid=2583011", "title": "Bandiera siriana", "text": ""}
{"id": "2583014", "revid": "339392", "url": "https://it.wikipedia.org/wiki?curid=2583014", "title": "Ou Ali Ouhassu", "text": ""}
{"id": "2583015", "revid": "399", "url": "https://it.wikipedia.org/wiki?curid=2583015", "title": "Medicine non convenzionali", "text": ""}
{"id": "2583018", "revid": "39224", "url": "https://it.wikipedia.org/wiki?curid=2583018", "title": "Treno AV", "text": ""}
{"id": "2583019", "revid": "91792", "url": "https://it.wikipedia.org/wiki?curid=2583019", "title": "Chiesa di Santa Maria Assunta (Castelfranco Emilia)", "text": "La chiesa di Santa Maria Assunta \u00e8 l'edificio religioso principale di Castelfranco Emilia, situata lungo la via Emilia.\nStoria.\nLa chiesa fu costruita ta il 1226 e il 1232, quando Papa Gregorio IX autorizz\u00f2 il trasferimento della chiesa di Santa Maria di Ambliano all'interno delle mura di Borgo Franco; inizialmente presentava un'unica navata. Nel 1578 fu elevata dal Card. Gabriele Paleotti al grado di arcipretura plebanale e di vicariato foraneo. \nNel 1692 fu iniziata una nuova costruzione al fine di sostituire l'edificio ormai fortemente deteriorato. La nuova chiesa, terminata nel 1704, ha la forma attuale seppur sempre a navata unica. L'aggiunta delle due navate laterali, ad opera di don Luigi Crespellani, avvennero nei lavori di ristrutturazione tra il 1879 e il 1887; contestualmente ai lavori venne ingrandita l'abside, abbattuto il portico sul lato sud della costruzione e vennero aperte sulla facciata due nuove porte, in corrispondenza di ciascuna navata.\nNel 1914 l'architetto Edoardo Collamarini ridisegn\u00f2 la facciata. Il campanile, realizzato tra il 1692 ed il 1700, venne riedificato nel 1921. \nIl 5 dicembre 1987 la Chiesa viene consacrata dal card. Giacomo Biffi .\nDescrizione.\nLa facciata.\nSulla facciata attuale possiamo leggere dei versi della Bibbia tratta dal libro del Siracide (Sir 39,17 \u2013 24,19): \u201c\"Reginae Caelesti \u2013 Quasi rosa plantata super rivos \u2013 quasi oliva speciosa in campis\"\u201d (Alla Regina del Cielo \u2013 Bella: come rosa sbocciata sulle sponde dei fiumi \u2013 come pianta d'ulivo maestosa nei campi).\nInsieme all'Assunta di Guido Reni, la statua della Madonna del Voto innalzata sulla colonna a fianco della chiesa parrocchiale, lungo la via Emilia, \u00e8 uno dei simboli della citt\u00e0 di Castelfranco, e rappresenta uno dei segni della devozione popolare pi\u00f9 cari ai castelfranchesi. L'appellativo di Madonna del Voto deriva dal fatto che il monumento fu eretto in segno di ringraziamento nei confronti della Vergine, che aveva preservato Castelfranco dalla terribile pestilenza del 1630.\nL'interno.\nAi lati dell'altare maggiore, poste in due nicchie, si trovano le statue di \"Abramo\" (a destra), capostipite del popolo ebraico, e di \"Re Davide\" (a sinistra), capostipite della stirpe di Maria e Giuseppe. Le opere dovute alla mano di Filippo Scandellari (1717-1801) rappresentano uno dei momenti di maggiore felicit\u00e0 stilistica dell'autore e della scultura barocca di ambito bolognese.\nL'opera artistica di sicuro maggior pregio, \u00e8 il dipinto della \"Beata Vergine Maria Assunta in cielo\", opera del pittore bolognese Guido Reni. Tale quadro fu un dono del parroco Don Cristoforo Masini alla comunit\u00e0 parrocchiale. Il fratello del parroco scrisse in proposito: \u201c\"di Guido Reni \u00e8 la famosissima pittura dell'assunzione della Beata Vergine fatta fare nel 1627 dal dottor Cristoforo Masini, arciprete e vicario di detta terra e introdotta con solennissima processione ad\u00ec 16 maggio\"\". Nel 1797 Napoleone cerc\u00f2 di portarla in Francia. I castelfranchesi, consapevoli di ci\u00f2, sostituirono l'originale con una copia evitando cos\u00ec il furto dell'opera.\nL'altare dedicato a san Donnino.\nIl secondo altare sulla navata sinistra \u00e8 dedicato al patrono del paese: San Donnino. Nei pressi vi \u00e8 anche una statua raffigurante il santo realizzata dai fratelli Ballanti di Faenza, su commissione del Comune. Nel 1841, su richiesta dell'allora arciprete del paese, Don Marco Serrazanetti, tale statua fu donata alla parrocchia.\nSotto l'altare sono custodite le spoglie di donate dal Papa Benedetto XIV nel 1750 ai castelfranchesi membri della confraternita del suffragio, che si erano recati in pellegrinaggio a Roma."}
{"id": "2583020", "revid": "834", "url": "https://it.wikipedia.org/wiki?curid=2583020", "title": "Are You Experienced?", "text": ""}
{"id": "2583025", "revid": "79227", "url": "https://it.wikipedia.org/wiki?curid=2583025", "title": "Are You Experienced", "text": "Are You Experienced \u00e8 l'album di debutto della band inglese/americana The Jimi Hendrix Experience pubblicato nel 1967 nel Regno Unito e negli USA. L'album fin dalla sua pubblicazione si rivel\u00f2 un successo commerciale e di critica, raggiungendo nel 1967 il secondo posto nella classifica del Regno Unito quando i Beatles erano al primo posto con \"Sgt. Pepper's Lonely Hearts Club Band\". Viene considerato uno degli album di debutto migliori della storia del rock, arrivando ad essere posizionato al terzo posto nella classifica dei cento migliori album di debutto di tutti i tempi della rivista Rolling Stone.\nIl disco.\nProduzione.\nJimi Hendrix forma The Jimi Hendrix Experience in Inghilterra nel 1966, con l'aiuto dell'ex bassista e produttore degli Animals, Chas Chandler. La band \u00e8 formata, oltre da Hendrix alla chitarra e alla voce, da Mitch Mitchell alla batteria e da Noel Redding al basso. Il primo singolo pubblicato dal gruppo si intitola \"Hey Joe/Stone Free\" prodotto da Chas Chandler con l'etichetta della Polydor Records nel dicembre del 1966, mentre stavano lavorando al loro primo album. La band infatti inizia a lavorare all'album il 26 ottobre del 1966 e lo finir\u00e0 il 3 aprile del 1967, pubblicandolo con l'etichetta Track Records con la quale pubblic\u00f2 anche gli altri due singoli, \"Purple Haze/51st Anniversary\" nel marzo del 1967 e \"The Wind Cries Mary/Highway Chile\" nel maggio del 1967. L'album fu prodotto da Chas Chandler con l'ausilio del tecnico degli Olympic Studios, Eddie Kramer e con gli ingegneri del suono Dave Siddle ai De Lane Lea Studios e Mike Ross ai CBS studios. Durante l'inverno del 1966-1967 il gruppo intraprese un tour come band di supporto ai Walker Brothers, nel Regno Unito, e poi si esibirono in concerti nell'Europa nord-occidentale, facendo anche delle apparizioni TV. Questo contribui molto a far conoscere il gruppo e poi per la successiva pubblicazione dell'album.\nCopertina.\nLa copertina originale pubblicata dalla Track Records \u00e8 una foto del gruppo scattata da Bruce Fleming. Questa copertina venne utilizzata anche dalla Polydor Records per pubblicare l'album in Italia, Germania e Spagna, con l'aggiunta del nome \"Jimi Hendrix\" sopra il titolo dell'album. In Italia la scritta era di colore rosso mentre in Spagna di colore giallo. In Francia l'album fu pubblicato dalla Barclay Records, la quale scelse come copertina un'immagine raffigurante Jimi Hendrix mentre si esibiva dal vivo in uno show televisivo francese. La versione americana e canadese, pubblicata dalla Reprise Records, era completamente diversa da quella britannica ed europea, infatti venne utilizzata una foto scattata al gruppo dal fotografo Karl Ferris. La foto \u00e8 leggermente deformata e presenta una grafica molto psichedelica. Infine, in Sudafrica, dove ai tempi vigeva ancora l'apartheid, l'album fu pubblicato con una copertina che recava la sola scritta del nome del gruppo e del titolo del disco senza nessuna foto di Hendrix o degli altri componenti della band. La vista di un nero insieme a due bianchi, avrebbe creato scandalo tra gli acquirenti di etnia bianca.\nPubblicazione.\nPubblicato nel Regno Unito nel maggio 1967 senza l'inclusione dei tre singoli precedenti, come era normale fare allora in Inghilterra, il disco riscosse subito un notevole successo di pubblico e critica piazzandosi al secondo posto dietro ai Beatles nella classifica britannica, restando nella chart per ben otto mesi. In America l'album fu pubblicato dopo l'esibizione del gruppo al Monterey Pop Festival dove Jimi bruci\u00f2 la sua Fender Stratocaster. La Reprise Records decise di pubblicare l'album e quindi acquis\u00ec il materiale originale, remixandolo in formato stereo, cambiando l'ordine originale delle tracce e inserendo i singoli del gruppo che nell'album originale non erano presenti. La pubblicazione avvenne il 23 agosto 1967. Nel 1993 Alan Douglas produsse un'edizione del disco nel quale i primi sei brani erano i primi singoli pubblicati dal gruppo in ordine di pubblicazione, e poi a seguire le altre tracce nell'ordine originale dell'album britannico. Nel 1997 l'album venne rimasterizzato ed inseriti come tracce bonus i singoli.\nSuccessi e premi.\nL'album si aggiudica 1 disco d'oro e 4 dischi di platino. Nel 1987 la rivista statunitense \"Rolling Stone\" al suo ventesimo anniversario inserisce l'album al quinto posto nella classifica dei migliori album degli ultimi vent'anni, e poi nel 2003 la versione americana dell'album viene inserita al quindicesimo posto nella classifica dei 500 migliori album di tutti i tempi, \"The 500 Greatest Albums of All Time\". Nel 1994, \"Guitarist Magazine\" l'ha indicato come l'album dalle chitarre pi\u00f9 influenti di tutti i tempi.\nTracce.\nVersione USA.\nNella versione rimasterizzata del 1997 sono presenti anche le tracce \"Stone Free\", \"51st Anniversary\" e \"Highway Chile\"."}
{"id": "2583029", "revid": "399", "url": "https://it.wikipedia.org/wiki?curid=2583029", "title": "Medicina non convenzionale", "text": ""}
{"id": "2583031", "revid": "104458", "url": "https://it.wikipedia.org/wiki?curid=2583031", "title": "Curia Ducis", "text": ""}
{"id": "2583037", "revid": "439868", "url": "https://it.wikipedia.org/wiki?curid=2583037", "title": "Penco", "text": "Penco \u00e8 un comune del Cile della provincia di Concepci\u00f3n nella Regione del B\u00edo B\u00edo. Al censimento del 2002 possedeva una popolazione di 46.016 abitanti."}
{"id": "2583042", "revid": "628767", "url": "https://it.wikipedia.org/wiki?curid=2583042", "title": "Santa Juana", "text": "Santa Juana \u00e8 un comune del Cile della provincia di Concepci\u00f3n nella Regione del B\u00edo B\u00edo. Al censimento del 2002 possedeva una popolazione di 12.713 abitanti."}
{"id": "2583047", "revid": "1272592", "url": "https://it.wikipedia.org/wiki?curid=2583047", "title": "Tom\u00e9", "text": "Tom\u00e9 \u00e8 un comune del Cile della provincia di Concepci\u00f3n nella Regione del B\u00edo B\u00edo. Al censimento del 2002 possedeva una popolazione di 52.440 abitanti."}
{"id": "2583049", "revid": "287204", "url": "https://it.wikipedia.org/wiki?curid=2583049", "title": "The End (gruppo musicale)", "text": ""}
{"id": "2583051", "revid": "767487", "url": "https://it.wikipedia.org/wiki?curid=2583051", "title": "Alexander Veljanov", "text": "Biografia.\nHa studiato teatro a Monaco e Berlino ma nel 1991 ha interrotto gli studi per concentrarsi sulla carriera musicale, in particolare ai Deine Lakaien. Fino al 1993 \u00e8 stato anche membro del gruppo rock \"Run Run Vanguard\".\nIn seguito non si \u00e8 limitato a lavorare con i Deine Lakaien ma si \u00e8 dedicato anche a vari progetti collaterali e alla carriera di solista, nonch\u00e9 a collaborazioni con vari altri artisti e gruppi.\n\u00c8 estremamente riservato riguardo alla sua vita privata, che custodisce gelosamente; raramente parla di s\u00e9 nelle interviste e tuttora la sua data di nascita rimane misteriosa.\nNel suo ultimo album \"Porta Macedonia\" ha reinterpretato anche alcuni brani del celebre gruppo macedone dei Mizar."}
{"id": "2583053", "revid": "22229", "url": "https://it.wikipedia.org/wiki?curid=2583053", "title": "Lago d'Endine", "text": ""}
{"id": "2583054", "revid": "22229", "url": "https://it.wikipedia.org/wiki?curid=2583054", "title": "Roggie", "text": ""}
{"id": "2583056", "revid": "767487", "url": "https://it.wikipedia.org/wiki?curid=2583056", "title": "Alto Biob\u00edo", "text": "Alto Biob\u00edo \u00e8 un comune del Cile della provincia di Biob\u00edo nella Regione del B\u00edo B\u00edo. Al censimento del 2002 possedeva una popolazione di 52.440 abitanti.\nStoria.\nIl comune venne creato il 25 agosto 2003 dalla parte orientale del comune di Santa B\u00e1rbara."}
{"id": "2583060", "revid": "339392", "url": "https://it.wikipedia.org/wiki?curid=2583060", "title": "Pianura lombarda", "text": ""}
{"id": "2583061", "revid": "22229", "url": "https://it.wikipedia.org/wiki?curid=2583061", "title": "Canali irrigui", "text": ""}
{"id": "2583062", "revid": "812213", "url": "https://it.wikipedia.org/wiki?curid=2583062", "title": "Dialetti lombardi", "text": ""}
{"id": "2583069", "revid": "117888391", "url": "https://it.wikipedia.org/wiki?curid=2583069", "title": "P\u00e9ter N\u00e1das", "text": "Biografia.\nP\u00e9ter N\u00e1das nasce a Budapest nel 1942 \u2013 ha dichiarato che il suo primo ricordo risale all'et\u00e0 di due anni: un incendio in casa sua, mentre le bombe precipitano sulla citt\u00e0 \u2013, figlio di L\u00e1szl\u00f3, dirigente presso il Ministero delle Poste che si suicid\u00f2 nel 1958 a causa di un processo basato su false accuse di peculato, e di Kl\u00e1ra Tauber, operaia morta di cancro nel 1955. Rimasto orfano all'et\u00e0 di 16 anni, viene allevato dalla zia Magda.\nGi\u00e0 da adolescente, N\u00e1das comincia a leggere avidamente soprattutto classici russi, poi Thomas Mann, Proust, Musil, Moli\u00e8re, Shakespeare, e non da ultima la \"Bibbia\". Molto presto inizia la sua carriera come giornalista e fotografo presso il quotidiano \"Pest Megyei H\u00edrlap\", dove lavora dal 1965 al 1969. Tra la fine degli anni '60 e l'inizio degli anni '70, lavora anche come editor, lettore e drammaturgo. Dopo l'invasione sovietica della Cecoslovacchia, nel 1968, abbandona definitivamente la sua carriera giornalistica per dedicarsi unicamente a quella letteraria: soltanto l'anno prima, infatti, aveva pubblicato la sua prima raccolta di racconti \"A Biblia\" [\"La Bibbia\"]. \u00abMi sono licenziato e sono uscito, voltando le spalle al sistema, per salvare la mia anima\u00bb dichiarer\u00e0 in un'intervista. Dopo un altro paio di raccolte di racconti, nel 1977 N\u00e1das pubblica il suo primo romanzo \"Egy csal\u00e1dreg\u00e9ny v\u00e9ge\" [\"Fine di un romanzo familiare\"].\nLe sue opere gli causano alcuni problemi con le autorit\u00e0, ma malgrado il peso della censura, prosegue con tenacia la sua attivit\u00e0 letteraria, che non si \u00e8 ancora arrestata. Considerato uno dei maggiori scrittori ungheresi, P\u00e9ter N\u00e1das ha notevole fama in Germania e molti dei suoi libri sono tradotti in diversi Paesi. \"Eml\u00e9kiratok k\u00f6nyve\" [Libro di memorie] \u00e8 stato definito da Susan Sontag come \u00abil pi\u00f9 grande romanzo scritto nel nostro tempo e uno dei pi\u00f9 grandi libri del secolo\u00bb. Sempre la Sontag, tra le sue prime sostenitrici in Occidente, compara le sue opere alle coreografie innovative di Pina Bausch o ai brillanti lavori di Thomas Bernhard. N\u00e1das offre un'immagine di temperamento ed eleganza nella grande tradizione della letteratura europea. \u00c8 stato spesso paragonato a romanzieri del calibro di Thomas Mann, Robert Musil e Marcel Proust. Nel 1990 sposa Magda Salamon, sua compagna sin dal 1962. Vivono insieme a Gombosszeg, piccolo villaggio dell'Ungheria occidentale.\nNel 1993 \u00e8 eletto membro dell'Accademia ungherese di Lettere e Arti e nel 2006 dell'Accademia delle Arti di Berlino, l'anno seguente viene insignito dell'Ordine al merito della Repubblica ungherese. \nNel corso della sua carriera ha ricevuto numerosi premi tra i quali l'\u00d6sterreichischer Staatspreis f\u00fcr europ\u00e4ische Literatur (1991), il Leipziger Buchpreis zur europ\u00e4ischen Verst\u00e4ndigung (1995) e il Premio Franz Kafka (2003).\nLa sua ultima grande fatica letteraria \u00e8 il romanzo in tre volumi \"P\u00e1rhuzamos t\u00f6rt\u00e9netek\" [Storie parallele], pubblicato in Ungheria nel 2005. Il romanzo \"Libro di memorie\", pubblicato da Dalai editore nel 2012, \u00e8 la sua ultima opera tradotta in italiano."}
{"id": "2583074", "revid": "106456", "url": "https://it.wikipedia.org/wiki?curid=2583074", "title": "San Deodato", "text": "San Deodato pu\u00f2 riferirsi a vari personaggi venerati come santi:"}
{"id": "2583075", "revid": "287204", "url": "https://it.wikipedia.org/wiki?curid=2583075", "title": "La Cruz", "text": "La Cruz \u00e8 un toponimo che pu\u00f2 essere riferito a:"}
{"id": "2583077", "revid": "36426", "url": "https://it.wikipedia.org/wiki?curid=2583077", "title": "Pieve di San Pietro (San Pietro di Feletto)", "text": "La pieve di San Pietro \u00e8 l'edificio sacro pi\u00f9 importante nonch\u00e9 la parrocchiale di San Pietro di Feletto, in provincia di Treviso e diocesi di Vittorio Veneto; fa parte della forania di Conegliano.\nStoria.\nIl primo nucleo della chiesa risale a un'epoca compresa tra VIII e IX secolo, cosa che la fa, probabilmente, il pi\u00f9 antico edificio sacro dell'allora diocesi di Ceneda. L'edificio ancora esistente ebbe il suo sviluppo nell'XI secolo, quando prese forma l'attuale pieve.\nNei secoli seguenti la chiesa si svilupp\u00f2 e arricch\u00ec di un numero crescente di affreschi, fino al XVI secolo, quando aveva ormai raggiunto l'aspetto attuale.\nTutti i dipinti hanno beneficiato di un completo restauro tre 1998 e 2002, il quale consente oggi di godere delle suggestioni coloristiche originarie.\nIl 29 giugno 1873 alle ore 4:29 la chiesa sub\u00ec notevoli danni a causa di una scossa di terremoto con epicentro in provincia di Belluno, zona Cansiglio. Vi morirono 38 fedeli che seguivano la messa mattutina a causa del crollo di gran parte del tetto.\nDescrizione.\nSituata in posizione panoramica sui colli del Feletto, la pieve guarda verso Refrontolo e le Prealpi bellunesi. L'edificio si raggiunge direttamente dalla strada attraverso una scalinata, da cui si domina un vasto paesaggio ancora prevalentemente rurale.\nEsterno.\nL'edificio si presenta con una facciata a salienti, davanti alla quale si apre un ampio porticato del XIII secolo, sotto il quale sono custoditi cinque preziosi affreschi tardo-medioevali: \"Sant'Antonio Abate\", \"Vergine col Bambino\", \"Vergine con Santi\", \"Sacrificio di Caino e Abele\", \"Cristo della Domenica\"; in particolare quest'ultimo ha grande importanza artistica, essendo un'iconografia rarissima e qui meglio conservata che altrove: raffigura il Cristo sanguinante, a causa delle ferite infertegli da numerosi strumenti di lavoro, disposti intorno a lui e collegati attraverso strisce di sangue; questa iconografia, ben contestualizzata nel mondo agricolo e artigianale di San Pietro di Feletto, vuole comunicare il messaggio del terzo comandamento, secondo cui lavorare nel giorno dedicato a Dio comporta per il Cristo un secondo martirio; posta nel sottoportico, l'immagine fa da monito a ogni visitatore.\nA destra della facciata, in posizione autonoma sorge il campanile, struttura coeva in stile romanico, terminata da una cuspide cinquecentesca.\nAlle spalle dell'abside e sul lato sinistro della chiesa hanno luogo rispettivamente il cimitero e delle piccole cappelle sepolcrali.\nInterno.\nAll'interno, a tre navate, sono custoditi antichissimi affreschi, eseguiti e stratificatisi tra il XII e il XV secolo: una parte dei pi\u00f9 antichi, riportati alla luce nel XX secolo, \u00e8 ancora visibile nella parte sinistra della navata centrale e sopra l'arco dell'abside. Il catino absidale \u00e8 dominato da un grande \"Cristo Pantocratore tra la Vergine e San Pietro\" del XIII secolo.\nI restanti affreschi sono del XV secolo: tra essi quelli che fanno da cornice alla cappella di San Sebastiano, sovrastata da volta a crociera, all'innesto dei cui costoloni vi \u00e8 la mano di Cristo Pantocratore; qui \u00e8 la sede del fonte battesimale, inserita tra il colorato racconto delle vicende agiografiche di San Sebastiano, tra le quali degno di nota \u00e8 la raffigurazione, di grandi dimensioni, del \"Martirio\".\nsulla navata di sinistra in prossimit\u00e0 del presbiterio troviamo un interessante organo positivo, costruito da Domenico Gasperini da Montecarotto (AN) del 1706, ricostruito, restaurato e installato nel 1986 dal Maestro Alessandro Girotto. Concerto inaugurale del M. Severino Tonon"}
{"id": "2583080", "revid": "638792", "url": "https://it.wikipedia.org/wiki?curid=2583080", "title": "Blue Dragon (serie animata 2008)", "text": ""}
{"id": "2583084", "revid": "628767", "url": "https://it.wikipedia.org/wiki?curid=2583084", "title": "Antuco", "text": "Antuco \u00e8 un comune del Cile della provincia di Biob\u00edo nella Regione del B\u00edo B\u00edo. Al censimento del 2002 possedeva una popolazione di 3.908 abitanti."}
{"id": "2583087", "revid": "767487", "url": "https://it.wikipedia.org/wiki?curid=2583087", "title": "Cabrero (Cile)", "text": "Cabrero \u00e8 un comune del Cile della provincia di Biob\u00edo nella Regione del B\u00edo B\u00edo. Al censimento del 2002 possedeva una popolazione di 25.282 abitanti."}
{"id": "2583088", "revid": "628767", "url": "https://it.wikipedia.org/wiki?curid=2583088", "title": "Laja (Cile)", "text": "Laja \u00e8 un comune del Cile della provincia di Biob\u00edo nella Regione del B\u00edo B\u00edo. Al censimento del 2002 possedeva una popolazione di 22.404 abitanti."}
{"id": "2583089", "revid": "114385000", "url": "https://it.wikipedia.org/wiki?curid=2583089", "title": "Oscillum", "text": "L'oscillum (diminutivo del termine latino \"osculum\", a sua volta derivato da \"os\", per \u00abvolto\u00bb) era un tipo di piccola scultura, rappresentante una testa, che in epoca romana veniva appesa come dono votivo alle fronde degli alberi in occasione di alcune feste, come le \"sementivae feriae\", o feste della semina, o nelle \"paganalia\", feste dei \"pagi\", o villaggi di campagna, in particolare in onore del dio Bacco.\nDurante i \"Compitalia\", feste in onore dei Lari, venivano appese figurine in legno che rappresentavano gli schiavi e i bambini della famiglia.\nIn seguito divennero decorazioni utilizzate negli interni delle case o nei giardini e si trovano anche in forma di piccoli dischi a rilievo, o anche di piccole placche rettangolari, scolpiti su entrambi i lati. Sono in genere in pietra o in terracotta, ma se ne conoscono anche in pasta vitrea.\nSono talvolta rappresentati, insieme ad altre sculture decorative, negli affreschi che raffigurano giardini. Vi venivano raffigurate scene o figure mitologiche o di genere.\nPoich\u00e9 oscillavano al vento, dal nome dell'oggetto \u00e8 derivato il verbo latino \"oscillare\", dal quale deriva il corrispondente italiano."}
{"id": "2583092", "revid": "96758", "url": "https://it.wikipedia.org/wiki?curid=2583092", "title": "Mitsurugi Hiten", "text": ""}
{"id": "2583095", "revid": "729019", "url": "https://it.wikipedia.org/wiki?curid=2583095", "title": "Stazione di Bellinzago", "text": "La stazione di Bellinzago \u00e8 una fermata ferroviaria posta sul tronco comune alle linee Arona-Novara e Luino-Novara, ubicata nell'omonimo comune.\nLa gestione degli impianti \u00e8 affidata a Rete Ferroviaria Italiana che classifica la stazione nella categoria \"Bronze\".\nStruttura ed impianti.\nIl piazzale \u00e8 dotato del solo binario di corsa, la cui banchina \u00e8 interrotta da un passaggio a livello.\nIl fabbricato viaggiatori si compone di due livelli interamente chiusi al pubblico. L'edificio \u00e8 in muratura ed \u00e8 tinteggiato di bianco. La struttura si compone di due finestre rettangolari al primo piano e tre al secondo.\nAccanto al fabbricato viaggiatori c'\u00e8 un corpo minore ad un solo piano, anch'esso chiuso al pubblico.\nSul lato binari \u00e8 presente una pensilina in metallo.\nLa pianta del fabbricato \u00e8 rettangolare.\nMovimento.\nIl servizio passeggeri \u00e8 svolto da parte di Trenitalia (controllata del gruppo Ferrovie dello Stato) per conto della Regione Piemonte.\nLa fermata \u00e8 servita da sette coppie di treni regionali della direttrice Novara-Arona nei giorni feriali."}
{"id": "2583096", "revid": "1798099", "url": "https://it.wikipedia.org/wiki?curid=2583096", "title": "Shu (Blue Dragon)", "text": ""}
{"id": "2583097", "revid": "110157", "url": "https://it.wikipedia.org/wiki?curid=2583097", "title": "Chiesa di Santa Caterina (Teramo)", "text": "La chiesa di santa Caterina \u00e8 un luogo di culto cattolico che si trova nel centro storico della citt\u00e0 di Teramo, in Abruzzo, ed apre la sua facciata alla fine d'un vicolo, con omonima denominazione, stretto, appartato e lastricato da ciottoli di fiume, lungo Corso Cerulli. La chiesa \u00e8 una cappella privata appartenente alla locale famiglia Castelli ed \u00e8 aperta ai fedeli solo pochi giorni all'anno per la celebrazione dei tridui che precedono il 25 novembre, ricorrenza della festa calendariale della martire d'Alessandria. L'edificio religioso \u00e8 considerato tra i pi\u00f9 antichi e, per le sue modeste dimensioni, \u00e8 anche annoverato tra le chiese pi\u00f9 piccole della cittadina abruzzese. Custodisce al suo interno altari di notevoli dimensioni, rispetto alle proporzioni modeste del vano sacro, arricchiti da opere d'arte di buona fattura.\nIl culto della santa, decapitata dopo che la ruota dentata che doveva stritolarla si incepp\u00f2, \u00e8 molto sentito e, come scrive Luigi Ponziani: \u00ab\"ancor oggi fa vivere tra i teramani l'antica confidenza con la vergine d'Alessandria\"\u00bb. \u00c8 diffuso e legato principalmente alla devozione popolare delle ragazze in et\u00e0 da marito che fanno \"\"girare la ruota\u201d\", compiendo il gesto di percorrere con il dito il cerchio disegnato della ruota scolpita nella lapide posta sul muro a destra dell'ingresso, mentre rivolgono le loro richieste. Altre fanno girare, mediante una manovella, la ruota di legno di noce, ricoperta da un cerchio di ferro dentato, che si trova vicino alla statua che ritrae la martire.\nLe giovani rivolgendo le loro preghiere chiedono un felice matrimonio, le sterili richiedono la gravidanza, le partorienti un felice esito del parto.\nStoria.\nLa chiesa fu edificata intorno al IX secolo, periodo successivo a quello in cui cominci\u00f2 a diffondersi in Occidente il culto di santa Caterina. Secondo alcuni fu una cappella della Antica cattedrale di Santa Maria Aprutiensis. Lo storico teramano Muzio Muzii la cita come esistente gi\u00e0 all'inizio del Trecento e la rapporta al diffondersi nella regione del movimento domenicano femminile ponendola in correlazione con la fondazione del monastero delle Domenicane di santa Caterina di Sulmona avvenuta nell'anno 1325. In tempi successivi, notizie sul culto della santa e la considerazione per questa chiesa sono riportate negli statuti del comune di Teramo del 1440 dove si legge che la ricorrenza, da celebrarsi il giorno 25 novembre, \u00e8 prescritta tra le feste comandate. Verso la fine del Cinquecento il vescovo Giulio Ricci la destin\u00f2 alle pertinenze dei Padri della Dottrina Cristiana, congregazione clericale presente nella citt\u00e0 abruzzese gi\u00e0 prima del 1583. In seguito alla partenza di questi affidatari il vescovo Vincenzo Bugiatti da Montesanto decise di annetterla alla propriet\u00e0 del seminario, chiuso nel 1603, costituita dalle cosiddette \u00ab\"case di San Getulio\"\u00bb di pertinenza dell'Antica Cattedrale. Menzione della chiesa si ritrova anche in due atti di ultima volont\u00e0 del 1591 in cui i testatori elargiscono lasciti alla locale chiesa di san Domenico, al Collegio della Dottrina Cristiana e dispongono di essere sepolti all'interno della chiesa di santa Caterina. Questo lascia presupporre che la porzione del rialzo della pavimentazione vicina alla parete di fondo fu utilizzata come ambiente idoneo alle sepolture. Nel 1648 si ritrova nominata anche in un altro atto testamentario. Nell'anno 1610 il papa Paolo V, mediante un breve apostolico, la assegn\u00f2 con i relativi beni alla mensa vescovile. L'edificio religioso divenne propriet\u00e0 privata della famiglia Castelli nel 1649, con Venanzio Castelli, membro della \"Societ\u00e0 Economica\" di Teramo, che per lascito testamentario la ricevette in juspatronato. Altre informazioni che ne ricordano i passaggi di propriet\u00e0 si desumono dal catasto del comune di Teramo del 1644 e dal catasto napoleonico del 1809. Sul finire del Settecento il vescovo Luigi Maria Pirelli, dopo averla sottoposta a lavori di ampliamento e restauro, la cedette al Seminario Aprutino e nel 1803 ne dispose il rifacimento che la connot\u00f2 delle caratteristiche architettoniche ancora oggi presenti. Da questo intervento furono esclusi il piccolo portale gi\u00e0 esistente ed altri elementi che testimoniano successivi lavori di conservazione.\nL'esterno.\nLa facciata, stretta tra le case, si mostra realizzata con una cortina muraria, molto simile a quella della vicina chiesa di san Luca, composta da materiale misto, ordinato con discreta cura, costituito da pietre grezze provenienti dai fiumi che attraversano la citt\u00e0, e frammenti di mattoni, tra i quali si trova un modesto resto di epoca romana. La parete d'ingresso \u00e8 aperta dal piccolo portale ad arco ogivale, preceduto da tre gradini, e da una finestra a tutto sesto, chiusa da una vetrata policroma, impostata su una mensola costituita da un frammento di epoca altomedievale che mostra scolpita una decorazione fogliare.\nSia il portale e sia la finestra, tra i quali \u00e8 posta una croce di ferro, sono stati realizzati con blocchi squadrati di pietra, provenienti dal vicino paese di Civitella del Tronto, incassati allo stesso livello del muro secondo l'uso dell'edilizia teramana del XIV secolo. Questo tipo di posa in opera era caratteristica delle abitazioni private descritte da Francesco Savini. I tratti edilizi della chiesa che ricalcano l'uso di costruzione delle civili abitazioni e la posizione dell'ingresso, sulla parete longitudinale, aprono all'ipotesi che il vano interno in origine avesse una diversa destinazione, tuttavia, continuando ad osservare la parete, si scopre, sulla porzione di sinistra rispetto all'ingresso, una piccola finestra a feritoia, ora tamponata, che si apre a met\u00e0 dell'altezza del muro. La fenditura, l'ordinata composizione delle pietre sagomate ed il culmine ad arco ribassato, realizzato con una pietra monoblocco, che ne costruiscono il contorno della luce, lasciano spazio all'ipotesi che vi fu un utilizzo anteriore a quello del 1300, e lasciano supporre che la finestra appartenne ad un ambiente, forse anche una possibile aula sacra, dal piano di calpestio pi\u00f9 basso, rispetto a quello di oggi, che avrebbe potuto corrispondere alla base dei pilastri che sorreggono l'arcone visibile nella parete di fondo della chiesa. \nIl prospetto termina con una gronda in legno che nei documenti medievali della citt\u00e0 era chiamata \"trasanna\".\nLa parete \u00e8 arricchita da altri interessanti elementi quali due blocchi di pietra, figurati con simboli e recanti iscrizioni, scalpellate in grafica gotica elaborata, che provengono da un muro esterno di una casa dallo stesso vicolo, qui incassati dopo l'anno 1907. Come riporta Marcello Sgattoni, lo storico teramano Francesco Savini li descrisse prima del loro spostamento interpretando il possibile significato delle figure e delle lettere che vi sono riprodotte. Attribu\u00ec al simbolo dell'incudine col martello, preceduto dalla lettera \"S\", sormontata da una croce, e dalla lettera \"E\", la lettura di un'immagine riferibile al lavoro di un fabbro, interpretando la lettura delle cifre come \"Sanctus Eligius\", protettore degli artigiani che ferrano i cavalli. L'autore, inoltre, manifesta il dubbio che la lettera che egli stesso interpreta come \"E\" potrebbe essere anche una \"C\" o una \"G\" e precisa che potrebbe essere decifrata anche come \"Sancta Catherine\" o \"Georgii Societas\".\nNei documenti dell'Abruzzo Teramano alle lettere \"S G\" \u00e8 attribuito il significato di \"Sanctus Getulius\", da correlarsi come riferimento alle \"case di San Getulio\", fabbriche appartenenti all'Antica Cattedrale poi destinate a seminario dal vescovo Montesanto.\nSull'altra pietra \u00e8 riprodotta una ruota dentata ad otto raggi, con alla base la lettera \"S\", che potrebbe essere riferita alla martire cui \u00e8 dedicata la chiesa.\nL'altra parete longitudinale esterna si affaccia sugli scavi archeologici di piazza Sant' Anna. La sua murazione mostra stratigrafie di lavori di consolidamento e rifacimento che rivelano interventi eseguiti in tempi posteriori a quelli avvenuti sulla parete d'ingresso. Per buona parte si presenta compatta ed omogenea realizzata con l'impiego di pietre di fiume e di laterizi ed \u00e8 aperta da due finestre databili tra il XVII \u2013 XVIII secolo.\nL'interno.\nL'interno \u00e8 costituito da un'unica aula (m. 6,50 x 13,40) coperta da un soffitto a capriate rifatto nel XVIII secolo. Subito dopo l'ingresso si trova una piccola acquasantiera, ottenuta dal riadattamento di pezzi di epoca altomedievale. Sulla parete di destra, rispetto all'ingresso, vi \u00e8 un primo altare, databile intorno al 1803, con colonne laterali sovrastate da piccoli angeli, decorato da un emblema in stucco, sul quale compaiono due stemmi, sormontato da un ovale che ritrae, in bassorilievo, santa Caterina. Uno dei due stemmi potrebbe rappresentare quello della famiglia Castelli. Al centro fra le colonne campeggia la pala d'altare costituita da una tela della fine del Seicento che ritrae santa Caterina, santa Lucia e papa Silvestro I. L'accostamento iconografico della rappresentazione, piuttosto originale ed inconsueto, fu determinato con buona probabilit\u00e0 dalla scelta devozionale del committente. Sulla stessa parete, dopo l'altare, si mostra la lastra tombale di Luzio Tuzii, procuratore del Collegio dei Padri della Dottrina Cristiana, uomo appartenente ad una delle famiglie pi\u00f9 vista della citt\u00e0 di Teramo. La lapide assume importanza poich\u00e9 reca scolpita la ruota del martirio di santa Caterina che le giovani ragazze toccano con le mani per invocare il suo ausilio affinch\u00e9 esaudisca le loro richieste.\nLa parete di fondo mostra l'arco in laterizio e, in un angolo, la colonnina che regge un capitello incavato utilizzato, in passato, come acquasantiera. Lo storico teramano Niccola Palma, nel ricordare che la chiesa fu anche sede del Collegio dei padri della dottrina cristiana, ritiene che in questa parete fu aperta una seconda porta di accesso, comunicante con i fabbricati che vi si trovano addossati, da utilizzare come varco di comunicazione con l'interno dell'aula.\nSull'altra parete longitudinale si trova la pietra tombale di Nicola Tomacelli posta da Gesualdo Castelli, figlio di Venanzio, che ricevette lo juspatronato. Segue un secondo altare, diametralmente opposto e coevo a quello del 1803, che accoglie la statua in terracotta policroma di papa Silvestro I, vestito con abiti pontificali e triregno, seduto sul trono mentre con la mano destra stringe il pastorale e con la sinistra le Sacre Scritture poggiate sul ginocchio. Proseguendo si trova anche la lapide con lo stemma della famiglia Castelli che reca la scritta: \u00abCHIESIUOLA DI SANTA CATERINA DI PATRONATO DEL SIG(NO)RE GESUALDO CASTELLI DI TERAMO ANNO 1876\u00bb.\nA sinistra dell'ingresso si eleva l'altare maggiore della chiesa, non dissimile per composizione dagli altri presenti, ma di dimensioni maggiori. Qui era posta una statua di santa Caterina, ora sostituita da una tela che la ritrae con angeli eseguita nel 1779 dal maestro fermano Vincenzo Tudini, come riportato: \u00abVINCENZO TVDINI PINXIT 1779\u00bb. Ai lati dell'altare vi sono le due porte, in legno dipinto e decorato, che accedono alla sacrestia rischiarata dalla luce di una finestrella. Quest'ambiente, di modeste dimensioni, (m. 6,50 x 3,80), coperto da una volta di crociere ribassate \u00e8 contenuto in una torretta, edificata in epoca successiva a quella della chiesa, che al secondo piano \u00e8 utilizzata per civile abitazione."}
{"id": "2583099", "revid": "372624", "url": "https://it.wikipedia.org/wiki?curid=2583099", "title": "Parco Tor Tre Teste-Alessandrino", "text": ""}
{"id": "2583122", "revid": "91529595", "url": "https://it.wikipedia.org/wiki?curid=2583122", "title": "Piazzo", "text": ""}
{"id": "2583124", "revid": "386119", "url": "https://it.wikipedia.org/wiki?curid=2583124", "title": "Batich", "text": ""}
{"id": "2583131", "revid": "26914665", "url": "https://it.wikipedia.org/wiki?curid=2583131", "title": "Il fatto quotidiano", "text": ""}
{"id": "2583132", "revid": "26914684", "url": "https://it.wikipedia.org/wiki?curid=2583132", "title": "Il Fatto quotidiano", "text": ""}
{"id": "2583135", "revid": "122937021", "url": "https://it.wikipedia.org/wiki?curid=2583135", "title": "Genoa Cricket and Football Club 1919-1920", "text": "Questa voce raccoglie le informazioni riguardanti il Genoa Cricket and Football Club nelle competizioni ufficiali della stagione 1919-1920.\nStagione.\nLa stagione 1919-1920 \u00e8 la prima che si svolge dal termine della prima guerra mondiale. Alla presidenza del club vi \u00e8 Guido Sanguineti e alla guida tecnica del club torna William Garbutt che durante i tornei di guerra era stato sostituito da Thomas Coggins.\nTra i vari caduti della grande guerra vi sono due protagonisti dell'ultimo trionfo \"rossoblu\", Claudio Casanova e Adolfo Gnecco.\nHanno lasciato il club, tra gli altri, anche Percy Walsingham, Edoardo Mariani e Felice Berardo mentre tra gli ingaggi vi \u00e8 da registrare l'arrivo di Ottavio Barbieri, che negli anni seguenti diverr\u00e0 colonna insostituibile del sodalizio genovese.\nIn campionato, superati facilmente il campionato ligure e il girone semifinale A, otterr\u00e0 solo il terzo posto e ultimo nel gironcino finale, alle spalle di Juventus e dei campioni dell'Inter.\nMaglie.\nLa maglia per le partite casalinghe presentava i colori attuali (anche se la dicitura ufficiale era rosso granato e blu) ma a differenza di oggi il blu era posizionato a destra.\nLa seconda maglia era la classica maglia bianca con le due strisce orizzontali rosso-blu sormontate dallo stemma cittadino.\nOrganigramma societario.\nArea direttiva\nArea tecnica"}
{"id": "2583136", "revid": "767487", "url": "https://it.wikipedia.org/wiki?curid=2583136", "title": "DFB-Pokal 1964-1965", "text": "La DFB-Pokal 1965 fu la 22\u00aa edizione della coppa. 32 squadre si sfidarono nei 5 turni della coppa. In finale il sconfisse l'Alemannia Aachen 2\u20130."}
{"id": "2583139", "revid": "122943885", "url": "https://it.wikipedia.org/wiki?curid=2583139", "title": "Irtio", "text": "Nella mitologia greca, Irtio (o Irzio) \u00e8 un capitano misio, menzionato da Omero tra gli alleati di Priamo al tempo della guerra di Troia. L\"Iliade\" cita altri due capitani misi, i due fratelli Cromio ed Ennomo, ricordandoli nel Catalogo Troiano al libro II.\nIl mito.\nOrigini.\nIrtio \u00e8 descritto come capo misio figlio di Girtia nel libro XIV dell\"Iliade\". Il fatto che non venga citato precedentemente insieme agli altri due condottieri Cromi ed Ennomo lascia supporre che il suo nome sia stato aggiunto successivamente nel poema, probabilmente a causa di una dimenticanza; \u00e8 per\u00f2 possibile che Irtio sottostasse ai due personaggi gi\u00e0 citati e che quindi, svolgendo un ruolo minore (forse il luogotenente), Omero abbia preferito non menzionarlo prima: oppure che egli fosse stato da pochissimo elevato al rango di condottiero; o ancora che fosse appena arrivato a Troia. I Misi erano alleati dei Troiani, in quanto il loro re Telefo era parente di Priamo: questi per\u00f2 non pot\u00e9 scendere direttamente in campo contro gli Achei, memore di essere stato risanato da Achille, che in precedenza l'aveva ferito in battaglia quando per sbaglio la flotta achea aveva invaso le sue terre.\nMorte.\nIrtio cadde in battaglia ucciso da Aiace Telamonio, allorch\u00e9 gli Achei, incoraggiati da Poseidone, sceso in battaglia per annientare i Troiani, si precipitarono sul campo di battaglia incalzando e sterminando senza piet\u00e0 le file nemiche, demotivate tra l'altro dall'assenza di Ettore."}
{"id": "2583140", "revid": "671029", "url": "https://it.wikipedia.org/wiki?curid=2583140", "title": "Genoa Cricket and Football Club 1920-1921", "text": "Questa pagina raccoglie i dati riguardanti il Genoa Cricket and Football Club nelle competizioni ufficiali della stagione 1920-1921.\nStagione.\nTornano tra le file del Genoa Edoardo Mariani e l'inglese Percy Walsingham mentre lascia il club il bomber Aristodemo Santamaria, trasferitosi alla Novese.\nIn campionato il \"Grifone\" si piazza al secondo posto della Prima Categoria Ligure 1920-21, dietro all'Andrea Doria, lasciando il titolo di campioni regionali ai \"biancoblu\".\nRaggiunte comunque le semifinali, non supera il girone A, chiuso dietro al .\nMaglie.\nLa maglia per le partite casalinghe presentava i colori attuali (anche se la dicitura ufficiale era rosso granato e blu) ma a differenza di oggi il blu era posizionato a destra.\nLa seconda maglia era la classica maglia bianca con le due strisce orizzontali rosso-blu sormontate dallo stemma cittadino.\nOrganigramma societario.\nArea direttiva\nArea tecnica"}
{"id": "2583141", "revid": "122478984", "url": "https://it.wikipedia.org/wiki?curid=2583141", "title": "Desossiribonucleasi", "text": "Vengono definiti desossiribonucleasi (o anche DNasi) tutti quegli enzimi appartenenti alla classe delle transferasi che catalizzano la reazione di idrolisi dei legami fosfodiesterici dei desossiribonucleotidi, permettendo cos\u00ec la liberazione di mononucleotidi.\nEsistono diversi tipi di desossiribonucleasi, che differiscono tra loro per il tipo di specificit\u00e0 per il substrato sul quale insistono. Si possono infatti riconoscere esodesossiribonuclesi (un tipo di esonucleasi), che agiscono sulle parti terminali dei ribonucleotidi, altri invece agiscono all'interno della catena, come le endodesossiribonuclesi (un tipo di endonucleasi)."}
{"id": "2583143", "revid": "15756", "url": "https://it.wikipedia.org/wiki?curid=2583143", "title": "Lonchopteridae", "text": "Lonchopteridae , \u00e8 una piccola famiglia di insetti dell'ordine dei Ditteri (Brachycera: Cyclorrhapha), comprendente specie maggiormente diffuse nel continente eurasiatico. Sono noti in inglese con i nomi comuni \"spear-winged flies\" (\"mosche dalle ali lanceolate\") e \"pointed-winged flies\" (\"mosche dalle ali appuntite\") per la particolare forma dell'ala.\nDescrizione.\nGli adulti sono insetti di piccole dimensioni, con corpo lungo 2-5 mm, con livrea di colore bruno-giallastro, recante macchie pi\u00f9 scure. Le caratteristiche morfologiche pi\u00f9 significative consistono nel tegumento, grabro ma provvisto di setole lunghe e robuste sul capo, sul torace e sulle zampe, e, soprattutto, nella forma delle ali, ellittiche e lanceolate, con apice alquanto acuto.\nIl capo \u00e8 largo, dicoptico in entrambi i sessi, con occhi di moderato sviluppo e tre ocelli. Le antenne sono brevi, hanno il terzo antennomero di forma globosa, leggermente pi\u00f9 grande dei due antennomeri basali, e uno stilo filiforme (arista) inserito in posizione apicale; l'arista \u00e8 composta da tre segmenti, di cui i due prossimali sono molto brevi. La chetotassi del capo \u00e8 caratterizzata dalla presenza di due setole interfrontali, sopra l'inserzione delle antenne, due paia di setole verticali e altre sulla regione clipeale e subgenuale. L'apparato boccale \u00e8 di tipo succhiante-lambente, con labbro superiore breve e diritto e labbro inferiore carnoso. Le mascelle hanno le lacinie stilettiformi, pi\u00f9 brevi del labbro superiore, e palpi uniarticolati, di forma clavata e ricurva, rivolti anteriormente a ridosso del clipeo.\nIl torace ha un profilo subrettangolare alla vista dall'alto e marcatamente convesso sul dorso, alla vista laterale, nella regione anteriore. La chetotassi \u00e8 composta da setole acrosticali allineate su due serie simmetriche, ben distinte dalle dorsocentrali. Altre setole sono disposte ai lati del mesonoto e sul margine posteriore dello scutello. Le zampe sono di tipo cursorio, moderatamente lunghe e robuste, disseminate di setole rade sui femori e sulle tibie. Femori posteriori ingrossati e tarsi sottili nelle femmine, leggermente ingrossati nei maschi, composti da cinque segmenti progressivamente pi\u00f9 brevi dal basale al terminale. Le ali sono ben sviluppate in lunghezza ed hanno una caratteristica forma a punta di lancia, dovuta all'apice acuto, al profilo approssimativamente simmetrico del margine costale e di quello posteriore e al profilo ristretto alla base. Il lobo anale ha un profilo ottuso e poco pronunciato, l'alula \u00e8 assente. In posizione di riposo sono ripiegate orizzontalmente sull'addome e reciprocamente sovrapposte.\nLa nervatura alare \u00e8 caratterizzata dalla marcata evidenza delle vene longitudinali a scapito di quelle trasversali, queste ultime concentrate alla base dell'ala. Altra caratteristica \u00e8 il dimorfismo sessuale che interessa la conformazione del sistema cubito-anale. La costa si estende per l'intero margine e la subcosta \u00e8 breve e poco evidente, confusa con il ramo anteriore della radio e terminante sulla costa.\nLa radio si divide in tre rami, di cui, quello anteriore (R1) \u00e8 breve e confluisce sul margine costale entro la met\u00e0 prossimale. La base del settore radiale \u00e8 breve e si divide in due lunghe vene, R2+3 e R4+5 che hanno un percorso parallelo e tendono a convergere in corrispondenza dell'apice dell'ala. La media si suddivide in tre rami (M1, M2 e M4), confluenti sul margine posteriore, con biforcazione M1+2 posizionata nella zona mediana dell'ala. Manca la vena trasversa mediale, perci\u00f2 non \u00e8 presente la cellula discale.\nLa cubito \u00e8 breve e confluisce sull'anale in corrispondenza della base dell'ala, formando un ramo comune A1+CuA piuttosto lungo. La conformazione di questo tratto terminale differenzia morfologicamente i due sessi: nel maschio, il tratto A1+CuA \u00e8 libero e termina raggiungendo il margine posteriore o interrompendosi prima; nella femmina assume un percorso parallelo al margine posteriore e confluisce sull'ultimo ramo della media (M4). La vena trasversa radio-mediale \u00e8 posizionata entro il terzo basale dell'ala e assume un percorso marcatamente obliquo, dirigendosi verso la base dell'ala per confluire sul tratto basale della media. La medio-cubitale ha un percorso parallelo a quello della radio-mediale e origina dalla base della media. In virt\u00f9 della posizione e della conformazione delle vene trasversali, le cellule basali e la \"cup\" hanno un ridotto sviluppo, contenuto nella base dell'ala, e una forma acuta all'estremit\u00e0 distale: la prima basale \u00e8 pi\u00f9 lunga delle altre due.\nL'addome \u00e8 relativamente breve, composto da sei uriti apparenti. Gli ultimi uriti della femmina sono telescopici e organizzati a formare l'ovopositore di sostituzione. L'ipopigio dei maschi subisce la rotazione assiale di 180\u00b0 e la retroflessione portandosi sotto gli uriti pregenitali.\nLa larva \u00e8 apoda e acefala, appiattita in senso dorso-ventrale e, vista dall'alto, di profilo fusiforme e pi\u00f9 sottile nell'estremit\u00e0 cefalo-toracica. I due segmenti meso- e metatoracico e i sei segmenti addominali presentano i tergiti fortemente sclerificati. Presenta tre paia di processi simili a setole, di cui due toracici e uno posizionato sull'ultimo segmento addominale.\nBiologia.\nI Lonchopteridae sono associati ad ambienti umidi e si rivengono comunemente in luoghi ombrosi, presso corsi d'acqua e stagni in ambienti forestali o anche sui prati. Le larve sono associate a substrati organici umidi in decomposizione ed hanno un regime dietetico saprofago e micetofago.\nUn aspetto particolare osservato in questa famiglia, nelle specie a pi\u00f9 larga distribuzione (\"L. furcata\" e \"L. lutea\") \u00e8 la rarefazione dei maschi: in \"L. lutea\" il fenomeno della rarefazione dei maschi si verifica in specifici contesti geografici e sarebbe dovuto ad un prolungamento del ciclo vitale delle femmine, che ad elevate altitudini diventerebbe biennale, mentre in \"L. furcata\" la rarefazione \u00e8 dovuta ad un'elevata frequenza della riproduzione per partenogenesi telitoca.\nSistematica.\nInsetti tipicamente primitivi, nell'ambito dei Cyclorrhapha, i Lonchopteridae sono stati tradizionalmente inclusi nel gruppo degli Aschiza. Sulla base delle correlazioni filogenetiche, la famiglia \u00e8 inclusa, secondo la divisione tassonomica adottata per i Ciclorrafi inferiori, nella superfamiglia dei Phoroidea o in quella dei Platypezoidea \"sensu lato\".\nPer lungo tempo la famiglia Lonchopteridae \u00e8 stata considerata come comprendente il solo genere \"Lonchoptera\", dopo aver risolto le sinonimie di \"Musidora\" e \"Dipsa\". A \"Lonchoptera\", nell'ultimo decennio del XX secolo, si sono aggiunti altri tre generi esistenti (compresa una sinonimia) e due estinti. Sono state infine risolte diverse sinonimie, nell'ambito di \"Lonchoptera\", riducendo sensibilmente il numero di specie. Allo stato attuale la famiglia comprende quasi 60 specie, in gran parte appartenenti al genere \"Lonchoptera\":\nSotto l'aspetto evolutivo, la famiglia \u00e8 una delle pi\u00f9 primitive fra i Brachiceri superiori e fa parte del primo flusso evolutivo dei Ciclorrafi che si \u00e8 protratto nel corso del Cretaceo. Le specie fossili attribuite a questa famiglia sono state descritte da Grimaldi &amp; Cumming (1999) e classificate in due generi estinti, \"Lonchopterites\" (\"Lonchopterites prisca\" ) e \"Lonchopteromorpha\" (\"Lonchopteromorpha asetocella\" ). Entrambi i fossili sono stati rinvenuti nell'ambra del Libano e risalgono perci\u00f2 al Cretaceo inferiore.\nDistribuzione.\nIl genere \"Lonchoptera\" ha un'ampia distribuzione nel mondo, con un maggior grado di biodiversit\u00e0 nell'emisfero boreale. \u00c8 rappresentato principalmente nel Paleartico e nella regione orientale, con espansioni nel Neartico e nella regione afrotropicale. La specie \"Lonchoptera bifurcata\" \u00e8 praticamente cosmopolita, essendo stata introdotta anche nelle regioni neotropicale e australasiana. L'ampia diffusione di \"L. bifurcata\" \u00e8 dovuta agli scambi commerciali e al trasporto di derrate alimentari fresche, che facilita l'introduzione accidentale della specie, e alla partenogenesi, che facilita l'insediamento della stessa nei nuovi ambienti. Ampia diffusione ha avuto anche \"Lonchoptera lutea\", il cui areale comprende il Paleartico e la regione orientale.\nAreali pi\u00f9 circoscritti hanno invece gli altri due generi: \"Neolonchoptera\", con la sua unica specie, \u00e8 segnalato solo in Spagna, mentre le quattro specie di \"Spilonchoptera\" sono segnalate solo in territorio cinese. In Europa \u00e8 segnalata la presenza di 13 specie. Il catalogo di Fauna Europaea attribuisce tutte le specie al genere \"Lonchoptera\", compresa \"Neolonchoptera nevadica\":\nIn Italia \u00e8 segnalata la presenza di cinque specie: oltre alle comuni \"L. bifurcata\" e \"L. lutea\", sono presenti \"L. pictipennis\", \"L. strobli\" e \"L. tristis\". Il genere \u00e8 rappresentato soprattutto nella penisola e nel nord. In Sicilia \u00e8 segnalata la sola presenza di \"L. lutea\", mentre non si hanno segnalazioni di Lonchopteridae in Sardegna."}
{"id": "2583148", "revid": "671029", "url": "https://it.wikipedia.org/wiki?curid=2583148", "title": "Genoa Cricket and Football Club 1921-1922", "text": "Questa voce raccoglie le informazioni riguardanti il Genoa Cricket and Football Club nelle competizioni ufficiali della stagione 1921-1922.\nStagione.\nLa squadra raggiunse la finale della Lega Nord.\nNel settembre 1921 il Genoa inizia la pubblicazione della sua rivista ufficiale, il \"Genoa Club\".\nMaglie.\nLa maglia per le partite casalinghe presentava i colori attuali (anche se la dicitura ufficiale era rosso granato e blu) ma a differenza di oggi il blu era posizionato a destra.\nLa seconda maglia era la classica maglia bianca con le due strisce orizzontali rosso-blu sormontate dallo stemma cittadino.\nOrganigramma societario.\nArea direttiva\nArea tecnica"}
{"id": "2583214", "revid": "118425945", "url": "https://it.wikipedia.org/wiki?curid=2583214", "title": "Episodi di Lie to Me (seconda stagione)", "text": "La seconda stagione della serie televisiva Lie to Me \u00e8 stata trasmessa in prima visione negli Stati Uniti d'America da Fox dal 28 settembre 2009 al 13 settembre 2010.\nIn Italia \u00e8 stata trasmessa in prima visione satellitare da Fox dal 22 marzo all'8 novembre 2010, ed in chiaro da Rete 4 dal 5 febbraio 2011\nPersonalit\u00e0 multipla.\nTrama.\nUna giovane donna si avvicina a Lightman mentre questi sta presentando al pubblico il suo nuovo libro, e gli rivela di aver assistito, in una visione, ad un omicidio. Lightman scopre che la donna \u00e8 in realt\u00e0 affetta da una personalit\u00e0 multipla, e crede che una delle sue personalit\u00e0 abbia veramente assistito all'omicidio. Lightman cede volentieri a Torres l'incarico di interrogare un potenziale candidato alla Corte Suprema, scegliendo invece di seguire il pi\u00f9 interessante caso della donna dalle pi\u00f9 personalit\u00e0. Il candidato, tuttavia, non tratta con il dovuto rispetto Torres, ritenendola ancora inesperta a causa della sua giovane et\u00e0. Intanto Foster, grazie all'ipnosi, riesce a sbloccare la vera personalit\u00e0 della donna, fatto che permette a Lightman di trovare l'assassino, sfruttando abilmente le diverse personalit\u00e0 della donna. Durante l'investigazione, Zoe, l'ex moglie di Cal, annuncia a Lightman di essere in procinto di trasferirsi, insieme alla loro figlia Emily, a Chicago, per aprire l\u00ec uno studio legale. Lightman decide di rilevare una quota del Lightman Group dandola a Zoe, in modo tale da permetterle di iniziare la sua stessa attivit\u00e0 in citt\u00e0, senza doversi trasferire con la figlia.\nBugie e conseguenze.\nTrama.\nZoe chiede a Lightman di aiutarla con il suo cliente, Cabe McNeil, un noto giocatore di football ventiduenne di colore, che \u00e8 stato accusato dello stupro di una ragazza bianca di sedici anni. Il caso viene a toccare personalmente Lightman, che scopre come la propria figlia Emily fosse amica di un gruppo di ragazze che frequentano i festini della stessa casa studentesca in cui era avvenuto lo stupro. Nel corso delle indagini, Lightman e Torres scoprono che la sedicenne aveva filmato il proprio rapporto sessuale con Cabe a sua insaputa, dopo un accordo con le proprie amiche. Il filmato era poi stato trovato e pubblicato su internet da un amico di Cabe, per giocargli uno scherzo. Lightman si convince che Cabe non sapesse che la ragazza fosse minorenne, notando come il suo volto riconosca di non dover provare attrazione verso ragazze minorenni. Nel frattempo, Foster e Loker si recano ad un complesso religioso per scoprire se la sua richiesta di esenzione tributaria sia valida, verificando la sincerit\u00e0 dei suoi fedeli. Essi ritengono che il capo della comunit\u00e0 stia trattenendo le donne contro la loro volont\u00e0. Foster facilita cos\u00ec la fuga di una donna e dei suoi figli, andando contro il governo e Loker che, sebbene non condivida la sua risoluzione, decide di difenderla. Infine, il padre della ragazza del caso di Lightman, credendo che il sistema voglia proteggere il giocatore di football, decide di vendicarsi: spara al procuratore che aveva fatto cadere le accuse di stupro contro Cabe, uccidendolo. Il padre viene arrestato e Lightman si riappacifica con la figlia, avendola in precedenza rimproverata duramente per le sue cattive amicizie e per la sua partecipazione a feste nei bar universitari.\nRivalit\u00e0.\nTrama.\nFoster convince Lightman a prendersi una vacanza per la prima volta dopo anni di lavoro ininterrotto. Nel frattempo il Lightman Group \u00e8 incaricato di indagare su vari casi di trasfusioni fatte con sangue contaminato: se ne occupa Foster con la collaborazione di Jack Rader, un vecchio socio di Lightman, dal quale si era separato in passato a causa della diversit\u00e0 fra i due: infatti, mentre Lightman \u00e8 molto determinato e appassionato dal suo lavoro, Rader \u00e8 un tipo molto ambizioso che punta soltanto alla fama e ai guadagni che derivano dal suo lavoro. Cal, in vacanza in Messico con la figlia Emily, si diverte a tenere sotto controllo il Lightman Group tramite le numerose webcam situate nello studio. Viene contattato da un membro dell'ambasciata americana in Messico, preoccupato per la sparizione di una cittadina americana. Sotto la pressione di Emily, a sua volta commossa dalla figlia della donna, Cal decide di occuparsi del caso e chiama in suo aiuto anche Torres. In un primo momento puntano alla pista dei cartelli della droga, ma ben presto capiscono che si tratta del giro del commercio di ovuli congelati. Infatti, fingendosi una coppia americana desiderosa di avere un figlio, Cal e Ria riescono a incastrare il titolare di una clinica per la fertilit\u00e0 che, in seguito a una complicazione durante un prelievo di ovuli, teneva segregata in casa sua la donna americana scomparsa, ormai in fin di vita a causa di un'emorragia interna. I due riusciranno a portare la donna in ospedale in tempo per essere salvata e potersi cos\u00ec ricongiungere con la figlia. Nel frattempo Foster, esaminando con attenzione gli interrogatori dei dipendenti della banca del sangue, riesce a scoprire che due di essi producevano droga nel loro laboratorio e usavano le sacche di sangue per trasportarla, e per errore alcune di queste erano finite a degli ospedali e trasfuse a delle persone. Rader, confermando la sua indole di arrivista senza scrupoli, vende una sua intervista alla televisione ancora prima della conferenza stampa, facendo arrabbiare Foster che fino a quel momento aveva apprezzato la collaborazione con lui. Prima di andarsene dal Lightman Group, Rader d\u00e0 il suo biglietto da visita a Loker, del quale aveva notato l'insoddisfazione professionale, dicendogli di contattarlo nel caso volesse cambiare vita. L'episodio si conclude con Cal che torna dalla vacanza e trova Foster con in mano un grosso mazzo di rose rosse ricevute da Rader. Prima di rientrare nel proprio ufficio, Cal d\u00e0 il proprio biglietto da visita a Loker dicendogli di contattarlo nel caso volesse cambiare vita e facendogli capire che sapeva tutto quello che era successo durante la sua assenza.\nLa prova pi\u00f9 difficile.\nTrama.\nThe Lightman Group \u00e8 in crisi per la mancanza di liquidit\u00e0 ed \u00e8 costretto ad accettare casi a detta di Lightman futili. Eric Matheson vuole dimostrare di non aver ucciso sua moglie. Torres indaga, interrogando la sorella della vittima, ma quando ritorna in ufficio \u00e8 costretta da Matheson che le punta una pistola, ad indagare; tenendo in ostaggio tutti i dipendenti, verr\u00e0 aiutato da Cal. Foster viene mandata ad interrogare un potenziale sospetto dell'omicidio. Si scopre che il marito ha un debito, che la moglie aveva cercato di estinguere ed \u00e8 stato l'allibratore stesso ad ucciderla, poich\u00e9 ricattato dalla donna circa il suo \"pagamento in natura\".\nScambio di favori.\nTrama.\nIl suo vecchio amico Terry, un delinquente, chiede aiuto a Lightman per salvarsi da ritorsioni per debiti di gioco. I due si consegnano all'organizzazione criminale che minaccia Terry perch\u00e9 Cal (infiltrato) usi le sue capacit\u00e0 su un terzo, da cui l'organizzazione intende acquistare banconote false. Si scopre che in passato Terry ha aiutato Cal quando era nei guai con la polizia, che ha scontato tre anni di carcere e che per questo pretende che lui contraccambi il favore. I colpevoli verranno presi dall'FBI. Nel frattempo, il Lightman Group indaga su messaggi minatori arrivati a un liceo, dovuti ad un atto di bullismo.\nL'infiltrato.\nTrama.\nDopo che un testimone sotto protezione viene ucciso, un pubblico ministero arriva al Lightman Group per prendere in custodia un altro testimone: si tratta proprio di Ben Reynolds, l'agente dell'FBI che assiste il lavoro di Lightman. Cal ritiene che il programma di protezione non sia in grado di evitare la morte di questi, cos\u00ec prende \u201cin ostaggio\u201d Ben ed esige di eseguire personalmente le indagini sulla morte del primo testimone. Inizialmente Reynolds non vuole testimoniare e si scopre che \u00e8 ricattabile perch\u00e9 ha fatto uso di droga e ha ucciso un uomo mentre svolgeva un'indagine sotto copertura, disconosciuta per\u00f2 dal suo ex capo.\nVenerd\u00ec nero.\nTrama.\nIl Gruppo Lightman aiuta un adolescente che crede di essere stato rapito da bambino, si scopr\u00ec che era stato rapito per vendetta; mentre Loker e Torres cercano di capire cosa abbia causato un fuggi fuggi mortale in un negozio di elettronica, e credono che sia stato qualcuno della folla che l'ha aizzata contro.\nIl tradimento.\nTrama.\nDurante le feste natalizie, Cal va in Afghanistan dove, interrogando e scoprendo la verit\u00e0 su un espatriato americano, disperso e quindi diventato un talebano, cerca di aiutare una missione finalizzata a ritrovare due marines catturati. Intanto Emily organizza una festa di Natale per l'ufficio del padre con l'aiuto di Gillian.\nIl poker assassino.\nTrama.\nCal viene assunto per ritrovare un ragazzo, il quale ha assistito ad un'aggressione e che deve partecipare alla finale del campionato del mondo di poker, interrogando i migliori bugiardi del mondo presenti nella stessa stanza.\nDuplice attentato.\nTrama.\nUn uomo parcheggia il suo trattore davanti al Ministero del Tesoro e una chiamata avverte che porta con s\u00e9 una bomba. La far\u00e0 esplodere se non parla con il presidente.\nBattere il diavolo.\nTrama.\nLightman indaga su uno studente universitario perch\u00e9 lo ritiene uno psicopatico ed anche assassino. Si scoprir\u00e0 infatti che ha rapito delle donne, le ha uccise e sepolte. Intanto Loker e Torres devono appurare se un avvistamento di un UFO da parte di un insegnante sia davvero avvenuto, per evitare che perda il posto di lavoro.\nSette anni dopo.\nTrama.\nEsplode una bomba, che uccide un uomo informato, l'ex capo di Lightman. Quando un ex terrorista irlandese, Doyle, si rivolge a Cal per fargli scoprire chi abbia ucciso sua moglie e la figlia sette anni prima, Lightman e Foster sono costretti a rivedere una serie di avvenimenti del loro passato, quando lei lo analizzava per il reclutamento al Pentagono.\nTutta la verit\u00e0.\nTrama.\nTutta la squadra di Cal deve capire se una giovane e seducente vedova abbia o meno ucciso il suo anziano, e soprattutto miliardario, marito. Lightman, convocato come esperto per l'accusa, si ritrova a sfidare in tribunale la sua ex moglie, che difende l'ereditiera.\nVittime di guerra.\nTrama.\nLightman aiuta un soldato traumatizzato, reduce dall'Iraq, che pensa che qualcuno stia cercando di ucciderlo: per farlo, Cal dovr\u00e0 affrontare pi\u00f9 di un tetro fantasma del suo passato. Si scoprir\u00e0 infatti che ha rimosso pi\u00f9 di un evento doloroso durante la missione, e sar\u00e0 difficile distingue il vero dal falso poich\u00e9 afflitto da disturbo post traumatico da stress.\nUna testimonianza difficile.\nTrama.\nLightman permette a una ricca cliente, Clara Musso, di seguirlo mentre cerca di scoprire chi ha ferito gravemente un poliziotto di Washington in un edificio affittato dagli spacciatori di droga. Si scopre che un gruppo di poliziotti corrotti ha commesso un omicidio per coprire i loro reati. La cliente diventa poi socia, e amante, di Lightman.\nQuestioni di famiglia.\nTrama.\nLightman aiuta Eva, la sorellastra di Torres, che sta scontando una condanna in un riformatorio ad essere esclusa dall'omicidio della sua compagna di prigionia, incinta, uccisa dopo averle chiesto aiuto. Si scoprir\u00e0 poi un gruppo organizzato che compie furti. Torres inizialmente \u00e8 convinta, a ragione, che non ci si possa fidare della sua sorellastra, ma si ricreder\u00e0 dopo aver risolto il caso, grazie anche e soprattutto ai colleghi Foster e Lightman. \nBalzo nei sondaggi.\nTrama.\nLa lobbyista Michelle Day viene uccisa durante un comizio elettorale del governatore della Virginia. Addison, il capo della campagna elettorale che cerca di coprire il passato di Michelle e la sua relazione con il governatore, viene ritrovato suicida. Intanto Emily, la figlia di Lightman, confonde le vere intenzioni di Loker: lui cerca di proteggerla da un rave party a base di droga e lei lo bacia, scatenando l'ira di Lightman. Clara, la nuova socia e amante di Lightman, conosce la verit\u00e0 sulla morte di Michelle: dovr\u00e0 lasciare il Gruppo Lightman.\nIl sospetto.\nTrama.\nL\u2018FBI indaga sull'omicidio di un pugile che partecipa a combattimenti clandestini. Lightman era presente al suo ultimo incontro ed \u00e8 stato visto da un testimone sulla scena del delitto. Iniziano i suoi tentativi per sfuggire all'attenzione dell'FBI, in particolare dell'agente Jones la cui carriera \u00e8 stata bloccata per 2 anni da Lightman stesso. Nel frattempo Foster scopre che il suo nuovo fidanzato ha un segreto: \u00e8 un agente in incognito della DEA (l'agenzia federale antidroga statunitense).\nIl pifferaio magico.\nTrama.\nPrima di essere giustiziato un condannato a morte dichiara che non lui, ma \u201cil pifferaio magico\u201d ha commesso l'omicidio di un bambino. Il prestigio del Lightman Group rischia grosso: proprio Lightman e sua moglie Zoe 17 anni prima avevano convinto la giuria della sua colpevolezza, ma adesso Cal \u00e8 certo che le ultime parole del giustiziato non siano state una menzogna. Dopo aver inutilmente tentato di bloccare l'esecuzione, Cal comincia a indagare sul \u201cpifferaio magico\u201d, che nel frattempo \u00e8 tornato in azione. Per le sue indagini Cal dovr\u00e0 tra l'altro farsi ricoverare in un ospedale psichiatrico per poter incontrare una testimone.\nSmascherato.\nTrama.\nCal sospetta che Dave Burns, il fidanzato di Foster, non sia quello che dice di essere. Anche se gli viene rivelato quello che gi\u00e0 sappiamo (\u00e8 un agente in incognito dell'antidroga statunitense) Cal inizia a pedinarlo e viene coinvolto nel suo rapimento ad opera di Piccola Luna, un ragazzo che intende vendicare la morte di suo padre, un trafficante di droga. Cal, con l'aiuto della misteriosa ex partner di Dave, dovr\u00e0 inscenare un gioco psicologico delle parti per salvarlo. Tutto quello che ne consegue fa saltare la copertura di Dave, che verr\u00e0 riassegnato altrove con una nuova identit\u00e0, abbandonando per sempre l'amata Foster. Intanto Emily, preoccupata per il padre, trova il diario della sua nonna suicida e scopre anche una cosa sconvolgente.\nTenebre e luce.\nTrama.\nUna giovane di nome Molly \u00e8 scappata di casa lasciando suo padre e sua sorella Amy per cominciare a lavorare in produzioni pornografiche. Cal rivolge le sue indagini su tutta la famiglia, sospettando che Molly sia fuggita perch\u00e9 ha subito molestie sessuali da parte del padre. Ma quando riesce a trovarla, questa gli rivela che in realt\u00e0 il motivo della sua fuga \u00e8 dovuto al fatto che secondo lei suo padre ha ucciso sua madre; Molly rivela altres\u00ec di aver contratto il virus HIV, fidandosi del certificato medico presentato da un attore porno. Per riunire la famiglia Cal dovr\u00e0 un po' modificare la verit\u00e0 sulla vera colpevole involontaria dell'incidente che caus\u00f2 la morte della madre e riuscir\u00e0 a smascherare il medico che rilascia i falsi certificati di test anti-HIV negativo agli attori porno in realt\u00e0 sieropositivi. In tutto questo, Emily partecipa come \"aspirante giornalista\" per un compito scolastico, nonostante Cal non sia d'accordo, e fa anche amicizia con Molly e Amy. Nel frattempo, messi in competizione da Cal per una promozione, Loker e Torres diventano amanti, anche se alla fine Torres interromper\u00e0 la relazione perch\u00e9 Loker sar\u00e0 ormai diventato il suo superiore.\nBianco e nero.\nTrama.\nJulie Kinell, una giornalista amica di Lightman, viene ritrovata da quest'ultimo uccisa in una stanza d'albergo: la donna doveva incontrare il suo informatore, Hackman, per un'inchiesta sul consigliere Dale Anslinger, un ex poliziotto, probabile futuro sindaco, indagato dall'FBI. Proprio Hackman contatta Cal per informarlo che Anslinger lo aveva assoldato per uccidere Gordon Cook, avversario politico del consigliere, costruttore e proprietario del giornale in cui lavorava Julie. Tutto, compreso l'omicidio di Hackman in cui rimane gravemente ferito Reynolds, accusa il consigliere, ma la facilit\u00e0 con la quale vengono fuori le prove e la soluzione troppo scontata fanno sospettare Lightman, che riveler\u00e0 la vera congiura in atto. In quest'episodio Lightman resta sconvolto nell'apprendere che sua figlia Emily non \u00e8 pi\u00f9 una bambina e che ha gi\u00e0 avuto esperienze sessuali."}
{"id": "2583234", "revid": "92723", "url": "https://it.wikipedia.org/wiki?curid=2583234", "title": "Kresna", "text": "Kresna (in bulgaro \u041a\u0440\u0435\u0441\u043d\u0430) \u00e8 un comune bulgaro situato nel distretto di Blagoevgrad di 5.895 abitanti (dati 2009).\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2583242", "revid": "3115", "url": "https://it.wikipedia.org/wiki?curid=2583242", "title": "Orfeo Amad\u00f2", "text": "Figlio di Antonio Francesco, capomastro, e di Eugenia Zarri di Nerocco. Ha studiato al Bauhaus Weimer.\nDal 1932 apre uno studio in proprio a Lugano."}
{"id": "2583243", "revid": "2197462", "url": "https://it.wikipedia.org/wiki?curid=2583243", "title": "Pressing (programma televisivo)", "text": "Pressing \u00e8 un programma televisivo italiano di approfondimento calcistico, trasmesso sulle reti Mediaset. Le edizioni originarie sono andate in onda su Italia 1 dal 9 settembre 1990 al 23 maggio 1999, inizialmente in prima serata e in seguito in seconda serata. Il programma \u00e8 stato condotto nel 1990 e nel 1991 da Marino Bartoletti, dal 1991 al 1999 da Raimondo Vianello, dal 19 agosto al 26 dicembre 2018 \u00e8 stato trasmesso su Canale 5 con la conduzione di Pierluigi Pardo. Dal 12 settembre 2021 il programma torna su Italia 1 in prima serata con la prima puntata e dalla seconda puntata il programma si sposta in seconda serata, con la conduzione di Massimo Callegari e Monica Bertini.\nIl programma.\nStagione 1988-1989.\nIl programma nasce come erede del \"A tutto campo\", un programma calcistico andato in onda su TV Koper-Capodistria (allora controllata dalla Fininvest) nelle due stagioni precedenti (nel 1988-1989 condotto da Gigi Garanzini con la collaborazione di Giorgio Tosatti e Roberto Bettega, e nel 1989-1990 condotto da Sandro Piccinini) e ancor prima su Italia 1, la domenica in prima serata.\nStagioni 1990-1999.\nLa trasmissione, nel primo ciclo, va in onda per nove edizioni, dal 9 settembre 1990 al 23 maggio 1999. La prima edizione \u00e8 stata condotta da Marino Bartoletti, affiancato dal comico Teo Teocoli e dalla showgirl Kay Sandvick, mentre dalla seconda edizione Raimondo Vianello prende le redini del programma, affiancato inizialmente ancora una volta da Kay Sandvick, e in seguito da Lu-Ann Nadeau, Karin Nimatallah, Antonella Elia, Miriana Trevisan ed Elenoire Casalegno.\nIl programma va in onda in prima serata la domenica su Italia 1, ma poi passa alla seconda serata per fare concorrenza a \"La domenica sportiva\" della Rai.\n\u00c8 un classico talk show calcistico, che analizza i gol e la cronaca della domenica calcistica con interviste e analisi delle partite insieme a un gruppo di opinionisti in studio. Successivamente la trasmissione sar\u00e0 divisa in due parti: la prima in cui veniva analizzata la cronaca calcistica, insieme a Bruno Longhi, e la seconda dedicata agli approfondimenti, curati da Giorgio Tosatti e in seguito da Massimo De Luca, e alla moviola di Maurizio Pistocchi.\nTra gli storici opinionisti in studio, i calciatori Giorgio Chinaglia, Stefano Tacconi, Salvatore Bagni, Aldo Serena e Giovanni Galli.\nLa scenografia dello studio dal 1990 al 1995 fu realizzata da Filippo Panseca. Quella dal 1995 al 1999 da Eugenio Falascone.\nStagione 1999-2000.\nIl programma nella sua formula originale, a partire dalla stagione televisiva 1999-2000, lascia il posto a \"Controcampo\" (in realt\u00e0 gi\u00e0 trasmesso nella stagione precedente, ma di luned\u00ec), che andr\u00e0 in onda alternativamente fino al 2012 su Italia 1 e su Rete 4.\nDalla stagione 1999-2000 il marchio viene ripreso da un altro programma, \"Pressing Champions League\", dedicato al commento delle partite della UEFA Champions League.\nStagione 2018.\nIl programma torna in onda il 2 settembre 2018 in seconda serata su Canale 5, con la conduzione di Pierluigi Pardo e la partecipazione di Giorgia Rossi ed Elena Tambini. Le prime due puntate vanno in onda il 19 e il 26 agosto con il titolo \"Aspettando Pressing\" e con la conduzione di Giorgia Rossi. L'ultima puntata di questa edizione \u00e8 andata in onda il 29 dicembre 2018 in quanto \"Tiki Taka - Il calcio \u00e8 il nostro gioco\" viene promosso su Canale 5 dal 20 gennaio 2019. \nStagione 2020-2021.\nDal 6 gennaio 2020 al 23 maggio 2021 \u00e8 stato trasmesso in seconda serata sulle reti Mediaset lo spin-off del programma dal nome \"Pressing Serie A\", con la conduzione di Giorgia Rossi (sostituita da Monica Bertini il 1\u00ba novembre 2020). Lo spin-off \u00e8 stato trasmesso dal 6 gennaio all'8 marzo 2020 su Rete 4, il 26 gennaio 2020 su Italia 1 e dal 21 giugno 2020 al 23 maggio 2021 nuovamente su Italia 1.\nStagione 2021-2022.\nDopo le due puntate andate in onda in prima serata su Rete 4 (22 e 29 agosto 2021) con \"Pressing - Prima serata\", il programma torna con la dodicesima edizione in onda ogni domenica dal 12 settembre 2021 su Italia 1 in prima serata dalle 21:20 alle 23:35 con la prima puntata e dalla seconda puntata, dal 19 settembre il programma si sposta in seconda serata al mercoled\u00ec (solamente il 22 settembre, il 27 ottobre, il 1\u00ba e il 22 dicembre 2021), al gioved\u00ec (solamente il 6 gennaio 2022) e alla domenica (come serata stabile) tra le 23:40 e le 1:55, con la conduzione di Massimo Callegari e Monica Bertini, dallo studio 5 del Centro di produzione Mediaset di Cologno Monzese fino al 12 dicembre, per poi spostarsi dal 19 dicembre nello studio 7 dello stesso centro di produzione.\nOspiti ricorrenti.\nStagione 2021-2022.\nTra gli ospiti ricorrenti presenti: Riccardo Ferri, Sandro Sabatini, Paolo Liguori, Francesco Oppini, Gene Gnocchi, Salvatore Esposito, Giampiero Mughini, Riccardo Trevisani, Massimo Mauro, Franco Ordine, Alessio Tacchinardi, Mario Sconcerti, Federica Fontana, Stefano Sorrentino, Fabrizio Biasin, Umberto Zapelloni, Massimo Zampini, Andrea Sorrentino, Valter De Maggio e Graziano Cesari alla moviola."}
{"id": "2583244", "revid": "152625", "url": "https://it.wikipedia.org/wiki?curid=2583244", "title": "Kay Sandwick", "text": ""}
{"id": "2583245", "revid": "838137", "url": "https://it.wikipedia.org/wiki?curid=2583245", "title": "Sport a Roma", "text": "La voce raccoglie le informazioni sulle principali strutture, eventi e societ\u00e0 sportive di Roma Capitale.\nRoma \u00e8 da sempre la principale sede della maggior parte dei pi\u00f9 importanti eventi sportivi internazionali svolti in Italia. Oltre ad essere l'unica citt\u00e0 italiana ad aver ospitato il pi\u00f9 prestigioso evento sportivo al mondo, i Giochi olimpici estivi, nel 1960 (XVII Olimpiade), la capitale ha ospitato anche altre manifestazioni \"multisportive\" come i primi Giochi paralimpici estivi sempre nel 1960, la VIII Universiade nel 1975 ed i primi Giochi mondiali militari nel 1995. Inoltre \u00e8 la citt\u00e0 italiana nella quale si sono svolti pi\u00f9 campionati mondiali (27) ed europei (25) degli sport olimpici, tra i quali spiccano le due Coppe del Mondo FIFA di calcio nel 1934 e 1990, entrambe con finale a Roma, e i campionati mondiali di atletica leggera (nel 1987) e nuoto (nel 1994 e nel 2009).\nNella capitale hanno sede il Comitato olimpico nazionale italiano, il cui acronimo \u00e8 CONI, e quasi tutte le federazioni sportive italiane ad esso associate (come ad esempio la Federazione Italiana di Atletica Leggera, la Federazione Italiana Giuoco Calcio, la Federazione Ciclistica Italiana, la Federazione Italiana Nuoto, la Federazione Italiana Pallacanestro o la Federazione Italiana Pallavolo).\nTra gli impianti sportivi della citt\u00e0, spiccano per capienza e per l'importanza degli eventi internazionali ospitati lo Stadio Olimpico (utilizzato per l'atletica Leggera, il calcio e il rugby), il Palazzo dello Sport (pallacanestro, pallavolo e, all'occorrenza, altri sport al coperto), lo Stadio Olimpico del nuoto (nuoto, pallanuoto e tuffi) e lo Stadio del tennis, oltre allo Stadio Flaminio attualmente in stato d'abbandono.\nSociet\u00e0 sportive.\nEcco l'elenco delle principali societ\u00e0 sportive, suddivise per tipo, di Roma.\nSport.\nAtletica leggera.\nLa capitale \u00e8 da sempre la sede italiana dei principali eventi internazionali di atletica leggera, svolti allo stadio Olimpico. Dal 31 agosto al 10 settembre 1960 vennero assegnati i 34 titoli di atletica leggera dei Giochi della XVII Olimpiade, con le celebri vittorie di Livio Berruti nei 200 metri piani e di Abebe Bikila nella maratona, che percorse i 42,195\u00a0km a piedi nudi in mezzo alle antichit\u00e0 di Roma terminando sotto l'Arco di Costantino, e la supremazia nel medagliere degli Stati Uniti d'America. Successivamente a Roma vennero svolti gli XI campionati europei di atletica leggera, dal 2 all'8 settembre 1974, e la seconda edizione dei campionati del mondo di atletica leggera, dal 28 agosto al 6 settembre 1987. Nel primo evento l'unico oro italiano fu il titolo europeo di Pietro Mennea nei 200 metri piani mentre nel secondo si laurearono campioni del mondo Francesco Panetta nei 2000 metri siepi e Maurizio Damilano nella marcia 20 km. In entrambi i medaglieri primeggi\u00f2 la Germania Est.\nAltri titoli di atletica leggera sono stati assegnati all'Olimpico in manifestazioni multisportive come la VIII Universiade, disputata dal 18 al 21 settembre 1975, e i I Giochi mondiali militari, svolti dal 4 al 16 settembre 1995.\nInoltre in ambito internazionale Roma \u00e8 sede annuale del Golden Gala Pietro Mennea, prestigioso meeting istituito su iniziativa di Primo Nebiolo e inserito nel circuito World Athletics della Diamond League, la cui prima edizione venne svolta il 5 agosto 1980, e della Maratona di Roma, gara podistica di lunghezza standard nata nel 1995 e avente partenza e arrivo in via dei Fori Imperiali.\nIn campo nazionale la capitale \u00e8 stata sede di ventisei edizioni dei campionati italiani assoluti di atletica leggera, la prime svolte ad inizio del Novecento a Piazza di Siena e l'ultima nel 1998 all'Olimpico.\nBaseball.\nNel baseball \u00e8 buona la tradizione cittadina, con la conquista di due campionati italiani (1949 e 1955) da parte della S.S. Lazio Baseball e di due scudetti (1950 e 1959) e una Coppa Italia (1997) da parte della Roma Baseball. Un ulteriore sodalizio cittadino \u00e8 l'Urbe Roma.\nLa capitale ha ospitato il campionato europeo di baseball due volte: l'edizione del 1956 nella sua interezza e, per alcuni incontri, l'edizione del 1991.\nDa segnalare che nella Citt\u00e0 metropolitana di Roma si trova Nettuno, vera e propria \u00abcapitale italiana del Baseball\u00bb con la squadra locale, la Nettuno Baseball Club 1945, che ha il record italiano di scudetti e vanta numerosi coppe europee, tra le quali la European Champions Cup che assegna il titolo di campione d'Europa. Inoltre la cittadina tirrenica ha ospitato incontri di alcune edizioni del campionato europeo di baseball e del campionato mondiale di baseball, con finali per l'assegnazione del titolo mondiale a Nettuno nel 1988, 1998 e 2009 (quest'ultima allo Stadio Steno Borghese, maggiore impianto italiano per questo sport).\nCalcio.\nIl calcio \u00e8 lo sport pi\u00f9 popolare a Roma, come nel resto della Nazione. In Serie A militano due formazioni che disputano le gare casalinghe entrambe allo stadio Olimpico: l'Associazione Sportiva Roma (nata nel 1927), che ha vinto tre scudetti (1941-1942, 1982-1983, 2000-2001), nove Coppe Italia (1963-1964, 1968-1969, 1979-1980, 1980-1981, 1983-1984, 1985-1986, 1990-1991, 2006-2007, 2007-2008), due supercoppe italiane (2001, 2007) e una Coppa delle Fiere (1960-1961), e la Societ\u00e0 Sportiva Lazio (nata nel 1900), che ha conquistato due titoli di campione d'Italia (1973-1974, 1999-2000), sette Coppe Italia (1958, 1997-1998, 1999-2000, 2003-2004, 2008-2009, 2012-2013, 2018-2019), cinque supercoppe italiane (1998, 2000, 2009, 2017, 2019), una Coppa delle Coppe (1998-1999) e una Supercoppa UEFA (1999).\nLa stracittadina che mette di fronte la e la , \u00e8 definita il derby di Roma. La sfida, colloquialmente detta anche \"derby della capitale\", \"derby capitolino\" o \"derby der Cupolone\", in riferimento alla cupola di San Pietro, costituisce uno dei derby pi\u00f9 accesi d'Italia, a causa della forte rivalit\u00e0 che intercorre tra le rispettive tifoserie. Il derby ha acquisito maggiore prestigio internazionale alla fine degli anni 1990, grazie all'ottimo andamento delle contendenti che in quegli anni disponevano di due formazioni altamente competitive e dalla met\u00e0 degli anni 2000 rimane una delle partite di calcio pi\u00f9 seguite al mondo, tanto da essere trasmessa in oltre 170 nazioni di ogni continente.\nAltre squadre della citt\u00e0, ma minori, hanno militato tra la Serie C e la Serie D. Quasi tutte sono state considerate la terza squadra della capitale e successivamente si sono anche sciolte, ma, tra queste, una riusc\u00ec anche a partecipare alla Serie B nell'anno 1942-1943, dopo aver trascorso dei periodi nella terza serie a cavallo degli anni 30' e 40'. Essa fu la MATER, che per\u00f2 non si ricostitu\u00ec dopo la fine della Seconda guerra mondiale. Gli altri club sono l'ASD Astrea, l'ASD Ostia Mare, l'ASD Trastevere, un'altra gloriosa squadra del passato che fu la , l'Atletico Roma Football Club, la Racing Roma, la Romulea, il , la Societ\u00e0 Sportiva Chinotto Neri, il e l'Almas.\nNella stagione 2016-2017 della Lega Pro ha giocato anche la Lupa Roma, che aveva sede nel quartiere di Axa anche se giocava ad Aprilia, in Provincia di Latina.\nIn ambito femminile, cinque scudetti (1979, 1980, 1986-1987, 1987-1988, 2001-2002) e quattro Coppe Italia (1977, 1985, 1998-1999, 2002-2003) sono stati vinti dalla Societ\u00e0 Sportiva Lazio Calcio Femminile mentre un campionato (1969) e una Coppa Italia (1971) sono stati conquistati dalla Societ\u00e0 Sportiva Dilettantistica Roma Calcio Femminile. Entrambe non sono da confondere rispettivamente con la Societ\u00e0 Sportiva Lazio Women 2015 e la Associazione Sportiva Roma, sezioni femminili delle omonime societ\u00e0 maschili.\nCome eventi calcistici internazionali ospitati, la capitale \u00e8 stata sede di alcuni incontri e delle finali del campionato mondiale del 1934 e del campionato mondiale del 1990. Nel primo torneo l' di Vittorio Pozzo sconfisse in finale 2-1 la allo Stadio Nazionale del PNF ed ottenne il primo dei suoi quattro titoli mondiali, mentre nel secondo la vinse per 1-0 all'Olimpico contro l'. L'Olimpico \u00e8 stato anche sede di incontri e delle finali del campionato europeo del 1968, vinto dagli \"Azzurri\" di Ferruccio Valcareggi che superarono in finale la , e del campionato europeo del 1980, anche in questo caso vinto dalla che super\u00f2 2-1 il . Roma sar\u00e0 sede della partita inaugurale e di alcuni incontri del campionato europeo del 2020.\nInfine lo stadio Olimpico \u00e8 stato scelto in passato per ospitare quattro finali della Coppa dei Campioni/UEFA Champions League (1977, 1984 persa dalla ai rigori contro il , 1996 vinta dalla contro l' anche in questo caso ai calci di rigore, 2009) oltre ad essere stato sede di una finale di Coppa UEFA in quanto stadio casalingo della finalista Roma, contro l' (1991).\nTra i principali calciatori nati a Roma vi sono i campioni del mondo Daniele De Rossi, Attilio Ferraris, Fabio Grosso, Alessandro Nesta e Francesco Totti, il campione d'Europa Giancarlo De Sisti e il campione olimpico Francesco Gabriotti.\nCalcio a 5.\nIl calcio a 5 \u00e8 probabilmente lo sport di squadra nel quale la capitale ha ottenuto maggiori successi. Hanno conquistato dei titoli: la , con cinque campionati italiani (1988, 1989, 1990, 1991, 2001) e due Coppe Italia (1989, 1990); la con quattro scudetti (1992, 1995, 1996, 1997); la con due titoli italiani (1984, 1985); il con due scudetti (1993, 1994) e cinque Coppe Italia (1991, 1992, 1993, 1994, 1995); la con un campionato (1998) e quattro Coppe Italia (1998, 1999, 2003, 2011); la Circolo Canottieri Aniene con due Coppe Italia (1986, 1987) e la EUR Olimpia Roma con una coppa Italia (1988).\nCanottaggio.\nIn citt\u00e0 sono presenti molti circoli canottieri storici: Circolo Canottieri Aniene, Circolo Canottieri Lazio, Circolo Canottieri Roma, Circolo Canottieri Tirrenia Todaro e Reale Circolo Canottieri Tevere Remo. Per contro, nella capitale non sono mai stati disputati eventi internazionali di rilievo nel canottaggio. Difatti, anche le competizioni di canottaggio ai Giochi della XVII Olimpiade, svolte dal 30 agosto al 3 settembre 1960, furono disputate fuori Roma: nel Lago Albano a Castel Gandolfo.\nCiclismo.\nNel principale evento ciclistico nazionale per importanza e tradizione popolare, il Giro d'Italia, Roma \u00e8 stata sede della \u00abGrande Partenza\u00bb in 5 edizioni (1911, con vittoria di Carlo Galetti; 1929, conquistato da Alfredo Binda; 1960, con trionfo del francese Jacques Anquetil; 1974, aggiudicato al \"cannibale\" Eddy Merckx; 2000 - per celebrare il Giubileo del 2000 - con vittoria finale di Stefano Garzelli) mentre \u00e8 stata sede di arrivo finale della corsa in 4 edizioni (1911; 1950 vinta dallo svizzero Hugo Koblet, primo corridore non italiano ad aggiudicarsi la corsa; 2009, \u00abedizione del centenario\u00bb, aggiudicata al russo Denis Men'\u0161ov; 2018 conquistata dall'inglese Chris Froome). In totale, la \"Corsa Rosa\" ha avuto sede nella capitale in ben 57 edizioni (1909, 1910, 1911, 1912, 1913, 1914, 1919, 1920, 1921, 1922, 1923, 1924, 1925, 1926, 1927, 1928, 1929, 1930, 1931, 1932, 1933, 1934, 1935, 1936, 1937, 1938, 1939, 1940, 1946, 1947, 1948, 1949, 1950, 1951, 1952, 1953, 1954, 1955, 1956, 1957, 1958, 1959, 1960, 1961, 1964, 1966, 1967, 1968, 1972, 1974, 1975, 1981, 1982, 1989, 2000, 2009 e 2018) che corrispondono a 59 partenze e 47 arrivi di tappa.\nAltre corse ciclistiche minori della capitale sono state in passato: la Roma-Napoli-Roma, conosciuta anche come \"Corsa del XX settembre\" oppure \"Gran Premio Ciclomotoristico delle Nazioni\", corsa in linea (19 edizioni) e corsa a tappe (19 edizioni) che si svolse dal 1902 al 1961; la Roma-Trento-Trieste, o \"Corsa dei Due Mari\", corsa a tappe svolta nell'aprile 1919; la Predappio-Roma, conosciuta anche come \"Coppa del Duce\", manifestazione svolta sia come corsa in linea (edizioni 1928-1932) sia come corsa a tappe (edizione 1933), che si sviluppava fra Predappio, citt\u00e0 natale di Benito Mussolini, e la capitale; la Roma Maxima, in precedenza \"Giro del Lazio\" (dal 1933 al 2014), corsa in linea che si \u00e8 svolta pressoch\u00e9 annualmente. Nel 2005 la Roma Maxima era anche entrata a far parte del calendario dell'UCI Europe Tour, classe 1.HC.\nLe competizioni di ciclismo dei Giochi della XVII Olimpiade si svolsero dal 26 al 29 agosto 1960 al Velodromo Olimpico per la pista mentre per la strada si disputarono nei giorni 26 e 30, nelle strade cittadine. In sei eventi, tutti maschili, l'Italia conquist\u00f2 cinque ori, un argento e un bronzo: Livio Trap\u00e8 (argento nella corsa in linea), Antonio Bailetti, Ottavio Cogliati e Giacomo Fornoni vinsero la cronometro a squadre nella strada; Marino Vigna, Luigi Arienti, Franco Testa e Mario Vallotto vinsero l'inseguimento a squadre in pista; Sante Gaiardoni conquist\u00f2 un doppio oro nella gara di velocit\u00e0 (con bronzo a Valentino Gasparella) e nel chilometro da fermo; Sergio Bianchetto e Giuseppe Beghetto furono primi nel tandem.\nNei campionati del mondo di ciclismo su strada Roma ospit\u00f2 l'edizione del 31 agosto 1932: Alfredo Binda vinse la gara dei professionisti e Giuseppe Martano quella dei dilettanti. Nei campionati del mondo di ciclismo su pista la capitale \u00e8 stata invece sede di ben quattro edizioni della competizione: 1902 (assieme a Berlino), 1911, 1932 allo Stadio del Partito Nazionale Fascista e 1968 al Velodromo Olimpico. In quest'ultima edizione gli azzurri vinsero cinque degli undici titoli disponibili.\nEquitazione.\nLe competizioni di equitazione dei Giochi della XVII Olimpiade si sono svolte a Roma nei giorni dal 5 all'11 settembre 1960. Il dressage individuale, il salto ostacoli individuale, il concorso completo individuale e il concorso completo a squadre vennero disputati a Piazza di Siena all'interno di Villa Borghese (i due concorsi completi ebbero alcune prove anche fuori citt\u00e0, al Centro ippico di Pratoni del Vivaro, nel comune di Rocca di Papa) mentre il salto ostacoli a squadre si svolse allo Stadio Olimpico prima della cerimonia di chiusura dei Giochi. L'italiano Raimondo D'Inzeo vinse l'oro nel salto ostacoli individuale.\nNel 1988 vennero disputati i campionati mondiali di equitazione, con le sole gare di salto ostacoli e il dressage in citt\u00e0 e precisamente allo Stadio Flaminio, mentre le restanti gare si svolsero fuori Roma, ai Pratoni del Vivaro e alla Tenuta Santa Barbara a Bracciano. I campionati europei di salto ostacoli sono stati anch'essi disputati a Roma nel 1963.\nAnnualmente a Roma viene disputato il Concorso ippico internazionale \"Piazza di Siena\", competizione equestre che si tiene dal 1922. Dal 1926 \u00e8 un concorso internazionale, mentre dal 2014 la competizione \u00e8 stata intitolata \"Master fratelli D'Inzeo\" in onore dei due cavalieri italiani Piero D'Inzeo e Raimondo D'Inzeo. Il concorso fa parte del circuito della FEI Furusiyya Nations Cup, che raduna gli otto CSIO pi\u00f9 prestigiosi al mondo e vede in lizza i migliori cavalieri internazionali. Durante la manifestazione si svolge la Coppa delle Nazioni, il Gran Premio di Potenza, il Gran Premio Roma e la chiusura spettacolare del Carosello dei carabinieri. Il cavaliere con pi\u00f9 titoli \u00e8 Piero D'Inzeo con sette titoli mentre il cavallo pi\u00f9 vincente \u00e8 \"Flambeau C\" con 3 titoli.\nGinnastica.\nNella ginnastica artistica, a Roma sono stati disputati alcuni eventi internazionali. L'evento principale \u00e8, anche in questo caso, la XVII Olimpiade con le competizioni ginniche svolte nell'insolito scenario delle Terme di Caracalla, dal 5 al 10 settembre 1960, con un dominio nel medagliere di specialit\u00e0 da parte dell'Unione Sovietica. I campionati mondiali di ginnastica artistica si erano invece disputati a Roma in precedenza, nel 1954, mentre i campionati europei di ginnastica artistica verranno svolti nella capitale nel 1981, limitatamente alla categoria maschile.\nTra le societ\u00e0 romane, la Olos Gym 2000 e la A.S.D. Ginnastica Romana competono nei campionati italiani di Ginnastica artistica femminile e maschile, sia in quelli organizzati dalla Federazione Ginnastica d'Italia (primo tra tutti la Serie A1) sia in quelli della UISP. La Ginnastica Romana anche nell'Aerobica e Ginnastica per tutti e, tra le sue file, in oltre sessant'anni di storia, sono passati i pi\u00f9 importanti ginnasti e tecnici d'Italia; tra questi Franco Menichelli medaglia d'oro al corpo libero nelle Olimpiadi di Tokyo 1964.\nGolf.\nA Roma sono state disputate alcune edizioni dell'Italian Open, principale torneo golfistico italiano maschile fondato nel 1925 e dal 1972 facente parte dell'European Tour. Le prime edizioni nella capitale furono al Circolo del Golf Roma Acquasanta: nel 1950 con vittoria di Ugo Grappasonni, nel 1973 con successo dell'inglese Tony Jacklin e nel 1980 con vittoria di Massimo Mannelli. Nel 2002 e nel 2019 il torneo \u00e8 stato giocato all'Olgiata Golf Club con vittorie rispettivamente dell'inglese Ian Poulter e dell'austriaco Bernd Wiesberger.\nL'Olgiata Golf Club ha ospitato anche due edizioni della World Cup maschile, nel 1968 con vittoria del Canada e nel 1984 con successo della Spagna.\nDa segnalare che oltre i confini comunali \u00e8 presente il Marco Simone Golf and Country Club, campo da golf situato a Guidonia Montecelio, che nel 1994 ha ospitato l'Italian Open vinto dall'argentino Eduardo Romero, ma che soprattutto \u00e8 stato scelto per ospitare la 44\u00aa edizione della Ryder Cup nel 2023, battendo i concorrenti di Austria, Germania e Spagna.\nHockey su prato.\nNel campionato italiano di hockey su prato pi\u00f9 di una formazione capitolina ha vinto nella storia lo scudetto: l'MDA Roma con sette campionati (1962, 1964, 1966, 1968, 1969, 1970, 1971); l'Hockey Club Roma con cinque scudetti (1991, 2001, 2002, 2006, 2007, 2010, 2011) oltre a due Coppe Italia (2004-200505, 2009-2010); l'Hockey Club Eur anch'esso con cinque titoli (1980, 1982, 1983, 1986, 1987) e la Societ\u00e0 Sportiva Lazio Hockey con un campionato (2005) e quattro Coppe Italia (1991, 1996, 2001, 2006). Un'ulteriore squadra cittadina di hockey su prato \u00e8 la Butterfly Roma Hockey &amp; Cricket Club.\nIn ambito femminile l'Hockey Femminile Libertas San Saba ha conquistato nove campionati italiani (1987-1988, 1998-1999, 2000-2001, 2001-2002, 2002-2003, 2004-2005, 2008-2009, 2009-2010, 2010-2011) e sette Coppe Italia (1975, 1976, 1997-1998, 1999-2000, 2000-2001, 2004-2005, 2005-2006).\nL'unico evento internazionale di hockey su prato disputato a Roma \u00e8 il torneo ai Giochi della XVII Olimpiade, svolto tra il 26 agosto e il 10 settembre 1960; solamente maschile, vide partecipare 16 squadre nazionali e fu vinto dal che, nella finale disputata sul prato del Velodromo Olimpico, batt\u00e9 l' per 1-0. Gli impianti in cui si tennero gli incontri furono lo Stadio dei Marmi al Foro Italico, il Velodromo Olimpico all'EUR ed il complesso sportivo delle Tre Fontane (per alcuni incontri di recupero).\nMotori.\nL'evento motoristico pi\u00f9 importante della capitale \u00e8 l'E-Prix di Roma, gara con cadenza annuale destinata alle vetture a trazione interamente elettrica del campionato di Formula E. Inserito ufficialmente in calendario nel giugno 2017, la prima edizione si \u00e8 disputata il 14 aprile 2018, quale settima gara della stagione 2017-2018. Nel 2020 l'evento \u00e8 stato rinnovato fino al 2025. La corsa si disputa sul Circuito cittadino dell'EUR, situato nell'omonimo quartiere. Il tracciato si compone di 21 curve per un totale di metri, tra i pi\u00f9 lunghi della stagione di Formula E. La partenza \u00e8 posizionata su via Cristoforo Colombo e il traguardo nella zona dell'Obelisco di Marconi. Il circuito passa attorno al Roma Convention Center e al Palazzo dei Congressi.\nNel rally, a Roma si disputa dal 2013 il Rally di Roma Capitale, dal 2015 gara valevole per il campionato Italiano Rally e, dal 2017, promossa a tappa del FIA campionato Europeo Rally (ERC).\nNuoto, pallanuoto e tuffi.\nLa capitale \u00e8 da sempre la sede italiana dei principali eventi internazionali degli sport acquatici (nuoto, nuoto di fondo, nuoto sincronizzato, pallanuoto e tuffi), disputati nel complesso natatorio del Foro Italico e/o alla piscina delle Rose. Dal 25 agosto al 3 settembre 1960 vennero assegnati i 20 titoli di nuoto, pallanuoto e tuffi ai Giochi della XVII Olimpiade di Roma, con la supremazia nel medagliere degli Stati Uniti d'America e la vittoria della nazionale di pallanuoto maschile dell'Italia (il \"Settebello\") nel torneo olimpico.\nSuccessivamente al Foro Italico di Roma sono stati svolti due campionati mondiali di nuoto: la VII edizione (nuoto, nuoto di fondo, nuoto sincronizzato, pallanuoto e tuffi), dall'1 all'11 settembre 1994, e la XIII edizione (nuoto, nuoto di fondo, nuoto sincronizzato, pallanuoto e tuffi), dal 18 luglio al 2 agosto 2009. Nel 1994, dove nel medagliere primeggi\u00f2 la Cina, l'unico oro italiano fu il titolo maschile della pallanuoto, con il \"Settebello\" che si laure\u00f2 campione del mondo per la seconda volta. Nel 2009 invece, con medagliere vinto dagli Stati Uniti d'America, gli ori italiani furono ben quattro: Federica Pellegrini nei 200 e 400 metri stile libero, Alessia Filippi nei 1500 metri stile libero e Valerio Cleri nei 25\u00a0km in acque libere (evento disputato nel mare antistante il Lido di Ostia).\nNei campionati europei di nuoto, \u00e8 stata svolta a Roma solamente la XVI edizione (nuoto, nuoto sincronizzato, pallanuoto e tuffi), dal 22 al 27 agosto 1983. Il medagliere fu vinto dalla Germania Est e l'Italia ottenne due ori, entrambi con Giovanni Franceschi, nei 200 e 400 metri misti. Verr\u00e0 svolta nella capitale anche la XXVI edizione, dall'11 al 21 agosto 2022 (nuoto, nuoto sincronizzato e tuffi).\nNella pallanuoto maschile le societ\u00e0 romane che hanno vinto dei titoli sono la Societ\u00e0 Sportiva Lazio Nuoto (uno scudetto nel 1956) e la Associazione Sportiva Roma Pallanuoto (due campionati nel 1954 e nel 1998-1999, una Coppa delle Coppe nel 1995-96 e una Coppa LEN nel 1994). Altri club maschile capitolini della storia sono la Associazione Sportiva Roma Nuoto, la Societ\u00e0 Sportiva Roma Vis Nova Pallanuoto, la Societ\u00e0 Romana di Nuoto, l'Associazione Sportiva Roma 2007, l'attuale Rari Nantes Roma e la vecchia Rari Nantes Roma del 1891 che vinse quattro campionati italiani non riconosciuti dalla FIN (1901, 1902, 1903, 1905).\nIn ambito femminile, la SIS Roma ha vinto una Coppa Italia nel 2018-2019.\nPallacanestro.\nIl vertice del basket cittadino \u00e8 rappresentato dalla Pallacanestro Virtus Roma, societ\u00e0 fondata nel 1960 che vanta nel suo palmar\u00e8s uno scudetto (1982/83), una Supercoppa d'Italia (2000), una Coppa dei Campioni (1983-84), una Coppa Intercontinentale (1984) e due Coppe Kora\u0107 (1985-86 e 1991-92). La Virtus \u00e8 l'unica societ\u00e0 romana negli sport principali ad aver conseguito il titolo di \"campione del mondo\" per club. Un'altra societ\u00e0 cittadina, oggi scomparsa, ha ottenuto per\u00f2 pi\u00f9 scudetti nella sua storia: la Societ\u00e0 Ginnastica Roma, che divenne campione d'Italia nel 1928, 1931, 1933 e 1935. Hanno militato in Serie A, senza risultati di prestigio, anche la Stella Azzurra Roma, la Parioli-Mussolini, la Polisportiva S.S. Lazio, la Ex Alunni Roma e il GUF Roma. \nIn ambito femminile ha vinto un titolo italiano la Societ\u00e0 Polisportiva Indomita Roma, nel 1948-1949. Altri club romani di pallacanestro femminile sono la San Raffaele Basket e la College Italia, gestita direttamente dalla Federbasket per la crescita comunitaria delle giovani, che portava a maturazione il progetto denominato \"Azzurrina\", nato nel 2001.\nA livello di eventi internazionali maschili, il Palazzo dello Sport ha ospitato il torneo di pallacanestro ai Giochi della XVII Olimpiade che si disput\u00f2 dal 26 agosto al 10 settembre 1960, con la medaglia d'oro degli Stati Uniti, e tutti gli incontri del campionato europeo del 1991, con vittoria finale della Jugoslavia sull'Italia per 88 a 73.\nNelle manifestazioni per club, i principali eventi svolti al Palazzo dello Sport sono la \"Final four\" di Euroleague Basketball del 1997 con i greci dell'Olympiakos Pireo campioni d'Europa e la disputa di alcuni incontri dell'NBA Europe Live Tour nel 2006 e 2007, nel quale giocarono i Toronto Raptors, i Boston Celtics e i Phoenix Suns.\nIl principale evento internazionali femminile disputato a Roma \u00e8 il campionato europeo del 1938, con tutte le gare svolte nella capitale.\nDa segnalare infine la Santa Lucia Sport Roma, squadra romana di pallacanestro in carrozzina, che milita in Serie A1 e che vanta nel proprio palmar\u00e8s 21 scudetti, 12 Coppe Italia, 5 supercoppe italiane, 3 Coppe dei Campioni e 3 Coppe Vergauwen.\nPallamano.\nTre societ\u00e0 maschili cittadine di Pallamano hanno conquistato nella storia il titolo di campione d'Italia: la Pallamano Buscaglione Roma nel 1969-70, l'H.C. Flaminio Genovesi Roma nel 1970-71 e il Centro sportivo olimpico dell'Esercito nel 1972-73. Altre formazioni che hanno militato nel massimo campionato maschile di Pallamano, la Serie A, sono il CUS Roma, il Montesacro Roma, la S.S. Lazio Pallamano, la Roma Pallamano, il Tor di Quinto Pallamano, la Roma H.C., il Fatme Roma, il Bruno Sport Roma, la P.S. Roma, la Libertas San Saba e la Virtus Roma.\nIn ambito femminile, hanno vinto lo scudetto le seguenti formazioni: la Scuola Germanica Roma nel 1971-72 e 1972-73, la Pallamano Roma nel 1976-77, la Roma H.C. nel 1975-76, la Montesacro Roma nel 1973-74, il CUS Roma nel 1970-71 e l'AICS Roma nel 1969-70.\nPallavolo.\nSono due le squadre maschili romane vincitrici del campionato italiano di pallavolo: la Roma Volley, campione d'Italia nel 1999-00 e conquistatrice della Coppa CEV nello stesso anno, e l'Accademia dello Sport, che vinse nella stagione 1976-77 (in precedenza il tricolore era arrivato anche nel 1974-75, ma la sede societaria era ad Ariccia, comune dell'hinterland della capitale). Anche la M. Roma Volley ha nel suo palmares un trofeo ufficiale, la Coppa CEV vinta nel 2007-08. Altre societ\u00e0 capitoline sono la Societ\u00e0 Sportiva Lazio Pallavolo e l'APD Roma Volley.\nClub importanti della citt\u00e0, in ambito femminile, sono la Societ\u00e0 Sportiva Lazio Pallavolo e la Roma Pallavolo, ma nessuna societ\u00e0 ha mai vinto trofei nazionali o internazionali. \nUn caso particolare \u00e8 il \u00abClub Italia\u00bb, due societ\u00e0 (una maschile e una femminile) fondate nel 1998 per volere dell'allenatore Julio Velasco, di propriet\u00e0 della Federazione Italiana Pallavolo e quindi con sede sociale a Roma, con l'obiettivo della societ\u00e0 di formare giovani atlete italiane, provenienti dai vivai delle varie squadre della penisola. I due Club Italia partecipano in una divisione maschile e femminile scelta anno per anno dalla federazione, talvolta senza obblighi di classifica, esclusa da promozioni o retrocessioni.\nA livello di eventi internazionali maschili svolti nella capitale, il Palazzo dello Sport ha ospitato numerosi incontri e le finali dei campionati del mondo del 1978, con vittoria dell'Unione Sovietica sull'Italia, e del 2010 (con oro del Brasile) mentre lo Stadio del tennis, opportunamente modificato, ha ospitato la sola gara inaugurale del mondiale del 2018. A Roma venne svolta anche la fase finale della World League nel 2004, conquistata dal Brasile.\nI campionati europei invece si tennero nella capitale nel 1948, con trionfo della allo Stadio del tennis, e nel 2005, con gli \"Azzurri\" che conquistarono il loro sesto alloro continentale contro la Russia al Palazzo dello Sport. Infine, nel 2006, la citt\u00e0 ha ospitato la \"Final four\" della European Champions League con vittoria del Volley Treviso contro i greci dell'\u012arakl\u012bs Salonicco.\nIn campo femminile sono stati disputati a Roma alcuni incontri del campionato mondiale del 2014 e dei campionati europei del 1971 e del 1991, sempre al Palazzo dello Sport. In questi ultimi due tornei anche la finale per l'assegnazione del titolo venne disputata nella capitale.\nRugby.\nRoma ospita gli incontri casalinghi della Nazionale di rugby a 15 dell'Italia nel torneo delle Sei Nazioni, principale evento europeo in questo sport al quale partecipano anche , , , , ). Dall'ammissione degli \"Azzurri\" nel torneo, avvenuta nel 2000, al 2011, tutti gli incontri furono disputati allo Stadio Flaminio, sulla cui area l'Italia gioc\u00f2 per la prima volta nel 1935 (nel preesistente Stadio Nazionale del PNF) per l'incontro con un XV della Francia non valido come test. A partire dal Sei Nazioni 2012 l'Italia disputa le proprie gare interne allo Stadio Olimpico. L'Olimpico ospita regolarmente anche altri incontri importanti della nazionale di rugby: alla finale di Coppa Europa di rugby, nel 1954, tra Italia e sono seguiti in questo millennio numerosi \"test match\" contro le pi\u00f9 quotate nazionali dell'emisfero sud: , e .\nIn campo nazionale, la societ\u00e0 Rugby Roma Olimpic 1930 ha vinto cinque campionati italiani (1934-35, 1936-37, 1947-48 e 1948-49, 1999-2000) e due Coppe Italia (1997-98 e 2010-11), mentre una Coppa Italia \u00e8 stata conquistata nel 1966-67 dal CUS Roma Rugby e nel 2013-2014 dalle Fiamme Oro Rugby (quest'ultima societ\u00e0 nel 1987 ha spostato la propria sede a Roma da Padova, dove aveva conquistato cinque scudetti e altre quattro Coppe Italia).\nAltre club cittadini di rugby sono la S.S. Lazio Rugby, l'Unione Rugby Capitolina, l'U.S. Primavera Rugby Roma, l'Accademia Rugby Roma, l'Arvalia e l'Urbe Roma Rugby.\nTennis.\nA Roma viene disputato il pi\u00f9 importante torneo tennistico italiano in campo maschile e femminile, gli Internazionali d'Italia, parte del circuito ATP World Tour Masters 1000 che raggruppa i 9 tornei pi\u00f9 prestigiosi dopo i 4 del Grande Slam e le ATP Finals, e del circuito WTA Premier Five che raggruppa i 5 tornei pi\u00f9 prestigiosi dopo i 4 del Grande Slam e i 4 tornei WTA Premier Mandatory e le WTA Finals. Il torneo viene disputato allo Stadio del tennis di Roma dal 1935 (essendo nato nel 1930 a Milano), con la sola eccezione dell'edizione del 1961 svolta a Torino per celebrare l'Unit\u00e0 d'Italia. Insieme al Roland Garros, che segue, e al Montecarlo Masters, che precede, gli Internazionali d'Italia costituiscono il cosiddetto \"Slam Rosso\", ovvero il trittico di tornei su terra rossa in sequenza, considerati come i pi\u00f9 importanti al mondo su questa superficie, per tradizione. Nell'albo d'oro del torneo il maggior numero di vittorie \u00e8 per lo spagnolo Rafael Nadal, tra gli uomini, con 9 successi (2005, 2006, 2007, 2009, 2010, 2012, 2013, 2018, 2019) e per l'americana Chris Evert, per le donne, con 5 trofei (1974, 1975, 1980, 1981, 1982).\nAltri tornei di tennis della capitale, minori per importanza, facenti parte dell'ATP Challenger Tour e disputati sulla terra battuta, sono: l'BFD Energy Challenger e la Due Ponti Cup, svolti al Due Ponti Sporting Club; il Rai Open, giocato al Circolo Sportivo Rai; il Roma Open (noto anche come Garden Open), al Tennis Club Garden.\nTra i tennisti romani che hanno vinto almeno un torneo ATP figurano Adriano Panatta (vincitore dell'Open di Francia 1976) e suo fratello Claudio Panatta, Matteo Berrettini, Paolo Lorenzi, Tonino Zugarelli, Claudio Pistolesi.\nImpianti sportivi.\nProgetti.\nNella zona fuori dal Raccordo di Tor Vergata sarebbe dovuta sorgere la Citt\u00e0 dello sport progettata dall'architetto Santiago Calatrava, dove sarebbero stati ospitati i mondiali di nuoto del 2009.\nPer mancanza di fondi non \u00e8 stato costruito prima dei mondiali.\nNella zona di Tre Fontane \u00e8 in fase di costruzione la Citt\u00e0 dello Sport Paralimpico.\nInoltre le due squadre di serie A capitoline hanno recentemente manifestato la volont\u00e0 di costruire ognuna un proprio stadio per il calcio e si sta procedendo alla definizione delle zone in cui i nuovi impianti saranno costruiti."}
{"id": "2583249", "revid": "486946", "url": "https://it.wikipedia.org/wiki?curid=2583249", "title": "Bioflavonoide", "text": ""}
{"id": "2583254", "revid": "729019", "url": "https://it.wikipedia.org/wiki?curid=2583254", "title": "A\u00e9rospatiale SN-601 Corvette", "text": "L'A\u00e9rospatiale SN-601 Corvette era un Business jet bimotore ad ala bassa realizzato dall'azienda francese A\u00e9rospatiale negli anni settanta, unico esempio del tentativo dell'A\u00e9rospatiale di entrare in quel settore di mercato."}
{"id": "2583255", "revid": "1700716", "url": "https://it.wikipedia.org/wiki?curid=2583255", "title": "Uncharted", "text": "Uncharted (traducibile in italiano come \"Inesplorato\") \u00e8 una serie di videogiochi action-adventure sviluppati da Naughty Dog e pubblicati da Sony Computer Entertainment per PlayStation 3, PlayStation 4, PlayStation 5 e PlayStation Vita.\nAttualmente la serie conta quattro capitoli principali (', ', ' e ') e due \"spin-off\" (' e ').\nVideogiochi.\nCapitoli principali.\n\"Uncharted: Drake's Fortune\".\n\"Uncharted: Drake's Fortune\" \u00e8 il primo capitolo della serie. Il gioco narra le vicende di Nathan Drake, presunto discendente dell'esploratore Sir Francis Drake, che cerca di trovare il tesoro perduto di El Dorado, con l'aiuto del suo amico Victor Sullivan e della giornalista Elena Fisher.\n\"Uncharted 2: Il covo dei ladri\".\n\"Uncharted 2: Il covo dei ladri\" \u00e8 il secondo capitolo della serie e racconta la ricerca da parte di Nathan Drake della mitica \u015aambhala tra le montagne dell'Himalaya.\n\"Uncharted 3: L'inganno di Drake\".\n\"Uncharted 3: L'inganno di Drake\" \u00e8 il terzo capitolo della serie e racconta la ricerca della mitica Ubar tra le dune del deserto siriano.\nIl 24 ottobre 2010, il sito Amazon France ha pubblicato un'inserzione per il terzo capitolo della serie \"Uncharted\", accompagnandola da un sottotitolo: \"Uncharted 3: World of Deceit\". Il 25 ottobre 2010, Arne Meyer di Naughty Dog, ha dichiarato che le immagini comparse in rete e il sottotitolo del gioco sono totalmente falsi. Infatti, gli artwork del gioco sono stati creati dall'artista Albert NG, che ha confermato di non essere alcun modo collegato allo sviluppo del gioco.\n\"Uncharted 4: Fine di un ladro\".\n\"Uncharted 4: Fine di un ladro\" \u00e8 il quarto ed ultimo capitolo della serie e vede Nathan e suo fratello Sam impegnati nella ricerca del tesoro perduto di Henry Avery in Madagascar.\nIl 15 novembre 2013, viene annunciato all'evento Spike TV PS4 All Access un nuovo capitolo di \"Uncharted\" con un breve teaser trailer, in sviluppo per PlayStation 4, ma fino a quel punto senza data di uscita e titolo del gioco. Il trailer mostra un'antica carta geografica che raffigura il continente africano, con una \"X\" puntata a \u00cele Sainte-Marie, in Madagascar. In basso alla carta geografica vi \u00e8 un teschio con una frase riportata in latino: \"Hodie mecum eris in paradiso\" (\"Oggi tu sarai con me in paradiso\", frase tratta dal Vangelo secondo Luca).\nIl 10 giugno 2014, durante l'Electronic Entertainment Expo, Sony chiude la sua conferenza stampa annunciando, con un video a presa diretta su PlayStation 4, \"Uncharted 4: Fine di un ladro\", con una data di uscita fissata a dicembre 2015. Il trailer mostra un Nathan Drake pi\u00f9 vecchio, che si sveglia sulla riva di un fiume e si addentra in una giungla. In sottofondo \u00e8 possibile ascoltare un discorso tra Nathan e Sully: Nate chiede a Sully di accompagnarlo in una sua ultima avventura e Sully accetta, con la presenza anche del fratello di Nate e, alla fine, anche Elena Fisher.\nIl gioco \u00e8 uscito il 10 maggio 2016, dopo aver subito un ulteriore rinvio di 2 settimane (inizialmente la data di uscita era fissata al 27 aprile).\n\"Spin-off\".\n\"Uncharted: L'abisso d'oro\".\n\"Uncharted: L'abisso d'oro\" \u00e8 il primo \"spin-off\" della serie; racconta le vicende dell'esploratore statunitense Nathan Drake alla ricerca del tesoro perduto di Quivira sulla penisola di Panama.\n\"Uncharted: L'eredit\u00e0 perduta\".\n\"Uncharted: L'eredit\u00e0 perduta\" \u00e8 il secondo \"spin-off\" della serie; racconta le vicende dell'esploratrice australiana Chloe Frazer alla ricerca della Zanna di Ganesha tra le montagne dell'India.\nAltri media.\nFumetto.\nNeil Druckmann, vicepresidente della Naughty Dog, ha annunciato attraverso il PlayStation Blog lo sviluppo di \"Uncharted: Eye of Indra\", un fumetto animato prequel di \"\". Il fumetto avr\u00e0 una nuova protagonista femminile di nome Rika Raja, sorella di Eddy Raja.\nFilm.\nIl produttore Avi Arad ha dichiarato che sta lavorando con Sony per sviluppare l'adattamento cinematografico di \"Uncharted\". In una risposta ad una domanda posta a Richard Lemarchand, capo designer di Naughty Dog, se gli sarebbe piaciuto vedere un adattamento cinematografico di \"Uncharted\", ha risposto: \u00abno comment\u00bb.\nDa allora, la Columbia Pictures ha confermato che un film di \"Uncharted\" \u00e8 in fase di sviluppo. Ed \u00e8 scritto da Kyle Ward e prodotto da Avi Arad, Charles Roven, Ari Arad e Alex Gartner. Il 30 giugno 2009 \u00e8 stato confermato che il film \"Uncharted\" \u00e8 stato in produzione nell'ultimo anno e mezzo. Il 26 luglio 2010, in rete circola un rumor che vuole l'attore Samuel Brodie prendere il ruolo di Nathan Drake. Il 4 agosto 2010, \u00e8 stato confermato che il registra David O. Russell ha lasciato l'incarico per un non meglio precisato mancato accordo con i produttori. L'attore americano, Mark Wahlberg, ha confermato che sar\u00e0 presente nel film \"Uncharted\" e ricoprir\u00e0 il ruolo di Nathan Drake. Nel film saranno presenti anche Joe Pesci e Robert De Niro, che interpreter\u00e0 Victor Sullivan. Il 17 luglio 2011, \u00e8 stato confermato che il film di \"Uncharted\" sar\u00e0 diretto dal regista Neil Burger, gi\u00e0 famoso per i suoi film come \"The Illusionist\" o \"Limitless\"; Neil, inoltre, in una breve intervista ha dichiarato che il film non sar\u00e0 simile (come in precedenza ipotizzato) a \"Indiana Jones\", bens\u00ec avr\u00e0 atmosfere pi\u00f9 simili a quelle di \"The Bourne Identity\".\nIl 9 gennaio 2017 \u00e8 stata annunciata che la sceneggiatura del film \u00e8 stata completata, ad opera di Joe Carnahan, mentre per le riprese si \u00e8 detto che inizieranno nella primavera del 2017; il film sar\u00e0 diretto da Shawn Levy (gi\u00e0 regista di \"Una notte al museo\" e \"Real Steel\"), mentre Wahlberg non interpreter\u00e0 il protagonista, cosa da lui stesso confermata durante il tour promozionale di \"Boston - Caccia all'uomo\", venendo cos\u00ec sostituito da Tom Holland.\nNel giugno 2019 \u00e8 stata annunciata la data di uscita del film che \u00e8 prevista per il 18 dicembre 2020. il 27 gennaio 2020 \u00e8 stato annunciato il rinvio della uscita del film per il marzo 2021. Il 17 febbraio 2020, Tom Holland ha confermato che il film proporr\u00e0 un'origin story con materiale inedito. Il 27 aprile 2020 il film viene rinviato al 16 luglio 2021. Il film \u00e8 uscito nelle sale cinematografiche italiane il 18 febbraio 2022.\nLibro.\n\"\" (\"Uncharted: The Fourth Labyrinth\"), scritto da Christopher Golden, \u00e8 il romanzo ufficiale del videogioco, che vede come protagonisti il cacciatore di tesori Nathan Drake, accompagnato dal fidato Victor Sullivan e altri nuovi personaggi sulle tracce di un misterioso labirinto.\nPersonaggi.\nPrincipali.\nNathan Drake.\n\u00c8 il protagonista principale della serie, un archeologo e cacciatore di tesori sempre affiancato dal suo mentore Victor Sullivan e dalla giornalista Elena Fisher. Nathan \u00e8 un avventuriero particolare, che sembra essere pi\u00f9 interessato al valore storico delle sue scoperte piuttosto che a quello materiale. \u00c8 molto abile nel combattimento corpo a corpo, negli scontri a fuoco e nella scalata a mani nude; possiede inoltre una grande perspicacia che gli permette di risolvere diversi enigmi ambientali.\n\u00c8 doppiato in lingua originale da Nolan North e in italiano da Matteo Zanotti.\nVictor Sullivan.\nFamiliarmente chiamato Sully, \u00e8 un vecchio amico, nonch\u00e9 mentore e figura paterna, di Nathan Drake. \u00c8 un cacciatore di tesori e grande oratore, cos\u00ec come abile nella lotta e nelle sparatorie. A differenza di Nathan, \u00e8 pi\u00f9 interessato al valore monetario dei tesori in cui si imbatte; ciononostante, \u00e8 un uomo affabile e amichevole, disposto ad aiutare i suoi amici in ogni situazione. Ha diversi debiti (anche \"pesanti\", come si evince da \") ed un passato criminale. Sullivan si presenta con camicia a maniche corte e pantaloni e mastica sempre il sigaro ovunque vada. Ha una personalit\u00e0 forte, burbera, ma gioviale. Sullivan \u00e8 apparso come proprietario di un bar in una zona particolare del PlayStation Home.\nIn \" Sullivan fa la sua comparsa alla guida di un piccolo aeroplano, accorrendo in aiuto di Drake e della giornalista Elena Fisher, attaccati dai pirati. Grazie ad un diario trovato nella bara di Sir Francis Drake, Sullivan e Nate piantano in asso Elena e si addentrano nella foresta amazzonica in cerca di quella che credono essere la mitica citt\u00e0 di El Dorado: solo quando raggiungono la sala grande di un tempio scoprono che El Dorado \u00e8 in realt\u00e0 un idolo d'oro.\nI due seguono una pista e raggiungono un U-boat sull'orlo di una cascata. Mentre Drake \u00e8 in cerca di indizi nel sottomarino, dei mercenari capitanati da Gabriel Roman prendono Sullivan in ostaggio: Sully deve a Roman un sacco di soldi e lo aveva contattato riferendogli di essere in cerca di qualcosa di grosso e quindi di dargli ancora un po' di tempo per sanare il suo debito. Roman spara a Sullivan e questi cade a terra, presumibilmente morto, mentre Drake scappa. Solo pi\u00f9 tardi Drake scoprir\u00e0 che Sullivan \u00e8 vivo, costretto a lavorare per i mercenari nella ricerca del tesoro, ma fingendo di aiutarli sviando le loro ricerche, e lo salver\u00e0.\nQuando Drake ritorna da un bunker costruito dalla Kriegsmarine informa Sully che l'idolo \u00e8 maledetto e l'isola stessa ospita ancora le persone incorse nella maledizione. Una volta trovato l'idolo, i due realizzano che esso in realt\u00e0 \u00e8 un sarcofago al cui interno \u00e8 custodita una mummia che rilascia delle \"spore\" nell'aria, rendendo chi le respira come i maledetti dell'isola. Roman cade vittima della \"maledizione\" e viene ucciso dal suo braccio destro Navarro, che ha intenzione di vendere questa scoperta come arma biologica al migliore offerente. Drake salva Elena, ostaggio dei mercenari, e riesce a sconfiggere Navarro, mentre Sullivan si ripresenta con una barca carica di piccoli tesori, pronto a portare via Drake ed Elena dall'isola maledetta.\nIn \", Sullivan fa la sua comparsa pagando la cauzione di Drake, rinchiuso in una prigione ad Istanbul. In seguito i due seguono le mosse del criminale di guerra Zoran Lazarevic nel Borneo. Dopo averne distrutto la base nella giungla, Sullivan non seguir\u00e0 Drake nella ricerca della Pietra Cintamani e ricompare solo nelle ultime scene di gioco. Sullivan compare comunque come personaggio giocabile nella modalit\u00e0 multiplayer.\nIn \", il gioco inizia con Sullivan e Drake che camminano per Londra. Entrano in un bar per un incontro con Talbot (si scoprir\u00e0 essere uno scagnozzo di Katherine Marlowe); Talbot vuole l'anello di Sir Francis Drake, appartenente a Nate e in cambio offre molto denaro. L'affare per\u00f2 si conclude male e Talbot va via con Marlowe (che aveva preso l'anello). Nei successivi due capitoli possiamo scoprire come Nathan e Sully si sono conosciuti e come hanno iniziato a lavorare insieme. Nate era un randagio delle strade che voleva recuperare l'anello di Francis Drake citato sopra, mentre Sully era un amico e forse spasimante di Marlowe. Dopo aver salvato il giovane Nate dagli uomini di Kate, Sully offre al suo nuovo amico di lavorare insieme a lui. Tornati al presente vedremo che Sully aiuter\u00e0 Nate a trovare l'Atlantide del deserto in un'avventura che va dall'Inghilterra al temibile deserto del Rub Al'Khali. Alla fine Nathan, Elena e Victor partono in aereo alla volta di una vita serena e tranquilla.\nIn ', Sullivan, tre anni dopo gli eventi di ', si \u00e8 ritirato, come Nate, dal mondo dei cacciatori dei tesori. Tuttavia ricompare il fratello, ritenuto morto quindici anni prima, di Nate, Sam. Sam racconta di aver bisogno di trovare il tesoro pirata di Henry Avery, che lui e il fratello avevano gi\u00e0 cominciato a cercare anni prima, per pagare Hector Alcazar, un boss della droga, che, in cambio di averlo fatto evadere voleva la met\u00e0 del tesoro entro tre mesi, altrimenti lo avrebbe ucciso. Nate, volendo salvare il fratello, decide di avventurarsi in un un'ultima avventura e chiede anche l'aiuto di Sully. Sullivan compare per la prima volta alla casa d'aste in Italia, dove lui, Nate e Sam dovevano recuperare la croce di San Disma, oggetto fondamentale per rintracciare la posizione del tesoro. All'asta Victor incontra anche Nadine, una sua vecchia conoscente e a capo di un gruppo di mercenari, la Shoreline, e Rafe Adler, un milionario che si era messo in societ\u00e0 anni prima con Nate e Sam, proprio per trovare lo stesso tesoro. Dopo che i tre riescono a rubare la croce, capiscono che il prossimo indizio si trova in Scozia e vi si recano con l'aereo di Sullivan. Tuttavia Sully preferisce rimanere nell'aereo perch\u00e9 si considera troppo anziano per arrampicarsi e sparare. Nate e Sam alla fine, dopo aver scoperto che il tesoro si trovava in Madagascar, scappano da Nadine e da Rafe e corrono verso l'aereo di Sully. I tre si recano in Madagascar e, dopo aver scoperto che il tesoro si trovava in un'isola al largo di King's Bay, poich\u00e9 Rafe, volendo rintracciarli, aveva craccato i telefoni, Nate e Sully sono costretti a fuggire a bordo di una jeep e poi Nate, per salvare il fratello, continua l'inseguimento, lasciando Victor indietro. Victor poi abbandona l'avventura, dopo una discussione con Nate sulle sua responsabilit\u00e0 di marito (infatti, mentendo ad Elena per pi\u00f9 di un mese, aveva mandato a repentaglio il suo matrimonio) gli viene ordinato da quest'ultimo di proteggere Elena. Victor ricompare verso la fine del gioco insieme ad Elena che porta sull'isola del tesoro, affinch\u00e9 possa aiutare il marito. Alla fine, Sully saluta Nate ed Elena e li lascia alla loro vita tranquilla, mentre si mette in societ\u00e0 con Sam.\n\u00c8 doppiato in lingua originale da Richard McGonagle e in italiano da Giovanni Battezzato.\nElena Fisher.\n\u00c8 una giornalista che segue Nathan Drake nel corso delle sue avventure. Sensibile ed estremamente leale, \u00e8 un amante dell\u2019avventura quasi quanto Nathan e Victor; inizialmente spericolata ed impulsiva, nel corso della serie diventa pi\u00f9 cauta e meno avventata. \u00c8 doppiata in lingua originale da Emily Rose e in italiano da Loretta Di Pisa.\nChloe Frazer.\n\u00c8 una cacciatrice di tesori determinata ed esperta, sempre pronta ad aiutare Nathan Drake quando ha bisogno. \u00c8 doppiata in lingua originale da Claudia Black e in italiano da Aglaia Zannetti.\nSamuel Drake.\n\u00c8 il fratello maggiore di Nathan Drake, anch'egli un abile cacciatore di tesori. Samuel \"Sam\" Drake, nato Samuel Morgan ha fatto il suo debutto nel quarto capitolo della serie, ' come deuteragonista assieme al fratello minore Nathan Drake, ed \u00e8 ritornato in seguito anche in ' come tritagonista. Samuel ha passato met\u00e0 della sua vita a rubare con, e senza, suo fratello minore Nathan. L'altra met\u00e0, invece, l'ha passata in diverse prigioni. Attualmente \u00e8 pronto a tornare a fare quello che sa fare meglio. Sam \u00e8 una risorsa molto importante per qualunque spedizione, basta essere sicuri di avere un ampio rifornimento di nicotina. Samuel Morgan \u00e8 nato da Cassandra Morgan e padre ignoto nel 1971, ed \u00e8 pi\u00f9 vecchio di Nathan di cinque anni. Colin Thomas dichiara: \"Mi \u00e8 stato affidato il compito di creare Samuel Drake, dalla sua versione giovane alla sua versione attuale per tutta la produzione di , cos\u00ec come numerose altre risorse. \u00c8 stato un onore far parte di questo progetto e il compito di creare Sam mentre gioca un ruolo importante nella narrazione come fratello di Nathan Drake\". \u00c8 doppiato in lingua originale da Troy Baker e in italiano da Lorenzo Scattorin.\nSecondari.\nCassandra Drake.\n\u00c8 la figlia di Nathan Drake ed Elena Fisher. \u00c8 doppiata in lingua originale da Kaitlyn Dever e in italiano da Deborah Morese.\nCharlie Cutter.\n\u00c8 un cacciatore di tesori che lavora per Marlowe. Appare per la prima volta in \"Uncharted 3: L'inganno di Drake\" all'interno di un bar, dove Nathan e Sullivan si dirigono per fare uno scambio con un criminale di nome Talbot. Charlie blocca la fuga a Nathan e Sully, sparandoli ed apparentemente uccidendoli. Successivamente si scopre che Charlie \u00e8 un vecchio amico di Nathan e Sullivan, e quindi un loro collaboratore. Trover\u00e0 insieme ai due il covo di Marlowe, per poi andare in Siria insieme a Chloe per prendere la met\u00e0 di un doblone. Ricongiungendosi con Nate e Sully, i quali arrivano anch'essi in Siria con il timore che i criminali possano aver teso un'imboscata anche a lui e Chloe, Cutter viene drogato da Talbot con lo scopo di metterlo contro Nathan. Fortunatamente riesce a guarire immediatamente. Alla fuga per\u00f2, Charlie si rompe una gamba e quindi impossibilitato a continuare, abbandona l'avventura confidando a Nathan che quest'ultimo potr\u00e0 trovare ci\u00f2 che cerca. \u00c8 doppiato in lingua originale da Graham McTavish e in italiano da Claudio Moneta.\nMarisa Chase.\n\u00c8 la coprotagonista di \". \u00c8 doppiata da Christine Lakin in lingua originale.\nNadine Ross.\n\u00c8 una mercenaria a capo della Shoreline. In \" viene invece assoldata da Chloe per ritrovare la Zanna di Ganesha. \u00c8 doppiata da Laura Bailey in lingua originale e da Gea Riva in italiano.\nTenzin.\n\u00c8 un agricoltore abitante del Tibet, che aiuter\u00e0 Nathan nel corso dell'avventura, stringendo con lui un fortissimo rapporto d'amicizia. Tenzin appare nel secondo capitolo dove fa la sua prima comparsa soccorrendo Nathan Drake in fin di vita nell'incidente con il treno, guarendolo dalle ferite mortali che aveva il protagonista. Successivamente Tenzin conduce Nathan da Schafer, capo del villaggio, il quale manda il duo nelle montagne a fare una spedizione. Si rende molto partecipe all'assedio da parte dei soldati di Lazarevic nel villaggio per poi ricongiungersi con la sua famiglia augurando a Nathan buona fortuna per la sua avventura. Riappare negli ultimi secondi del gioco, facendo una preghiera in tibetano per Schafer, morto precedentemente. Inoltre, ha curato le ferite mortali di Elena Fisher che, verso la fine del videogioco, viene colpita da una granata lanciata da Henry Flynn. \u00c8 doppiato in lingua originale da Pema Dhondup.\nAntagonisti.\nGabriel Roman.\n\u00c8 il principale antagonista di \"Uncharted: Drake's Fortune\". Muore nel penultimo capitolo del gioco, ucciso dal suo braccio destro Atoq Navarro dopo essersi trasformato in un Discendente. \u00c8 doppiato da Simon Templeman in lingua originale e da Alberto Olivero in italiano.\nAtoq Navarro.\n\u00c8 il braccio destro di Roman nonch\u00e9 capo dei mercenari. Inganner\u00e0 il suo capo per poter vendere le spore di El Dorado come arma chimica. Muore nell'ultimo capitolo del gioco, ucciso da Nate che getta in acqua il rottame dell'elicottero al quale era legata una gamba di Navarro, facendolo affogare. \u00c8 doppiato da Robin Atkin Downes in lingua originale e da Ivo De Palma in italiano.\nEddy Raja.\n\u00c8 il capo dei pirati indonesiani al servizio di Roman. Dopo essere stato scaricato dai soci, verr\u00e0 attaccato dai Discendenti e, dopo essersi temporaneamente alleato con Drake, verr\u00e0 trascinato da questi nelle viscere dell'isola, morendo. \u00c8 doppiato da James Sie in lingua originale e da Daniele Demma in italiano.\nZoran Lazarevi\u0107.\n\u00c8 il principale antagonista di \" interessato alla Pietra Cintamani dell'antica citt\u00e0 di Shambhala. Riuscir\u00e0 a bere il liquido dell'Albero Della Vita, divenendo quasi invincibile. Dopo essere stato sconfitto da Nate, verr\u00e0 massacrato dai Guardiani di Shambala poich\u00e9 era troppo debole per opporre resistenza. \u00c8 doppiato da Graham McTavish in lingua originale e da Dario Oppido in italiano.\nHarry Flynn.\n\u00c8 un cacciatore di tesori assetato di denaro e vecchia conoscenza di Drake con il quale in passato ha vissuto varie avventure. Appare in \" dove contatta il vecchio amico per aiutarlo a prendere una lampada all'interno di un museo e Nathan, dopo un iniziale riluttanza, accetta l'incarico. Il duo verr\u00e0 accompagnato da Chloe Frazer, un'altra cacciatrice di tesori vecchia fiamma di Nathan che ora ha una relazione con Flynn stesso. Il trio fa irruzione al museo, aggira le innumerevoli guardie e preleva la lampada ma, quando \u00e8 giunto il momento di andarsene Harry abbandona Nathan braccandolo dalle guardie e se ne va, rivelando che per tutto il tempo ha collaborato con il cliente di Flynn. Chloe, ignara del tradimento di Harry, libera Nathan di prigione, luogo dove nel contempo \u00e8 stato portato e, insieme a Sully, si dirige nel Borneo con lo scopo di riprendere l'avventura. Nei momenti successivi, Harry prende Chloe, la quale collaborava misteriosamente con Nathan e fa precipitare il treno dove il vecchio amico si trovava, intenzionato a salvare Chloe, provocandoli delle ferite mortali. Harry riappare negli ultimi minuti di gioco dove muore per via di una granata lasciata da Lazaravic, il principale antagonista del secondo capitolo. \u00c8 doppiato da Steve Valentine in lingua originale e da Dario Maria Dossena in italiano.\nKatherine Marlowe.\n\u00c8 la principale antagonista di \"\" nonch\u00e9 vecchia conoscenza di Sully. Desidera impossessarsi in qualunque modo del vaso contenente le sostanze allucinogene per usarle a suo favore. Muore sprofondando nelle sabbie mobili quando Ubar sta iniziando a crollare, portando con s\u00e9 l'anello di Francis Drake. \u00c8 doppiata in italiano da Adele Pellegatta.\nTalbot.\n\u00c8 il braccio destro di Marlowe. Nonostante la sua esile corporatura, si dimostra molto agile, atletico e con una particolare abilit\u00e0 nel combattimento corpo a corpo. Muore ucciso da Nate che gli spara in testa mentre era in procinto di uccidere Sully, facendolo cadere nel vuoto. \u00c8 doppiato da Robin Atkin Downes in lingua originale e da Federico Danti in italiano.\nRameses.\n\u00c8 un moderno pirata al servizio di Marlowe e Talbot. Dopo essere stato ferito da Nate, si suicider\u00e0 cercando di ucciderlo inondando la nave. \u00c8 doppiato da Sayed Badreya in lingua originale e da Luca Sandri in italiano.\nRafe Adler.\n\u00c8 il principale antagonista di \"Uncharted 4: Fine di un ladro\" vecchio aiutante di Nate e Sam. Vuole tenere il tesoro di Avery tutto per s\u00e9 e si avvale della Shoreline di Nadine per la ricerca. Muore nell'ultimo capitolo del gioco, ucciso da Nate che gli fa crollare addosso una rete piena d'oro. \u00c8 doppiato da Warren Kole in lingua originale e da Francesco Mei in italiano.\nCritica.\nVendite.\nLa serie ha infranto diversi record di vendite. Il primo riconoscimento \u00e8 stato l'ottenimento dell'etichetta PlayStation Platinum, avendo venduto oltre 2,6 milioni di copie vendute in tutto il mondo. \"Uncharted 2\" \u00e8 stato il gioco pi\u00f9 venduto nel mese della sua uscita, e i giochi combinati hanno venduto oltre 13 milioni di copie entro il 2011. Le vendite di \"Uncharted 3\" sono state oltre il doppio rispetto a quelle del suo predecessore secondo quanto affermato dal direttore del marketing di Naughty Dog, Asad Quizilbash, secondo cui hanno superato di molto le aspettative, e alla fine il gioco ha contribuito a portare la serie \"Uncharted\" a oltre 17 milioni di copie vendute in tutto il mondo. Prima della pubblicazione del quarto titolo principale, Sony ha rivelato che la serie \"Uncharted\" aveva venduto oltre 28 milioni di copie in tutto il mondo.\n\"Uncharted 4\" \u00e8 la versione pi\u00f9 venduta della serie fino ad oggi, con oltre 8 milioni di copie vendute nel 2016, e oltre 16 milioni di copie entro maggio 2019, rendendolo uno dei giochi PlayStation 4 pi\u00f9 venduti di tutti i tempi. Le vendite maturate, incluse nel pacchetto di espansione dE \"\", in un panel di dicembre 2017 per celebrare il decimo anniversario della serie durante l'evento PlayStation Experience, hanno rivelato che la serie aveva venduto 41,7 milioni di unit\u00e0 a livello globale.\nRiconoscimenti.\n\"Uncharted: Drake's Fortune\" \u00e8 stato premiato nella categoria PS3 Game of the Year da IGN.\n\"Uncharted 2: Il covo dei ladri\" \u00e8 stato il gioco ad aver vinto pi\u00f9 premi nella categoria Game of the Year nel 2009.\n\"Uncharted 3: L'inganno di Drake\" \u00e8 stato tra i giochi pi\u00f9 premiati, nel 2011, nella categoria Game of the Year.\n\"Uncharted 4: Fine di un ladro\" \u00e8 stato il gioco ad aver vinto pi\u00f9 premi nella categoria Game of the Year nel 2016. Metacritic ha inserito il gioco tra i migliori videogiochi del decennio 2010-2019.\nCollegamenti esterni.\n "}
{"id": "2583256", "revid": "239447", "url": "https://it.wikipedia.org/wiki?curid=2583256", "title": "FC Bohemians Praha", "text": ""}
{"id": "2583258", "revid": "697352", "url": "https://it.wikipedia.org/wiki?curid=2583258", "title": "Coppa di Francia 2007-2008", "text": "La 2007/2008 Coupe de France fu la 91\u00aa edizione del prestigioso torneo aperto a tutti i club del territorio francese. La squadra vincitrice di quest' edizione fu l'Olympique Lyonnais, che sconfisse il Paris Saint-Germain 1-0 conquistando il quarto trofeo della sua storia.\nNota: i risultati della competizione sono detti ufficiali dal 7\u00ba turno preliminare in quanto compaiono da questo momento i club professionistici.\n7\u00ba turno.\n24 novembre, 2007\n8\u00ba Turno.\n14 dicembre, 2007\nTrentaduesimi di finale.\n4 gennaio, 2008\nSedicesimi di finale.\n1\u00ba febbraio, 2008\nOttavi di finale.\n18 marzo, 2008"}
{"id": "2583259", "revid": "239447", "url": "https://it.wikipedia.org/wiki?curid=2583259", "title": "Wiener SC", "text": ""}
{"id": "2583261", "revid": "2519", "url": "https://it.wikipedia.org/wiki?curid=2583261", "title": "Egersund", "text": "Egersund \u00e8 una citt\u00e0 e centro amministrativo del comune di Eigersund, nella contea di Rogaland, in Norvegia. \nIl comune attualmente conta circa 14 800 abitanti (2020), circa sono quelli della citt\u00e0.\nLa cittadina si sviluppa in una baia che si inoltra dallo stretto che separa la terraferma dall'isola di Eiger\u00f8ya. "}
{"id": "2583262", "revid": "287204", "url": "https://it.wikipedia.org/wiki?curid=2583262", "title": "Wisla Krakow", "text": ""}
{"id": "2583268", "revid": "1566286", "url": "https://it.wikipedia.org/wiki?curid=2583268", "title": "Adolfo Lastretti", "text": "Biografia.\nPer motivi di lavoro della famiglia si trasfer\u00ec presto a Rapallo, dove comp\u00ec gli studi e nel 1957 recit\u00f2 nel cortometraggio \"La spiaggia\". Invogliato a fare l'attore, nel 1959, durante il periodo universitario a Genova, vinse un concorso nazionale che fu l'inizio del suo iter artistico.\nSi stabil\u00ec a Roma, dove nel 1960 ottenne una borsa di studio per iscriversi all'Accademia nazionale d'arte drammatica \"Silvio D'Amico\". La abbandon\u00f2 quando due anni dopo super\u00f2 un provino per interpretare \"Fogli d'album\", uno spettacolo teatrale ideato da Giancarlo Menotti per il Festival di Spoleto.\nNegli anni sessanta e settanta continu\u00f2 la sua carriera come caratterista in vari film al fianco di grandi attori come James Coburn, Alain Delon, Jean-Paul Belmondo, Richard Roundtree, fino al ritiro dalle scene nel 2003 dopo la partecipazione alla soap opera \"Vivere\".\nMor\u00ec il 5 maggio 2018 a causa di una patologia cardiaca."}
{"id": "2583269", "revid": "580197", "url": "https://it.wikipedia.org/wiki?curid=2583269", "title": "R.W.D. Molenbeek", "text": ""}
{"id": "2583295", "revid": "175425", "url": "https://it.wikipedia.org/wiki?curid=2583295", "title": "Canon Yaound\u00e9", "text": ""}
{"id": "2583297", "revid": "239447", "url": "https://it.wikipedia.org/wiki?curid=2583297", "title": "DAC Dunajsk\u00e1 Streda", "text": ""}
{"id": "2583304", "revid": "1543377", "url": "https://it.wikipedia.org/wiki?curid=2583304", "title": "Variabile irregolare lenta", "text": "Una variabile irregolare lenta \u00e8 una stella variabile che manifesta una periodicit\u00e0 inesistente o fortemente irregolare nell'emissione luminosa variabile. La gran parte di esse sono stelle di classe K, M, S o C. Sono suddivise dal General Catalogue of Variable Stars (GCVS) in tre tipologie: L, LB e LC. Le LB sono normalmente delle stelle giganti, mentre le LC sono supergiganti che manifestano un'escursione luminosa di circa 1 magnitudine.\nAlcuni esempi:"}
{"id": "2583312", "revid": "239447", "url": "https://it.wikipedia.org/wiki?curid=2583312", "title": "MyPa-47", "text": ""}
{"id": "2583323", "revid": "239447", "url": "https://it.wikipedia.org/wiki?curid=2583323", "title": "Haladas Szombathely", "text": ""}
{"id": "2583334", "revid": "287204", "url": "https://it.wikipedia.org/wiki?curid=2583334", "title": "Santa Mafia", "text": "Santa Mafia \u00e8 un libro-inchiesta sulla mafia e in particolare sulla 'Ndrangheta in Germania e nel resto d'Europa della giornalista del Die Zeit Petra Reski uscito in Germania, Italia e Polonia nel 2009.\nLa casa editrice \u00e8 Nuovi Mondi.\nCritiche.\nI tribunali giudiziari tedeschi hanno obbligato a pubblicare il libro con censure.\nIn Italia, Marcello Dell'Utri si \u00e8 scagliato contro il libro e contro il procuratore nazionale antimafia Vincenzo Macr\u00ec, autore della prefazione."}
{"id": "2583351", "revid": "1543377", "url": "https://it.wikipedia.org/wiki?curid=2583351", "title": "Boyac\u00e1", "text": "Boyac\u00e1 \u00e8 un comune della Colombia facente parte del dipartimento omonimo.\nIl centro abitato venne fondato da Gonzalo Jim\u00e9nez de Quesada nel 1537."}
{"id": "2583352", "revid": "599013", "url": "https://it.wikipedia.org/wiki?curid=2583352", "title": "Vaup\u00e9s", "text": ""}
{"id": "2583354", "revid": "326822", "url": "https://it.wikipedia.org/wiki?curid=2583354", "title": "Valle del Cauca", "text": ""}
{"id": "2583357", "revid": "838137", "url": "https://it.wikipedia.org/wiki?curid=2583357", "title": "Alfonso Sozy Carafa", "text": "Biografia.\nNacque il 7 marzo 1704 da Nicol\u00f2 e Anna Merenda, signori di San Nicola Manfredi.\nIl 7 giugno 1727 fu ordinato presbitero.\nIl 15 luglio 1743 fu eletto vescovo di Vico Equense. Ricevette la consacrazione episcopale il 25 luglio successivo per l'imposizione delle mani dell'arcivescovo di Conza Giuseppe Nicolai. Istitu\u00ec il seminario vescovile che in seguito fu innalzato a seminario arcivescovile.\nIl 15 novembre 1751 fu trasferito alla sede di Lecce. Il 6 novembre 1757 consacr\u00f2 la cattedrale, dopo lunghi anni di lavori voluti dal vescovo Luigi Pappacoda. Nel 1761 fece restaurare l'episcopio, affidandone i lavori all'architetto Emanuele Manieri.\nMor\u00ec il 19 febbraio 1783. \u00c8 sepolto nella cripta della cattedrale di Lecce.\nGenealogia episcopale.\nLa genealogia episcopale \u00e8:"}
{"id": "2583359", "revid": "422312", "url": "https://it.wikipedia.org/wiki?curid=2583359", "title": "Alfonso Sozy-Carafa", "text": ""}
{"id": "2583360", "revid": "287204", "url": "https://it.wikipedia.org/wiki?curid=2583360", "title": "HMS Hyperion", "text": "L'HMS \"Hyperion\" (Pennant number H97), seconda nave da guerra britannica a portare questo nome, \u00e8 stato un cacciatorpediniere classe H della Royal Navy. Venne impostato nei cantieri Swan Hunter il 26 marzo 1935, varato l'8 aprile 1936 ed entr\u00f2 in servizio il 3 dicembre seguente.\nServizio.\nAllo scoppio della seconda guerra mondiale l'\"Hyperion\" si trovava a Freetown e venne assegnato a compiti di pattuglia e caccia alle navi corsare tedesche nell'Atlantico meridionale. Nel mese di novembre venne trasferito a Bermuda con compiti di pattuglia nel Mar dei Caraibi e di blocco per le navi tedesche presenti nei porti messicani e statunitensi. Il 19 dicembre, al largo di Capo Hatteras, intercett\u00f2 il mercantile tedesco \"Columbus\" che venne rapidamente affondato dal proprio equipaggio.\nIl 25 gennaio 1940 torn\u00f2 in patria per entrare in cantiere a Portsmouth, dove rimase fino ai primi giorni di marzo. Tornato in servizio venne assegnato alla Seconda Flottiglia Cacciatorpediniere della \"Home Fleet\". Nel mese di aprile partecip\u00f2 all'Operazione Wilfred, l'invasione della Norvegia portata avanti dagli inglesi nel tentativo di evitarne l'occupazione da parte tedesca. Nel mese di maggio partecip\u00f2 all'evacuazione delle truppe inglesi di fronte all'avanzata nazista.\nIl 16 maggio l'\"Hyperion\" venne trasferito nel Mar Mediterraneo con base ad Alessandria d'Egitto. Il 9 luglio seguente partecip\u00f2 alla Battaglia di Punta Stilo. Il 19 luglio partecip\u00f2 alla Battaglia di Capo Spada, affondando con i siluri il relitto dell'incrociatore italiano e prendendone a bordo alcuni sopravvissuti.\nNei primi giorni di dicembre appoggi\u00f2 le operazioni dell'Ottava Armata bombardando le posizioni italiane. Il 14 dicembre affond\u00f2 insieme al cacciatorpediniere il sottomarino italiano al largo di Bardia.\nIl 22 dicembre mentre si trovava al largo di Capo Bon insieme ai cacciatorpediniere e colp\u00ec una mina rimanendo gravemente danneggiato. Dopo due tentativi infruttuosi di rimorchiare la nave da parte dell'\"Ilex\", l'equipaggio venne trasferito a bordo di quest'ultima e l'\"Hyperion\" venne affondata da un siluro lanciato dall' prima dell'alba. Due marinai della nave risultarono dispersi."}
{"id": "2583363", "revid": "73843", "url": "https://it.wikipedia.org/wiki?curid=2583363", "title": "Faro di Ambrose", "text": "Il faro di Ambrose, o torre Ambrose, \u00e8 stato un faro situato alla convergenza di diverse rotte marine in arrivo nella Lower New York Bay, un punto di passaggio obbligato per navi in uscita o in entrata ai porti di New York.\nVenendo meno la sua utilit\u00e0, nel 2008 \u00e8 stato demolito.\nIl faro di Ambrose rappresent\u00f2 la linea di traguardo della competizione Nastro Azzurro, il riconoscimento che veniva attribuito alla nave passeggeri che deteneva il record di velocit\u00e0 media di attraversamento dell'Atlantico, in regolare servizio e senza scali di rifornimento. L'unica nave italiana a fregiarsi di questo prestigioso riconoscimento fu il transatlantico Rex che partendo da Gibilterra l'11 agosto 1933 transit\u00f2 al traverso del faro di Ambrose il 16 agosto, mantenendo una velocit\u00e0 media di 29,92 nodi (53,59 Km/h).\nL'ultima validit\u00e0 di record fu assegnata nel 1952 alla nave americana \"United States\" e da allora, non avendo pi\u00f9 istituito questo riconoscimento, il faro di Ambrose perse anche quella funzione."}
{"id": "2583366", "revid": "123609574", "url": "https://it.wikipedia.org/wiki?curid=2583366", "title": "Live at the Brixton Academy (Brian May)", "text": "Live at the Brixton Academy \u00e8 un album live autoprodotto da Brian May, pubblicato nel 1994 a distanza di tre anni dopo la morte del frontman dei Queen Freddie Mercury e a due dal disco solista Back to the Light.\nIl disco.\nIl disco, registrato al concerto al Brixton Academy di Londra (primo concerto da solista) ripropone, oltre le canzoni da solista di Brian May, alcuni \"classici\" del repertorio dei Queen e alcune canzoni accreditate al cantante dei Queen Freddie Mercury (ad esempio \"Love of My Life\"). Per la prima ed unica volta, viene eseguita Headlong tratta da Innuendo, l'ultimo album dei Queen. Inoltre si trova \"Since You've Been Gone, \"cover dei Rainbow."}
{"id": "2583375", "revid": "2033069", "url": "https://it.wikipedia.org/wiki?curid=2583375", "title": "La strana coppia (serie televisiva 1970)", "text": "La strana coppia (\"The Odd Couple\") \u00e8 una serie televisiva statunitense, trasmessa per 5 stagioni dalla ABC, dal 1970 al 1975.\nTratta dall'omonima pi\u00e8ce teatrale di successo di Neil Simon, messa in scena a Broadway nel 1965, il soggetto era stato portato al cinema con l'omonimo film con Walter Matthau e Jack Lemmon nei panni dei due protagonisti Felix e Oscar, le cui \"differenze caratteriali (\u2026) forniscono lo spunto per ogni trama\".\nNella serie tv i due attori principali sono Tony Randall (Felix) e Jack Klugman (Oscar), che avevano gi\u00e0 recitato nella pi\u00e8ce di Broadway: Randall vinse per la serie un premio Award, Klugman due Emmy e un Golden Globe.\nTrama.\nNew York. Vicissitudini quotidiane in un appartamento vicino a Park Avenue, dove convivono due divorziati, Felix e Oscar, di carattere e abitudini completamente diverse: il primo, fotografo, amante maniacale dell'ordine si scontra continuamente col secondo, giornalista sportivo del New York Herald, rozzo e disordinato.\nEpisodi.\nNel 1993 venne girato un film TV, \"The Odd Couple: Together Again\", in cui Felix torna a vivere temporaneamente con Oscar, lasciando libera la casa alla figlia per i preparativi del matrimonio.\nGuest-stars.\nTeri Garr, Hugh Hefner, Bob Hope, Garry Marshall, Jean Simmons."}
{"id": "2583379", "revid": "1654832", "url": "https://it.wikipedia.org/wiki?curid=2583379", "title": "La strana coppia", "text": "La strana coppia (titolo originale: \"The Odd Couple\") \u00e8 una commedia scritta da Neil Simon.\nTrama.\nLa commedia \u00e8 ambientata a New York negli anni sessanta: Felix e Oscar, due divorziati diversi in tutto e per tutto, dividono un appartamento e si scontrano con i problemi di convivenza quotidiana.\nRappresentazioni.\nLa commedia venne rappresentata per la prima volta al Plymouth Theatre a Broadway il 3 ottobre 1965, per la regia di Mike Nichols: i protagonisti erano Art Carney nella parte di Felix e Walter Matthau in quella di Oscar. La pi\u00e8ce venne poi allestita al Eugene O'Neill Theatre (1966-1967). In totale ebbe 966 rappresentazioni.\nIl ruolo di Cecily Pigeon era di Monica Evans. Sia la Evans sia Matthau presero parte anche alla trasposizione cinematografica della commedia stessa, negli stessi ruoli, mentre il ruolo di Felix fu interpretato da Jack Lemmon."}
{"id": "2583382", "revid": "1573940", "url": "https://it.wikipedia.org/wiki?curid=2583382", "title": "Barca solare (Egitto)", "text": "La Barca solare o celeste era, per gli Egizi, l'imbarcazione rituale che percorreva i due cieli trasportando il sole rigenerato ogni giorno all'alba e divenendo poi con il dogma eliopolitano simbolo religioso di rinascita dalla morte a nuova vita.\nStoria.\nIl sole, che divenne per esigenze di culto ipostasi di Ra, attraversava il cielo diurno, in dodici ore, sopra una barca chiamata \"Mandet\"\nR24:D46-X1:X1-P1\n\"m\u02c1ndt\"&lt;br&gt;\nche lo trasportava da oriente ad occidente dove scompariva dietro la montagna di Abido.\nIl viaggio nel mondo sotterraneo dell'ovest attraverso il cielo inferiore della Duat, avveniva con la barca \"Mesketet\"\nS29-V31:X1*X1-P3\n\"sktt\"&lt;br&gt;\nchiamata anche\nO34:V31-X1:Z4-P3\n\"skty\"&lt;br&gt;\noppure\nG17-S29-V31:X1*X1-P3\n\"msktt\"&lt;br&gt;\ned era anch'esso di 12 ore.\nLe due barche solari insieme erano chiamate \"Maaty\" perch\u00e9 rappresentavano la Maat ossia il principio dell'ordine cosmico.\nLa barca solare al mattino trasportava il sole sotto l'aspetto sincretico di Khepri, a mezzogiorno diveniva Ra ed al tramonto era Atum. Dopo il tramonto il sole, divenuto If divinit\u00e0 mummiforme, passava sulla barca della notte, la \"Mesketet\", accompagnato da varie divinit\u00e0 protettrici con le quali attraversava cos\u00ec l'Amduat (Oltretomba) con i suoi pericoli, tra i quali Apopi. Pericoli che avevano il fine di bloccare la barca e fermare cos\u00ec il trascorrere del tempo.\nQuesto evento particolarmente temuto dagli Egizi si realizz\u00f2 solo una volta quando il dolore di Iside per suo figlio morente ferm\u00f2 la barca solare, e quindi il sole, fino alla guarigione del figlio (Papiro Metternich).\nNell'iconografia veniva rappresentata, gi\u00e0 dal periodo predinastico, sempre a forma di mezza luna con la poppa incurvata a forma di uncino, la prua spesso coperta di tessuto drappeggiato e solo due remi.\nSpesso vi era raffigurata una rondine, simbolo di eternit\u00e0 e figlia di Ra che individuava cos\u00ec la barca del mattino mentre quella della sera poteva avere raffigurato Arpocrate.\nAltre volte le barche erano rappresentate con la prua ornata con delle canne e recavano sopra un sacrario dove si trovava il dio Ra protetto dal serpente benevolo Mehen e come viene detto nel Libro delle Porte in piedi a prua si trovava Sia.\nLa barca come raffigurata nel \"Libro dei morti\" era trainata da Anubi ma sovente questo compito era assolto anche dai Ba degli Occidentali mentre altri riferimenti si trovano nel Libro dell'Amduat, nel Libro della Terra ed una rappresentazione in pietra \u00e8 all'esterno del tempio solare di Abu Gurab.\nNumerose sono le immagini pervenuteci dalle tombe dei nobili che ne mutano leggermente l'aspetto con l'evoluzione religiosa pur restando sempre immutabili alcune caratteristiche.\nIn alcune tombe della dinastia egizia del Nuovo Regno, come in quella di Sennedjem, troviamo l'immagine della barca che naviga nel mondo inferiore. A bordo vi \u00e8 il naos, che rappresenta un tempio della citt\u00e0 sacra di Buto, nel Basso Egitto, la rondine ed il \"Shemes\", sms, strano oggetto rituale che risultava dalla combinazione di un arpione e di un coltello munito di gamba umana e che come simbolo, indicava i Seguaci di Horo.\nAl centro della barca vi era sovente il disco solare con Amon girato verso l'Occidente ma non mancavano immagini di Ra accompagnato dal defunto e con il seguito composto da Hu, Sia e sovente Heka.\nInfatti il sovrano saliva sulla barca solare e questo onore oltre che a donargli gloria gli dava anche la sicurezza nel periglioso viaggio attraverso l'Occidente, verso l'Aldil\u00e0.\nSuccessivamente il privilegio di raggiungere i \"Campi Iaru\" salendo sulla barca solare fu esteso a tutti e come ci narrano i testi sacri, Ra percorreva il mondo sotterraneo accogliendo sulla sua barca i \"Ba\" dei defunti che erano stati \"giustificati\" affinch\u00e9 potessero rinascere con lui, al mattino sotto forma di Akhu ossia \"I luminosi\"."}
{"id": "2583388", "revid": "110157", "url": "https://it.wikipedia.org/wiki?curid=2583388", "title": "Uzand\u0131 Deresi", "text": "L\u2019Uzand\u0131 Deresi, \"Zondi Deresi\", \"Tabakhane \u00c7ay\u0131\" (\u00ab fiume della conceria \u00bb) \u00e8 un fiume turco tagliato dalla diga di Gebere, che attraversa la citt\u00e0 di Ni\u011fde, ed in seguito \u00e8 tagliato dalla diga di Akkaya prima di perdersi nelle alte pianure a sud est del distretto di Bor ai 1100\u00a0m."}
{"id": "2583391", "revid": "33528", "url": "https://it.wikipedia.org/wiki?curid=2583391", "title": "Tabakhane \u00c7ay\u0131", "text": ""}
{"id": "2583393", "revid": "76963", "url": "https://it.wikipedia.org/wiki?curid=2583393", "title": "Another World (album Brian May)", "text": ""}
{"id": "2583397", "revid": "1516566", "url": "https://it.wikipedia.org/wiki?curid=2583397", "title": "Fulvio Albanese", "text": "\u00c8 stato allenatore e direttore tecnico del settore agonistico della Rari Nantes Torino.\nCarriera.\nLa sua carriera agonistica \u00e8 iniziata dalla pallanuoto. Ha giocato in Serie A con la maglia del Centro sportivo FIAT.\nSuccessivamente si \u00e8 dedicato alla carriera di allenatore di nuoto, \u00e8 stato professore di scienze motorie presso il Liceo classico Cavour, a Torino. \u00c8 stato anche docente presso lo S.U.I.S.M. di Torino.\nNegli anni 1998 e 1999 \u00e8 stato allenatore della Nazionale italiana di nuoto, dove ha abbracciato il programma di preparazione per i Giochi Olimpici di Sydney 2000, denominato FIN POINT Velocit\u00e0 Maschile.\nIn carriera alla Rari Nantes Torino ha formato grandi campioni come Loris Facci.\n\u00c8 morto nella tarda serata del 7 novembre 2012 all'et\u00e0 di 56 anni nella sua casa sulle colline torinesi."}
{"id": "2583402", "revid": "173617", "url": "https://it.wikipedia.org/wiki?curid=2583402", "title": "In Verrem", "text": "In Verrem \u00e8 il nome che si d\u00e0 ad una serie di orazioni scritte da Cicerone, note anche come Verrine. Furono elaborate nel 70 a.C., in occasione di una causa di diritto penale discussa a Roma, che vedeva come accusatori il popolo della ricca provincia di Sicilia e l'ex propretore dell'isola Gaio Licinio Verre come imputato. L'accusa mossa nei suoi confronti era \"de pecuniis repetundis\", cio\u00e8 di concussione, reato consumato durante il triennio di governo dal 73 al 71 a.C.. I siciliani, che avevano conosciuto poco tempo prima Cicerone come questore di Lilibeo, gli affidarono l'accusa.\nStruttura e contenuti dell'opera.\nL'intera opera \u00e8 composta di tre parti, una parte preliminare e due libri, di cui il primo contiene la prima effettiva requisitoria tenuta, mentre il secondo raccoglie le restanti cinque requisitorie mai tenute.\nLa \"Divinatio in Q. Caecilium\" \u00e8 relativa al dibattito preliminare del processo contro Verre. In essa Cicerone dimostra che l'eventuale scelta di Quinto Cecilio Nigro come accusatore, invece che lui stesso, sarebbe sbagliata, essendo appunto Cecilio Nigro legato a Verre da rapporti tali che non ne possono garantire la corretta interpretazione del ruolo atteso.\nNella seconda orazione (\"In Verrem actio prima\") Cicerone racconta come sia stato ostacolato nelle indagini da lui svolte in Sicilia, spiega i sistemi messi in atto da Verre per ritardare il processo all'anno successivo, sperando in un giudice a lui pi\u00f9 favorevole, ed espone riassumendoli i principali capi di accusa contro Verre. Cicerone inoltre spiazza Verre ed il suo difensore Quinto Ortensio Ortalo, rinunciando ad una lunga esposizione e passando direttamente all'ascolto dei testimoni.\nLe cinque orazioni successive, contenute nel volume \"In Verrem actio secunda\", analizzano in dettaglio il comportamento disonesto di Verre in relazione a vari aspetti: come pretore di Roma (\"De praetura urbana\"), come pretore in Sicilia (\"De iurisdictione siciliensi\"), nella riscossione delle decime (\"De re frumentaria\"), nella appropriazione di opere d'arte (\"De signis\") e nella somministrazione di condanne verso schiavi fuggiti, banditi, pirati e cittadini romani (\"De suppliciis\"). Queste orazioni non vennero mai pronunciate in quanto Verre, dopo la sospensione del processo successiva alla \"Actio prima\", non si ripresent\u00f2 in aula alla ripresa del processo, preferendo partire per Marsiglia dove si ritir\u00f2 in esilio volontario. Cicerone tuttavia le pubblic\u00f2 e queste insieme alle due precedenti contribuirono a portarlo, a soli 36 anni, al centro della scena politica romana, posizione che avrebbe conservato per quasi trent'anni.\nSvolgimento di un processo a Roma.\nUn privato cittadino, munito della civica onorabilit\u00e0, poteva presentare al presidente del tribunale (\"quesitor\") formale accusa a carico di un altro cittadino. Il magistrato vagliava gli argomenti addotti dall'accusatore, provvedendo anche a far comparire l'accusato per interrogarlo personalmente, procedendo con cautela nel valutare la validit\u00e0 dell'accusa. L'iter si interrompeva nel caso in cui l'imputato non potesse trovarsi a Roma nel giorno fissato per il dibattito, oppure se si riscontravano impedimenti nella persona dell'accusatore, o se questi ricopriva una carica politica che avrebbe potuto influenzare il corso del processo, oppure perch\u00e9 avesse strette relazioni con l'imputato. L'accettazione dell'accusa (\"nominis receptio\") costituiva l'atto iniziale del processo: l'imputato veniva iscritto nei ruoli giudiziari secondo i termini delle accuse, ma poteva richiedere al magistrato un giudizio preliminare (\"praeiudicium\") sull'idoneit\u00e0 del suo avversario ad intentargli il processo. L'accusatore non si presentava mai solo: un certo numero di collaboratori (\"subrsciptores)\" aderivano alla sua iniziativa sottoscrivendo l'accusa. Poteva anche avvenire che pi\u00f9 cittadini si presentassero ad accusare la medesima persona, l'uno indipendentemente dall'altro; cos\u00ec accadde proprio per il processo di Verre. In seguito a ci\u00f2 aveva luogo la scelta dell'accusatore da preferire (\"divinatio\") tenendo conto delle garanzie di indipendenza, di rettitudine e di capacit\u00e0; la divinatio costituisce un ulteriore momento di scontro tra Cicerone e le macchinazioni di Verre. \nAccettata l'accusa e stabilito l'accusatore, il presidente del tribunale aveva la facolt\u00e0 di prendere ogni provvedimento di polizia necessario ad assicurare l'intervento delle due parti al processo. Intanto l'imputato si preparava al dibattito, procurandosi uno o pi\u00f9 avvocati difensori, fino ad un massimo di quattro. In quanto \"reus factus\", subiva certe limitazioni ai diritti civili: non poteva concorrere ad alcuna carica, n\u00e9 adempiere alle funzioni di accusatore. Inoltre secondo l'usanza egli stesso e i suoi figli si mostravano in pubblico in abito dimesso (\"vesits mutatio\"). Da parte sua l'accusatore, quando era necessario fare indagini (\"inquisitio\") lontano da Roma, otteneva fino a tre e anche quattro mesi di aggiornamento, e con l'aiuto di un certo numero di collaboratori eseguiva le sue ricerche sotto le protezioni della legge, che gli forniva l'autorit\u00e0 per imporre a chiunque l'esibizione di documenti interessanti, procedere a perquisizioni domiciliari, nonch\u00e9 l'aiuto per assicurarsi la comparsa dei testimoni utili ai suoi fini. Altri differimenti del processo potevano essere\ncausati da ricorrenze di giorni festivi e pubbliche cerimonie (come nel caso di questo processo) che da sole sottraevano all'amministrazione della giustizia circa tre mesi l'anno. In giorno fissato entrambe le parti in causa comparivano davanti al magistrato per costituire l'assemblea dei giudici scelti per il loro processo. Veniva presentata loro la lista dei senatori che non aveva alcun impedimento a fungere da giudice, si procedeva all'estrazione a sorte di quelli che dovevano comporre l'assemblea del tribunale, dando facolt\u00e0 alle due parti di respingere le persone che non erano di loro gradimento; giunto il giorno del processo tutte le persone interessate erano convocate (\"citati\") dal banditore ad intervenire all' udienza. Se il reo dichiarava subito di riconoscere l'imputazione fattagli (\"confessio\") cercando attenuanti alla sua colpevolezza ed implorando la piet\u00e0 dei giudici, si rendeva superfluo lo svolgimento del processo. Altrimenti l'accusatore apriva il dibattito (\"actio\") con un discorso continuo e compiuto (\"oratio perpetua\") che trattava in sintesi tutti gli argomenti fondamentali dell'accusa.\nA queste esposizione seguiva un corrispondente discorso di difesa, di solito affidato agli avvocati difensori. All'accusatore era concesso di rinunciare all'oratio perpetua, quando particolari circostanze lo giustificavano: dopo un breve discorso preliminare procedeva immediatamente all'escussione dei testimoni. La difesa era costretta a fare altrettanto e a scendere subito in lotta con la parte avversa, e proprio questa fu la tattica di Cicerone per spiazzare Verre ed il suo difensore. Fra le parti si accendevano diverbi a causa delle domande rivolte ai testi e alle obiezioni della difesa\nQuando il dibattito era finito l'araldo proclamava la conclusione e i giudici si radunavano in consiglio per deliberare. La votazione avveniva pubblicamente e per lo pi\u00f9 per iscritto. Conclusa l'attivit\u00e0 giuridica del tribunale con l'emissione della sentenza, il presidente redigeva un rapporto ufficiale sullo svolgimento del processo. In particolare, la pena per il reato di concussione fu fissata dalla lex Cornelia, ma non possiamo stabilirne l'entit\u00e0. Fra le sanzioni della lex Serviola \u00e8 menzionata la perdita della civica onorabilit\u00e0 (infamia, ignominia) che consisteva nell'eliminazione dei diritti civili nell'elettorato attivo e passivo e dal rango privilegiato al quale eventualmente si apparteneva. Regna pure incertezza sulla determinazione del risarcimento dei danni ( \"litis aestimatio\") poich\u00e9 non si conoscono le disposizioni della legge di Silla. Si crede che anzich\u00e9 l'indennizzo semplice previsto dalla lex Calpurnia, il dittatore abbia elevato al quadruplo il risarcimento; ma Cicerone non aiuta a far chiarezza, poich\u00e9 prima chiede un risarcimento di cento milioni di sesterzi \u201csecondo la legge\u201d poi indica l'ammontare della somma estorta in quaranta milioni. Infine Verre sar\u00e0 costretto a pagare solo tre milioni, dato che ormai era gi\u00e0 in esilio.\nI due protagonisti a confronto.\nCicerone gi\u00e0 a 27 anni ottenne il suo primo successo in un processo importante, difendendo un certo Roscio Amerino che, secondo lo stesso Plutarco, si era ribellato ad una macchinazione ordita da un protetto di Silla, Crisogono, su questioni di eredit\u00e0. Dopo la vittoria si trasfer\u00ec prudentemente ad Atene per studiare il Greco e affinare l'arte oratoria. Nel 70 a.C. a 36 anni l'affermato avvocato rientr\u00f2 nella capitale dopo la morte di Silla e ricevette da un gruppo di siciliani, che si fidano di lui dopo averlo avuto come questore anni prima a Lilibeo (oggi Marsala), l'incarico di accusare il senatore Gaio Verre, il quale era stato nel triennio precedente plenipotenziario di Roma in Sicilia. Cicerone non aveva mai ricoperto il ruolo dell'accusatore, ma le denunce dei siciliani lo indignarono a tal punto da accettare questo compito, anche se ritenuto meno degno di quello del difensore. Inoltre aveva posto in quell'anno la candidatura ad edile e non si lasci\u00f2 sfuggire una simile occasione per accaparrarsi voti e simpatie tra la plebe e per inserirsi pi\u00f9 a fondo nella vita politica mediante un grande processo; da un punto di vista professionale poi la possibilit\u00e0 di affrontare il maggior principe del foro dell'epoca, Quinto Ortensio Ortalo; con abile manovra politica poi, accusando Verre, scagionava dalle accuse di malversazione gli equites romani della provincia, incaricati di riscuotere le imposte, e quindi si schierava dalla parte di Pompeo.\nGaio Verre, nato intorno al 115 a.C. era di origine gentilizia e probabilmente etrusca, e Cicerone ne delinea un ritratto di adolescente dissoluto. Inizi\u00f2 il suo \"cursus honorum\" nell'84 a.C. come questore del console Gn. Carbone in Gallia Cisalpina. Nonostante dedito a vizi ed incapace, Carbone fu prodigo con lui di benefici e favori, che ricambi\u00f2 rubando del denaro e dandosi alla fuga. In seguito pass\u00f2 dalla parte di Silla sbarcato a Brindisi. Qualche tempo dopo, Gn. Cornelio Dolabella, designato governatore della Cilicia, lo scelse come \"legatus\", e in seguito lo nomin\u00f2 vicequestore; ma questo non bast\u00f2 ad evitare che Verre lo tradisse. Nel 74 a.C. lo troviamo pretore urbano, ruolo in cui continu\u00f2 la sua opera di saccheggio di templi e appropriazione di beni. L'anno dopo, designato dal Senato, diventa governatore della Sicilia e quindi acquisisce potere di \"imperium:\" funzioni militari, amministrative, giurisdizionali. Il governo di una provincia aveva durata annuale, ma in particolari circostanze poteva essere esteso. Il suo successore per il 72 a.C. era Quinto Arrio, che per\u00f2 non pot\u00e9 raggiungere la Sicilia in quanto impegnato nella guerra contro Spartaco (nella quale mor\u00ec) e quindi Verre ottenne una proroga dell'incarico. Poich\u00e9 inoltre, a causa della guerra servile e delle insurrezioni nell'Italia meridionale, la situazione militare era molto pericolosa, il Senato gli prorog\u00f2 l'incarico anche per il 71 a.C., allo scopo di affidargli la protezione dell'isola contro eventuali infiltrazioni di ribelli. Durante il suo governo si macchi\u00f2 di innumerevoli ingiustizie, allo scopo di accrescere il suo potere e le sue ricchezze personali.\nLo svolgimento del processo.\nAi primi di gennaio, Cicerone presenta al pretore Manio Acilio Glabrione, il quale presiede le cause per i reati di concussione, una richiesta per mettere Verre in stato di accusa su invito dei siciliani. Glabrione gli concede 110 giorni di tempo per fare l'inchiesta, chiuderla e arrivare al processo fissato quindi per la fine di aprile, cio\u00e8 prima che Verre possa attuare i suoi giochi politici. Il suo obiettivo era infatti far ritardare il pi\u00f9 possibile l'inizio del processo, in modo che subito dopo la prima parte si dovesse interrompere per le feste religiose, e con l'anno nuovo cambiassero i giudici e i suoi protettori alleati quali Ortensio, i Metelli, Publio Cornelio Nasica acquisissero cariche influenti.\nLa divinatio si svolse il 20 gennaio. Cecilio Nigro si present\u00f2 ed invoc\u00f2 per s\u00e9 il diritto di accusare e la commissione senatoriale doveva scegliere il candidato pi\u00f9 idoneo, divinando, ossia tenendo in considerazione, le argomentazioni esposte dalle due parti. In questa occasione Cicerone pronuncia il discorso che apre il corpus delle Verrine. L'accusa gli viene assegnata, gli sono concessi 110 giorni per l'inchiesta, ma si trattava di una data non abbastanza lontana per l'accusato. Il 21 gennaio lo stesso tribunale accett\u00f2 una causa simile riguardante la provincia di Acaia, la quale inchieste richiedeva un tempo minore ossia 108 giorni; la priorit\u00e0 spettava quindi per legge al nuovo processo. Cos\u00ec Cicerone inizia una corsa contro il tempo, poich\u00e9 la legge costringeva a concludere in ogni caso l'istruttoria entro il tempo concesso, pena l'annullamento del processo stesso.\nCicerone svolge il proprio lavoro di inquisitore dal 21 gennaio al 20 aprile. In venti giorni circa compie alcuni atti preliminari nell'urbe: si reca a casa di Verre, rientrato a Roma, raccoglie tutte le prove possibili, sigilla e requisisce i sigilli delle societ\u00e0 appaltatrici. Alla met\u00e0 di febbraio parte per la Sicilia e vi arriva nel mese intercalare, compiendo il giro dell'isola in circa cinquanta giorni. Anche qui per\u00f2 gli agenti di Verre cercano di impedire in ogni modo il lavoro di Cicerone: il nuovo governatore, Lucio Cecilio Metello, cerca di insabbiare le malefatte del predecessore, di impedire che le delegazioni dei provinciali partano per Roma, e che Siracusa si pronunci contro l'ex governatore. Dopo un viaggio via mare Cicerone riesce per\u00f2 a tornare in tempo per l'apertura del processo. Prima che il dibattito potesse iniziare per\u00f2 si svolse il processo \u201cacheo\u201d, causando un ritardo di tre mesi. Intanto Verre cerc\u00f2 di spargere voci di corruzione sul conto di Cicerone e di comprometterne la carica di edile. A met\u00e0 luglio fu formato il collegio giudicante, composto da personalit\u00e0 integerrime e non corruttibili; quindi l'accusato cerc\u00f2 in ogni maniera di far slittare il dibattito al gennaio successivo, sfruttando le numerose festivit\u00e0. A fine luglio intanto le elezioni videro vincitore Cicerone, ma anche i membri della fazione di Verre, che quindi continuarono nelle iniziative ostruzionistiche.\nFinalmente il 5 agosto si apr\u00ec l'actio prima in Verrem. Cicerone dimostra grande prontezza e intelligenza tattica: pur avendo a disposizione parecchi giorni per la requisitoria, sconvolge il piano della difesa e le consuetudini giudiziarie per evitare la lunga sospensione che il processo avrebbe subito di l\u00ec a quindici giorni, pronunciando un breve discorso di soli tre quarti d'ora e procedendo subito all'escussione dei testi. L'accusatore riusc\u00ec ad interrogare i testimoni in soli 9 giorni, fino al 13 agosto. Le prove raccolte, unite alla partecipazione della folla e alla sua pressione pubblica, furono talmente schiaccianti che Ortensio abbandon\u00f2 il dibattimento al secondo giorno e Verre al terzo. A met\u00e0 agosto, il processo era praticamente concluso nonostante la \"comperendinatio\" venisse deliberata secondo quanto previsto dalla legge, e fosse stabilita una data, intorno al 20 settembre, per l'actio seconda. Cicerone aveva ormai virtualmente vinto. Si cercarono delle soluzioni tra le due parti non per evitare la pena ma per attenuarla: si scelse l'esilio.\nSuccessivamente Cicerone rinunci\u00f2 a declamare la seconda parte delle orazioni, che si premur\u00f2 comunque di pubblicare, e Verre pag\u00f2 la sua ammenda, seppur molto bassa. Anni dopo i due nemici vedranno una fine simile: Cicerone finir\u00e0 nelle liste di proscrizione di Antonio come conseguenza delle 14 Filippiche che il grande oratore gli aveva scagliato contro, e la sua testa e la sua mano destra verranno esposte al senato; pochi giorni pi\u00f9 tardi Verre pagher\u00e0 la sua passione per le opere d'arte con la vita, per non aver consegnato ad Antonio dei vasi corinzi della sua collezione. Questo cost\u00f2 a Verre, che aveva gi\u00e0 pensato di corrompere i giudici che stavano per essere messi in sostituzione di quelli vecchi, la condanna."}
{"id": "2583406", "revid": "2154555", "url": "https://it.wikipedia.org/wiki?curid=2583406", "title": "Bojana Novakovi\u0107", "text": "Biografia.\nBojana Novakovic part\u00ec dalla Jugoslavia con i suoi genitori per l'Australia quando aveva sette anni.\nStudi\u00f2 presso il McDonald College di Sydney e si laure\u00f2 presso il NIDA in arte drammatica nel 2002.\nInizialmente voleva diventare un'assistente sociale o fare il medico. La motivazione che la spinse a intraprendere la carriera di attrice fu quella di diventare come la principessa Grace Kelly: a dodici anni apparve nella sua prima commedia. All'et\u00e0 di quindici anni fu lanciata nel suo primo film.\nParla fluentemente la lingua serba e lavora come interprete professionale per il teatro e per il cinema. \u00c8 stata una ginnasta e ha prestato attivit\u00e0 di volontariato per i rifugiati in Australia.\nNel 2003 Novakovic interpreta Randa in \"Marking Time\", una miniserie dell'Australian Broadcasting Corporation, per cui riceve un AFI Award per \"Best Actress in a Leading Role in a Television Drama or Comedy\"; ritorna in un ruolo televisivo nel 2007, interpretando per la Showtime Australia la giovane escort di nome Tippi, nella serie televisiva \"Satisfaction\". Fra i suoi film vi sono \"Blackrock\", \"Strange Fits of Passion\", \"Solo\", \"The Monkey's Mask\", \"Thunderstruck\", il film in lingua serba \"Optimisti\", \"Drag Me to Hell\", \"Sette anime\" e \"Fuori controllo\".\nHa fatto qualche piccola apparizione teatrale in \"Criminology\", \"Eldorado\", \"The Female of The Species\", \"Death Variations\", \"Loveplay\", \"Away\" e \"Romeo and Juliet\" ed ha avuto un ruolo in programmi televisivi quali \"Satisfaction\", \"The Cooks\", \"Wildside\", \"Water Rats\", \"Heartbreak High\" e \"Murder Call\"."}
{"id": "2583411", "revid": "709565", "url": "https://it.wikipedia.org/wiki?curid=2583411", "title": "HMS Caradoc", "text": "La HMS \"Caradoc\" (Pennant number D60), seconda nave da guerra britannica a portare questo nome, \u00e8 stata un incrociatore leggero classe C, tipo \"Caledon\" della Royal Navy. Venne impostata il 21 febbraio 1916, varata il 23 novembre seguente ed entr\u00f2 in servizio il 16 giugno 1917.\nServizio.\nAl momento dell'ingresso in servizio, nel pieno della prima guerra mondiale, la \"Caradoc\" venne assegnata insieme alle altre navi della sua sottoclasse al Sesto Squadrone Incrociatori leggeri della \"Grand Fleet\". Insieme alla sorella il 15 agosto 1917 si aren\u00f2 sull'Isola di Fair. Entrambe le navi vennero liberate senza danni. Nel 1918 venne trasferita nel Mar Baltico insieme alla sorella per prendere parte alla campagna britannica lanciata per appoggiare le truppe estoni, sotto attacco da parte dei bolscevichi durante la Guerra civile russa.\nNel 1919 torn\u00f2 in patria per venire assegnata nel mese di febbraio alla \"Mediterranean Fleet\", dove rimase fino al 1926. Nel mese di novembre venne trasferito in Cina, dove entr\u00f2 in servizio nel mese di gennaio 1927. Il 19 settembre successivo, tornato in patria, entr\u00f2 in cantiere a Chatham per un raddobbo che dur\u00f2 fino al settembre successivo. Tornato in servizio venne assegnato alle Indie Occidentali con base a Bermuda.\nNel 1930, dopo essere stato trasferito in riserva per pochi mesi, venne assegnato nuovamente alla base cinese, dove rimase fino all'agosto 1934. Tornato in patria venne trasferito in riserva dove rimase fino al 1937, anno in cui venne sottoposto ad un raddobbo per essere trasformata in nave addestramento.\nNel settembre 1939, allo scoppio della seconda guerra mondiale rientr\u00f2 in servizio attivo con base a Portland. Nel mese di ottobre venne trasferita presso l'Ottavo Squadrone Incrociatori nelle Indie Occidentali con compiti di pattuglia e di caccia alle navi corsare tedesche. Il 23 ottobre intercett\u00f2 il mercantile tedesco \"Emy Friedrich\" che venne autoaffondato dal proprio equipaggio. Nel mese di novembre travers\u00f2 il canale di Panama diretto ad Esquimalt per riparazioni, dove rimase fino al 5 aprile 1940. L'11 novembre al largo della Florida intercett\u00f2 la \"Rheim\", che venne incendiata dall'equipaggio e successivamente affondata dalla \"Caradoc\" stessa.\nIl 28 ottobre 1941 entr\u00f2 in cantiere presso l'US Navy Yard di Brooklyn dove ricevette cinque cannoni da 20\u00a0mm Oerlikon e venne installato un radar Type 286. Torn\u00f2 in servizio il 26 febbraio 1942 con il Quinto Squadrone Incrociatori della \"Home Fleet\". Dopo aver operato da Gibilterra per i mesi di giugno e luglio venne trasferita nell'Oceano Indiano e partecip\u00f2 alle operazioni di sbarco in Madagascar denominate Operazione Stream. Dal mese di ottobre venne trasferita nel Golfo Persico dove rilev\u00f2 la .\nNel 1943 oper\u00f2 nell'Oceano Indiano e nell'Atlantico meridionale con compiti di scorta ai convogli alleati. Nel marzo 1944 venne ritirata dal servizio attivo e trasferita a Colombo dove rimase come nave appoggio dal mese di aprile fino al settembre 1945. Tornata in patria venne posta in riserva nel mese di dicembre e venduta per essere demolita presso i cantieri TW Ward di Briton Ferry, dove giunse rimorchiata il 4 aprile 1946."}
{"id": "2583412", "revid": "3831", "url": "https://it.wikipedia.org/wiki?curid=2583412", "title": "Ordine della Rivoluzione di Ottobre", "text": ""}
{"id": "2583413", "revid": "599013", "url": "https://it.wikipedia.org/wiki?curid=2583413", "title": "Monache cistercensi della stretta osservanza", "text": "Le cistercensi della stretta osservanza (in latino \"Ordo Monialium Cisterciensium Strictioris Observantiae\"), dette anche trappiste o trappistine, sono religiose di voti solenni.\nStoria.\nDopo la riforma introdotta dall'abate Ranc\u00e9 a Notre-Dame de la Trappe, numerosi monasteri femminili cisterciensi, desiderando restaurare l'originaria austerit\u00e0 della regola, aderirono alla riforma: tra i pi\u00f9 celebri, quello di Clairets, presso Chartres.\nQuando, con la rivoluzione, gli ordini contemplativi vennero soppressi in Francia, alcune monache si rifugiarono in Svizzera e l'abate de Lestrange diede loro una casa a Sembrancher, nel canton Vallese: le religiose vi si insediarono il 14 settembre 1796 e presero a seguire la regola dei monaci trappisti della Valsainte.\nNel 1798 le monache dovettero abbandonare anche la Svizzera e si diffusero in Boemia, Galizia, Austria e Polonia. Le monache, pur soggette all'autorit\u00e0 dell'abate generale dei trappisti, godono di una certa autonomia e tengono capitoli generali propri.\nDati statistici.\nAlla fine del 2005 i monasteri femminili trappisti erano 72 e le religiose (tra professe e novizie) erano 1682.\nI monasteri di religiose trappiste sono presenti in Europa (Belgio, Repubblica Ceca, Francia, Germania, Irlanda, Italia, Norvegia, Regno Unito, Spagna, Svizzera), nelle Americhe (Argentina, Brasile, Canada, Cile, Ecuador, Messico, Nicaragua, Stati Uniti d'America, Venezuela), in Africa (Angola, Benin, Camerun, Madagascar, Nigeria, Ruanda, Uganda) e in Asia (Corea del Sud, Filippine, Giappone, India, Indonesia)."}
{"id": "2583419", "revid": "1788047", "url": "https://it.wikipedia.org/wiki?curid=2583419", "title": "Monache cistercensi", "text": "Le cistercensi, dette anche bernardine, sono religiose di voti solenni.\nStoria.\nIn origine i cistercensi respinsero categoricamente l'idea di istituire un ramo femminile dell'ordine: solo nel 1120, con l'appoggio di Stefano Harding, terzo abate di C\u00eeteaux, venne fondato il monastero femminile di Tart; nel 1187, per volere di Alfonso VIII di Castiglia, venne fondata una seconda abbazia, quella di Santa Maria de Las Huelgas, presso Burgos. Solo dal 1228 \u00e8 documentata con fonti l'accoglienza ufficiale nell'Ordine.\nAll'inizio del XIII secolo vi erano gi\u00e0 pi\u00f9 di 800 abbazie femminili, che seguivano gli usi di C\u00eeteaux, ma non erano incorporate nell'Ordine, poich\u00e9 C\u00eeteaux all'inizio respinse l'accoglimento delle abbazie femminili nell'Ordine. Tuttavia vi furono numerose altre abbazie, che assunsero il modo di vivere dei cistercensi, senza aderire formalmente all'Ordine; esempi notori sono le abbazie di Helfta e quella di Marienflie\u00df.\nL'unione a un Ordine benedettino significava per le abbazie femminili almeno una gran perdita di indipendenza, poich\u00e9 ogni abbazia femminile doveva essere sottomessa al cosiddetto \"padre abate\" di un'abbazia maschile, che doveva controllare il rispetto degli usi e degli interessi economici dell'abbazia e doveva decidere dell'accettazione delle monache. D'altro canto le abbazie femminili erano spesso sostenute da abbazie maschili attraverso preti o anche fratelli laici.\nI movimenti religiosi femminili del XIII secolo trovarono nell'isolamento delle abbazie cistercensi uno spazio ideale. Attraverso un vivace scambio con beghine e begardi visse fino al XIV secolo un forte indirizzo di mistica e di adorazione eucaristica. Un tale centro di misticismo cristiano di quei tempi fu l'abbazia di Helfta, la \"corona delle abbazie femminili\", nella quale vissero Matilde di Hackeborn, Gertrude di Helfta e Matilde di Magdeburgo. Questa abbazia il 13 agosto 1999, dopo 457 anni fu ripopolata di monache cistercensi, soprattutto dall'abbazia di Seligenthal.\nFondamentalmente ci sono oggi due grossi Ordini benedettini, che si richiamano alla riforma di C\u00eeteaux: i Cistercensi di osservanza generale e i Cistercensi di stretta osservanza, popolarmente detti trappisti. Nel 2009 vi erano complessivamente nel mondo circa 900 religiose cistercensi di osservanza generale, distribuite in circa 60 tra abbazie e conventi femminili.\nLe trappiste nel 2009 erano circa 1800 su 72 tra abbazie e conventi femminili."}
{"id": "2583421", "revid": "287204", "url": "https://it.wikipedia.org/wiki?curid=2583421", "title": "Vuelta a Espa\u00f1a 2000", "text": "La Vuelta a Espa\u00f1a 2000, cinquantacinquesima edizione della corsa, si svolse in venti tappe precedute da un cronoprologo iniziale dal 26 agosto al 17 settembre 2000, per un percorso totale di 2\u00a0893,6\u00a0km. Fu vinta dallo spagnolo Roberto Heras che termin\u00f2 la gara in 70h26'14\".\nSquadre e corridori partecipanti.\nLe 20 squadre partecipanti alla gara furono:"}
{"id": "2583422", "revid": "599013", "url": "https://it.wikipedia.org/wiki?curid=2583422", "title": "Monache certosine", "text": "Le certosine sono religiose di voti solenni.\nStoria.\nLe origini del ramo femminile dell'Ordine certosino sono piuttosto oscure: il primo monastero femminile (quello di Pr\u00e9bayon, in Provenza), originariamente soggetto alla regola di san Cesario d'Arles, si affili\u00f2 all'ordine tra il 1140 e il 1150 (sotto il priorato di Giovanni a Montrieux). \nLe monache osservarono sempre la stessa regola dei religiosi maschi; solo dopo il concilio Vaticano II vennero elaborati statuti autonomi, approvati e promulgati dal capitolo generale del 1973. Le monache dipendono dal ministro generale dei monaci; ogni monastero \u00e8 autonomo ed \u00e8 retto da una priora coadiuvata, nell'esercizio delle sue funzioni, da alcune ufficiali (la vicepriora, la procuratrice, la maestra delle novizie...).\nDati statistici.\nAlla fine del 2005 i monasteri femminili certosini erano 4 e le religiose (tra professe e novizie) erano 49."}
{"id": "2583424", "revid": "465036", "url": "https://it.wikipedia.org/wiki?curid=2583424", "title": "Certosine", "text": ""}
{"id": "2583425", "revid": "287204", "url": "https://it.wikipedia.org/wiki?curid=2583425", "title": "Vuelta a Espana 2000", "text": ""}
{"id": "2583428", "revid": "314510", "url": "https://it.wikipedia.org/wiki?curid=2583428", "title": "Digipack", "text": ""}
{"id": "2583429", "revid": "963244", "url": "https://it.wikipedia.org/wiki?curid=2583429", "title": "Canonichesse regolari del Santo Sepolcro di Gerusalemme", "text": "Le canonichesse regolari del Santo Sepolcro di Gerusalemme, dette anche sepolcrine, sono religiose di voti solenni.\nStoria.\nL'Ordine dei Canonici regolari del Santo Sepolcro (di cui le canonichesse costituiscono il ramo femminile) sorse in Terrasanta nel XII secolo: vennero fondati dopo la conquista crociata di Gerusalemme per recitare in coro le ore canoniche nella basilica del Santo Sepolcro. Il monastero femminile pi\u00f9 antico \u00e8 quello di Sv\u011btec, in Boemia, eretto nel 1227 e scomparso nel 1580, mentre il pi\u00f9 antico ancora esistente \u00e8 quello di Saragozza, del 1276.\nLe canonichesse seguono la regola di sant'Agostino e il loro scopo \u00e8 quello di \"lodare Dio per il dono della redenzione e cantare la gloria della resurrezione del Salvatore\": anticamente erano dedite all'ospitalit\u00e0 e all'assistenza delle donne anziane, attualmente soprattutto all'insegnamento, alla catechesi e alla gestione di case per ritiri spirituali.\nDati statistici.\nAlla fine del 2005 i monasteri delle canonichesse erano 29 e le religiose (tra professe e novizie) erano 371."}
{"id": "2583430", "revid": "2519", "url": "https://it.wikipedia.org/wiki?curid=2583430", "title": "Brekstad", "text": "Brekstad \u00e8 il centro amministrativo del municipio di \u00d8rland, in Norvegia.\nLa popolazione \u00e8 dedita principalmente alla pesca.\nIl primo insediamento risale al 1833, mentre l'8 ottobre 2005 si fregia del titolo di citt\u00e0, divenendo la 95\u00aa citt\u00e0 della Norvegia."}
{"id": "2583432", "revid": "339392", "url": "https://it.wikipedia.org/wiki?curid=2583432", "title": "Monache Cisterciensi", "text": ""}
{"id": "2583436", "revid": "38120", "url": "https://it.wikipedia.org/wiki?curid=2583436", "title": "HP Compaq tc1100", "text": "L'HP Compaq tc1100 \u00e8 un Tablet PC prodotto da Hewlett Packard tra il 2004 ed il 2005. Rappresenta la versione aggiornata del modello Compaq tc1000 ed \u00e8 stato il Tablet PC di maggior successo di sempre, arrivando a possedere siti dedicati e fan club.\nCaratteristiche tecniche.\nIl tc1100 \u00e8 basato sulla piattaforma Intel Centrino ed \u00e8 stato commercializzato utilizzando i processori Pentium M ULV con frequenza 1.0, 1.1 ed 1.2 GHz. \u00c8 stata inoltre prodotta una versione pi\u00f9 economica, dotata di processore Intel Celeron a 900\u00a0MHz.\nCommercializzato con 256 o 512 MB di RAM, il sistema supporta fino a due GigaByte di RAM.\nLo schermo, in vetro temperato antigraffio, \u00e8 da 10,2 pollici ed il digitalizzatore attivo, prodotto dalla giapponese Wacom, supporta 256 livelli di pressione.\nAnche se con qualche limitazione dovute alla scheda grafica ormai obsoleta, il tc1100 \u00e8 in grado di supportare Microsoft Windows 7..\nUn Tablet PC ibrido.\nCaratteristica principale del tc1100 \u00e8 la sua forma, ripresa dal Compaq tc1000. La tastiera, staccabile dal Tablet PC vero e proprio, offre all'utente la possibilit\u00e0 di scegliere tra un Tablet PC convertibile od un pi\u00f9 leggero e sottile Tablet PC puro.\nPresenza al cinema ed in televisione.\nL'HP Compaq tc1100 \u00e8 forse il Tablet PC che compare in modo pi\u00f9 massiccio all'interno di film e telefilm. Viene infatti usato nel film \"Collateral\" dal protagonista Vincent, interpretato da Tom Cruise; nel film \"Alien vs. Predator\" e nel film \"The Island\". Viene inoltre usato nei telefilm \"House MD\", \"Alias\", \"24\", \"\", \"Las Vegas\", \"Knight Rider\" e \"Bones\"; in quest'ultimo il Tablet PC viene occasionalmente utilizzato con funzione di futuristico quanto improbabile scanner.\nIl tc1100 \u00e8 anche comparso nel programma televisivo americano \"My Sweet 16\" di MTV USA e nel \"The Daily Show\" di Jon Stewart; il tablet compare infine nel video introduttivo delle istruzioni di sicurezza a bordo dei voli della compagnia Singapore Airlines."}
{"id": "2583437", "revid": "116737405", "url": "https://it.wikipedia.org/wiki?curid=2583437", "title": "Ferdinando Bologna", "text": "Allievo di Pietro Toesca e collaboratore di Roberto Longhi, fu professore di storia dell'arte medievale e moderna presso l'Universit\u00e0 degli Studi di Roma \"Tor Vergata\"; fu inoltre docente di \"Metodologia e storia della critica d'arte\" presso l'Universit\u00e0 degli Studi Suor Orsola Benincasa di Napoli.\nBiografia.\nFormazione.\nSi laure\u00f2 in lettere presso l'Universit\u00e0 \"La Sapienza\" nel 1947, discutendo una tesi in Storia dell'Arte Medievale con Pietro Toesca. Nel 1948 vinse la borsa di studio \u201cMax Ascoli\u201d presso l'Istituto Italiano di Studi Storici fondato l'anno precedente da Benedetto Croce a Napoli, dove segu\u00ec i corsi di Benedetto Croce, Federico Chabod e Giovanni Pugliese Carratelli. Nel 1951 si diplom\u00f2 in \"Art flamand: histoire et technique\u201d presso il Brussel Art Seminar di Bruxelles, dove lavor\u00f2 inoltre con Paul Coremans al Mus\u00e9e du Cinquantenaire.\nAttivit\u00e0 professionale.\nDal 1950 al 1958 fu direttore della Pinacoteca nazionale di Napoli, curandone il trasferimento presso la sede del museo nazionale di Capodimonte e il riordinamento scientifico e museografico (1953-1956).\nDal 1955 insegn\u00f2 storia dell'arte medievale e moderna e dal 1958 fu professore di ruolo presso l'Accademia di belle arti di Napoli e quindi di Roma. Nel 1965 divenne professore ordinario di storia dell'arte medievale presso la facolt\u00e0 di Magistero dell'Universit\u00e0 di Messina, passando quindi nel 1967 all'Universit\u00e0 di Napoli e nel 1984 all'Universit\u00e0 di \"Tor Vergata\" a Roma.\nNell'ambito della sua carriera universitaria rivest\u00ec numerose cariche presso numerose istituzioni accademiche e culturali: direttore dell'istituto di storia dell'arte e del relativo corso di perfezionamento presso l'universit\u00e0 di Napoli, membro del comitato tecnico per la costituzione della facolt\u00e0 di lettere e filosofia presso l'Universit\u00e0 di Siena, membro del Consiglio Nazionale per i beni culturali e ambientali, consigliere scientifico per la storia dell'arte presso l'Istituto Italiano di Studi Filosofici di Napoli, membro del consiglio scientifico dell'Istituto italiano di scienze umane di Firenze.\nNel 1950 fu tra i membri fondatori della rivista \u201cParagone-Arte\u201d, diretta da Roberto Longhi, di cui sarebbe stato redattore e collaboratore fino al 1966. Diresse per la casa editrice UTET di Torino la collana \u201cStoria dell'Arte in Italia\u201d. Fece parte del comitato di edizione della collana \"Documenti dell'Abruzzo teramano\". Fu membro anche dell'\"Advisory Board\" degli \"Italian Medieval and Renaissance Studies\", pubblicati a cura di Vincent Moleta per \u201cThe University of Western Australia\u201d (Leo S. Olschki, Firenze - Press Perth, University of W. Australia).Nel 2003 fond\u00f2 il periodico semestrale \u201cConfronto. Studi e ricerche di storia dell'arte europea\u201d.\nDal 1970 era socio ordinario della Societ\u00e0 nazionale di scienze, lettere e arti in Napoli, e socio ordinario non residente della Accademia Pontaniana di Napoli per la classe di storia, archeologia e filologia.\nOrganizz\u00f2 la grande mostra \"Antonello da Messina\"dopo MOMA-Quirinale (2005-2006) al MART di Rovereto, Trento (curando il progetto espositivo con Federico De Melis, Maria Cal\u00ec, Simone Facchinetti), dove intendeva proporre \"un\u2019indagine articolata e uno sguardo originale sulla figura del grande pittore del Quattrocento e sul suo tempo, attraverso lo studio degli intrecci storico-artistici e delle controversie ancora aperte, presentati in questa sede come punti di forza attraverso i quali approfondire nuovi percorsi di interpretazione critica\" (dal sito del mart.trento.it) con relativo catalogo della mostra.\nRiconoscimenti.\nNel novembre 1990 l'universit\u00e0 di Barcellona gli confer\u00ec la laurea \u201chonoris causa\u201d.\nNel marzo 1997 l'amministrazione comunale della citt\u00e0 di Napoli gli confer\u00ec la cittadinanza onoraria.\nIl 26 giugno 1996 ricevette dal Presidente della Repubblica l\u2019onorificenza di Grande Ufficiale al merito della Repubblica Italiana\nIl 2 giugno 1998 ricevette dal Presidente della Repubblica la Medaglia d'oro ai benemeriti della scienza e della cultura.\nNel febbraio 2008 anche l'Universit\u00e0 di Chieti gli confer\u00ec la laurea \u201chonoris causa\u201d.\nNel dicembre 2011 l'Istituto Superiore di Studi Medievali \"Cecco d'Ascoli\" gli confer\u00ec il Premio Internazionale Ascoli Piceno (XXIII Edizione).\nNel maggio 2016, in occasione della presentazione degli studi su Saturnino Gatti all'Aquila, ricevette le Chiavi della Citt\u00e0 dell'Aquila.\nBibliografia.\nSaggi e articoli.\n- \"Catalogo della 1\u00aa Mostra di opere restaurate\", L'Aquila 1948\n- \"Gli affreschi in S. Maria Foris Portas a Castelseprio,\" in \"La Parola del Passato\", fasc. X, gennaio-aprile 1949, pp.\u00a083\u201396 (reprint: Amsterdam, John Benjamins, 1971).\n- \"Sculture lignee nella Campania\" , catalogo della mostra [Napoli, 1950-51], a cura di F. Bologna e R. Causa, prefazione di B. Molajoli, Napoli 1951.\n- \"Fontainebleau e la Maniera italiana,\" catalogo della mostra [Napoli 1953], Firenze, 1953 (in collaborazione con Raffaello Causa).\n- \"Mostra del ritratto storico napoletano,\" catalogo della mostra [Napoli 1954], Napoli 1954 (in collaborazione con Gino Doria).\n- \"Opere d'arte nel Salernitano dal XII al XVIII secolo\", catalogo della mostra [Salerno 1955], Napoli 1955.\n- \"Ritrovamento di due tele del Correggio,\" in \"Paragone\" n. 91, luglio 1957, pp.\u00a09\u201325.\n- \"Una Madonna lombarda del Quattrocento,\" in \"Paragone\" n. 93, settembre 1957, pp.\u00a03\u201310.\n- \"Francesco Solimena\", Napoli 1958.\n- \"Roviale Spagnuolo e la pittura napoletana del Cinquecento\", Napoli 1959.\n- \"Ci\u00f2 che resta di un capolavoro giovanile di Duccio. Nuovi studi sulla formazione del maestro,\" in \"Paragone\" n. 125, maggio 1960, pp.\u00a03\u201330.\n- \"La pittura italiana delle origini\", Roma-Dresda, 1962 (edizioni inglese, francese e tedesca: ivi, 1963-64; ristampa dell'ediz. italiana: Roma, 1978).\n- \"Cimabue,\" Milano, 1965.\n- \"Gli affreschi di Simone Martini ad Assisi\", Milano-Ginevra, 1965.\n- \"Gli affreschi della Cappella Brancacci: Masolino, Masaccio, Filippino Lippi\", Milano-Ginevra, 1965.\n- \"Simone Martini\", Milano, 1966.\n- \"Masaccio\", Milano, 1966.\n- \"Simone Martini: Affreschi di Assisi,\" Fabbri-Skira, \"I grandi decoratori\" n. 6, Milano, 1968.\n- \"Natura in posa. Aspetti dell'antica natura morta italiana\", saggio introduttivo e catalogo della mostra [Bergamo, Galleria Lorenzelli, settembre-ottobre 1968], Milano 1968.\n- \"Masaccio: La cappella Brancacci,\" Fabbri-Skira, \"I grandi decoratori\" n. 15, Milano, 1969.\n- \"Novit\u00e0 su Giotto. Giotto al tempo della cappella Peruzzi\", Torino, 1969.\n- \"I pittori alla corte angioina di Napoli, 1266-1414, e un riesame dell'arte nell'et\u00e0 fridericiana,\" Roma, 1969.\n- \"Dalle arti minori all'industrial design. Storia di una ideologia\", Bari 1972.\n- \"Giotto,\" sceneggiatura e testo per il documentario a lungometraggio realizzato con la regia di Antonio Moretti per l'Istituto L.U.C.E., Roma 1973.\n- \"Caravaggio nella cultura e nella societ\u00e0 del suo tempo,\" Accademia Nazionale dei Lincei, quaderno n. 205, Roma 1974, pp.\u00a0149\u2013187.\n- \"Il 'Tito Livio' n. 5690 della Biblioth\u00e8que Nationale di Parigi: miniature e ricerche proto-umanistiche fra Napoli e Avignone alle soglie del '300,\" Accademia Nazionale dei Lincei, quaderno n. 210, Roma, 1974, pp.\u00a041\u2013116.\n- \"Il soffitto della Sala Magna allo Steri di Palermo e la cultura feudale siciliana nell'autunno del Medioevo,\" Flaccovio Editore, Palermo 1975 [ripubblicato in \"riproduzione integrale\", con nuova prefazione del Rettore dell'Universit\u00e0, prof. Giuseppe Silvestri, Eurografica, Palermo 2002]\n- \"A New Work from the Youth of La Tour,\" in \"The Burlington Magazine\", luglio 1975, pp.\u00a0434\u2013441.\n- \"Napoli e le rotte mediterranee della pittura, da Alfonso il Magnanimo a Ferdinando il Cattolico,\" Napoli, 1977.\n- \"I metodi di studio dell'arte italiana e il problema metodologico oggi\", in \"Storia dell'Arte italiana\" Einaudi, vol. I, Torino 1979, pp.\u00a0163\u2013282.\n- \"Caravaggio, 1610: la \"Sant'Orsola confitta dal tiranno\" per Marcantonio Doria. L'identificazione del dipinto (e i rapporti artistici fra Genova e Napoli nei primi decenni del Seicento)\", in \"Prospettiva\" n. 23, ottobre 1980, pp.\u00a030\u201344.\n- \"Gaspare Traversi nell'Illuminismo europeo\", Napoli, 1980.\n- \"Solimena, Francesco\", in \"Enciclopedia Europea\" Garzanti, vol. X, Milano 1980, pp.\u00a0713\u2013714.\n- \"La coscienza storica dell'arte d'Italia\", introduzione alla \"Storia dell'Arte in Italia\" UTET, vol. I, Torino, 1982 (ediz. economica, UTET-Libreria, ivi, 1983; ristampa dell'edizione principale: Garzanti, Milano 1993).\n- \"Santa Maria di Ronzanum\" in La Valle Siciliana, Roma 1983\n- \"The Crowning Disk of a Duecento \"Crucifixion\" and other Points Relevant to Duccio's Relationship to Cimabue\", in \"The Burlington Magazine\", giugno 1983, pp.\u00a0330\u2013340.\n- \"Ancora di Gaspare Traversi nell'Illuminismo e gli scambi artistici fra Napoli e la Spagna alla ripresa \"naturalistica\" del XVIII secolo, \"in \"I Borbone di Napoli e i Borbone di Spagna\", atti del convegno [Napoli, 1980], Napoli, 1985, vol. II, pp.\u00a0273\u2013386.\n- \"Cifani\", Milano 1986.\n- \"La \"Madonna\" di Cese e il problema degli esordi di Andrea Delitio\", in \"Architettura e arte nella Marsica: II, Arte\", L'Aquila-Roma 1987, pp.\u00a01\u201328.\n- \"Alla ricerca del vero \"San Francesco in estasi di Michel Agnolo da Caravaggio\" per il cardinale Francesco Del Monte,\" in \"Artibus et\nhistoriae\", Wien-Firenze 1987, n. 16 -VIII-, pp.\u00a0159\u2013177.\n- \"Simone Martini: conclusioni (e proposte),\" in \"Atti del convegno internazionale di Siena su 'Simone Martini' [Siena, 1985]\", Firenze 1988, pp.\u00a0239\u2013252.\n- \"\"Caesaris imperio regni custodia fio\": la Porta di Capua e la \"interpretatio imperialis\" del classicismo\", in \"Nel segno di Federico II. Unit\u00e0 politica e pluralit\u00e0 culturale del Mezzogiorno\", atti del convegno internazionale, [Fondazione \"Napoli 99\", Napoli, settembre-ottobre 1988], Bibliopolis -Edizioni di Filosofia e Scienze- 1989, pp.\u00a0159\u2013189 (ripubblicato, con aggiunte, in \"Fridericiana\", Rivista dell'Universit\u00e0 degli Studi di Napoli \"Federico II\", 1990-91, e nella seconda parte del saggio \"Momenti della cultura figurativa nella Campania medievale\", 1992: vedi sotto).\n- \"The rediscovering of Herculaneum and Pompeii in the artistic culture of Europe in the Eighteenth Century,\" in \"Rediscovering Pompeii\", catalogo della mostra [New York, 1990], \"L'Erma\" di Bretschneider, Roma 1990, pp.\u00a078\u201391.\n- \"Teofilo Patini,\" catalogo della mostra a cura di F. B. [L'Aquila, 1990-91] Teramo 1990 (testi dell'a.: \"Introduzione\", pp.\u00a09\u201314; \"Teofilo Patini e la rifondazione della pittura veristica. Dal processo al Risorgimento alla presa di coscienza della realt\u00e0 nell'Italia \"dall'Aquila a Lagonegro\"\", pp.\u00a025\u2013115; \"Regesto della vita e dell'opera di T. P.\", pp.\u00a0195\u2013203; \"schede\" nn. 60 (pp.\u00a0312\u201313), 141 (pp.\u00a0338\u201339), 180 (p.\u00a0344), 183 (p.\u00a0345), 194 (pp.\u00a0348\u201349), 203 (p.\u00a0351), 204 (p.\u00a0351); \"Bibliografia, \"pp.\u00a0505\u2013514).\n- \"Battistello Caracciolo e il primo Naturalismo a Napoli\", catalogo della mostra [Napoli, 1991-92], a cura di F. B. (testi dell'a.: saggio introduttivo: \"Battistello e gli altri. Il primo tempo della pittura caravaggesca a Napoli\", pp.\u00a015\u2013180; e \"schede\": sez. 1, n. 33; sez. 2, nn. 1, 3, 17, 20, 48-55, 57, 80, 84, 85, 88, 90-96, 112, 113, 119, 120), Napoli, 1991.\n- \"L'incredulit\u00e0 del Caravaggio e l'esperienza delle \"cose naturali\"\", Torino, Bollati Boringhieri, 1992 (ristampato ivi, 1993).\n- \"Momenti della cultura figurativa nella Campania medievale. 1. Architettura, mosaici e pitture, dai tempi di Paolino da Nola a Cimitile, all'et\u00e0 di Arechi II e di Paolo Diacono a Benevento. 2. \"Cesaris imperio regni custodia fio\": la Porta di Capua e la \"interpretatio imperialis\" del classicismo. 3. La pittura e la miniatura alla Corte napoletana degli Angi\u00f2\", in \"Storia e civilt\u00e0 della Campania, vol. II, Il Medioevo\", a cura di G. Pugliese Carratelli,\nNapoli 1992, pp.\u00a0171\u2013275.\n- \"Solimena und seine Zeitgenossen unter den \u00f6sterreichischen Vizek\u00f6nigen\", in \"Barock in Neapel: Kunst zur Zeit der \u00f6sterreichischen Vizek\u00f6nige\" [eine Ausstellung des Kunsthistorischen Museums Wien und der Soprintendenza per i Beni Artistici e Storici Neapel, 10 Dezember 1993 bis 20 Februar 1994, Kunstforum der Bank Austria, Wien], Napoli 1993, pp.\u00a057\u201375. Ivi, \"schede del catalogo nn.: 31/32,\" pp.\u00a0194\u2013197; \"34,\" p.\u00a0200; \"35 a-c\", p.\u00a0202; \"45,\" pp.\u00a0224\u201327; \"46,\" p.\u00a0228; \"47,\" p.\u00a0230.\n- \"Solimena e gli altri, durante il viceregno austriaco,\" in \"Settecento Napoletano. Sulle ali dell'aquila imperiale 1707-1734\", edizione italiana del catalogo della mostra \"Barock in Neapel: Kunst zur Zeit der \u00f6sterreichischen Vizek\u00f6nige\" (Vienna, dicembre 1993 - febbraio 1994; Napoli, marzo - luglio 1994), Napoli 1994, pp.\u00a057 \u2013 75. Ivi, schede del catalogo nn.: 31/32, pp.\u00a0194\u2013197; 34, p.\u00a0200; 35 a-c, p.\u00a0202; 45, pp.\u00a0224\u201327; 46, p.\u00a0228; 47, p.\u00a0230.\n- \"Alle origini della pittura ligure del Trecento: il Maestro di Santa Maria di Castello e Opizzino da Camogli\", in \"Hommage \u00e0 Michel Laclotte. \u00c9tudes sur la peinture du Moyen \u00c2ge et de la Renaisance\", Milano-Parigi 1994, pp.\u00a015\u201329.\n- \"Un passo del \"Libro de Architectura\" di Antonio Filarete e l'Arco trionfale di Alfonso d'Aragona a Napoli,\" in \"Rivista dell'Istituto Nazionale d'Archeologia e Storia dell'Arte\", III serie -anno XVII, 1994, Roma 1995, pp.\u00a0190\u2013221 (testo della comunicazione letta al\nConvegno \"Naples: the lost Renaissance\", New York, novembre 1991, rielaborato per un seminario tenuto all'Istituto italiano di Studi Filosofici di Napoli nel febbraio 1992, e ora ulteriormente messo a punto).\n- \"\u201cLa pubblica Fontana detta \"la Riviera\"\u201d: \"in \"La Fontana della Rivera\", a cura della Societ\u00e0 \"Italtel\" e della Societ\u00e0 \"Maecenas\" in occasione del restauro della Fontana delle Novantanove Cannelle dell'Aquila, Edizioni Fotogramma, Roma 1995, pp.\u00a023\u2013 149.\n- \"DIVI IVLI CAESARIS: un nuovo busto federiciano e gli interessi dei circoli umanistici del Regno per Federico II,\" in \"Dialoghi di Storia dell'Arte\" n. 2, maggio 1996, pp.\u00a04\u201331.\n- \"La Fontana della Rivera all'Aquila, detta delle \"Novantanove cannelle\",\" \"Il Cicerone\" n. 1, Edizioni Textus, L'Aquila 1997\n- \"Pio Iorio, scultore e pittore\" \"(1906-1992)\", Edizioni Textus, L'Aquila, 1998\n- \"Le miniature dell'Evangelario di Godescalco e l'apporto beneventano alla formazione dell'arte carolingia\", in \"Arte d'Occidente. Temi e metodi. Studi in onore di Angiola Maria Romanini\", Edizioni Sintesi Informazione, Roma 1999, pp.\u00a0601\u2013606.\n- \"Tanzio a Roma, sugli Altopiani Maggiori \"d'Abruzzo e a Napoli\", in F. Bologna, F. Battistella, E. Sonnino, \"\"Tanzio da Varallo in Abruzzo: le tele di Colledimezzo, Fara San Martino, Pescocostanzo\", a cura dell'Associazione Culturale Altipiani Maggiori d'Abruzzo, Sambuceto (Chieti) 2000, pp.\u00a06\u201319.\n- \"La \"Cona\" degli Ordini francescani \"di Colantonio nella chiesa di San Lorenzo Maggiore a Napoli, \"in \"\"Quaderni di Capodimonte. Il Polittico di Colantonio a San Lorenzo\", a cura di F. Bologna, Electa Napoli, Napoli ottobre 2001, pp.\u00a09\u201333.\n- \"Il Maestro di San Silvestro all'Aquila\", testo di F. B., fotografie di Mimmo Jodice, Tercas - Cassa di Risparmio della Provincia di Teramo, s.p.a., Calendario per il 2002, Teramo novembre 2001.\n- \"Il soffitto della Sala Magna allo Steri di Palermo e la cultura feudale \"siciliana nell'autunno del Medioevo,\" \"riproduzione integrale\" \"del volume con lo stesso titolo edito da Flaccovio Editore, Palermo 1975 [vedi sopra], con nuova prefazione del Rettore dell'Universit\u00e0, prof. Giuseppe Silvestri, Eurografica, Palermo 2002.\n- \"Tutta l'opera del Caravaggio\", breve introduzione a una \"mostra impossibile\"\", \"premessa alla mostra \"L'opera d'arte nell'epoca\" \"della sua riproducibilit\u00e0 digitale. Tutta l'opera del Caravaggio, una mostra impossibile\", RAI - Regione Campania, Napoli 2003, in pagine non numerate.\n- \"Editoriale,\" introduttivo a \"Confronto. Studi e ricerche di Storia dell'Arte europea\", rivista diretta da Ferdinando Bologna, n. 1, (ristampa dal n. 0, con premessa di aggiornamento), Paparo Edizioni, Napoli luglio 2003, pp.\u00a04 \u2013 13\n- \"Caravaggio, l'ultimo tempo (1606 - 1610), \"in \"Caravaggio, l'ultimo tempo 1606 - 1610\", catalogo della mostra, Napoli, 24 ottobre 2004 - gennaio 2005, Electa Napoli 2004, pp.\u00a016\u201347. \"Le \"opere di misericordia, \"ivi, p.107.' Flagellazione, \"ivi, p.\u00a0112.\" Erodiade/Salom\u00e8, \"ivi, p.\u00a0158. \"Sant'Orsola confitta dal Tiranno,\" ivi, pp.\u00a0144\u2013147. \"Giuditta e Oloferne (copia della seconda \"versione),\" ivi, pp. 166-167.\"\n- \"Duccio e Assisi, Duccio ad Assisi. \"Gli esordi\" \"di Duccio di Buoninsegna a proposito della mostra di Siena\", in \u201cConfronto\u201d \"n. 3-4, 2004, pp.\u00a033\u201399.\n- \"Io e Caravaggio, \"conversazione con Ferdinando Bologna:\" \"La fedelt\u00e0 di Bologna,\" \"a cura di F. De Melis, in \"Alias\", supplemento settimanale de \"Il Manifesto\", anno 8, n. 2 (336), sabato 15 gennaio 2005, pp.\u00a01\u20136.\n\"- Tiziano, il Caravaggio e Van Dyck: il \"Cristo alla colonna\" della collezione di Marcantonio Doria a Genova', in \"\"Confronto\" n. 6-7, 2005-2006, p.\u00a069-75.\n-\" L'incredulit\u00e0 del Caravaggio e l'esperienza delle \"cose naturali\"\". \"Nuova edizione accresciuta\", Torino, Bollati Boringhieri, 2006.\n- \"Avori medievali da Amalfi a Salerno, senza enigmi\",\" \"e schede catalografiche nn. 1\u201311, 63-79\", \"Amalfi secc. XI-XII e Avori di scuola salernitana conservati fuori di Salerno (nn. 1-11 e 63-78), in \"L'enigma degli Avori Medievali da Amalfi a Salerno\", catalogo della\nmostra, Salerno dicembre 2007 - aprile 2008, a cura di Ferdinando Bologna, Paparo Edizioni, Napoli 2008, pp.\u00a020\u201397, 241-261 e 418-453.\n- \"Antonello da Messina.\" Catalogo della mostra, Mart Rovereto 2013-2014. Electa, 2013. A cura di Ferdinando Bologna e Federico De Melis\n- \"Saturnino Gatti. Pittore e scultore nel Rinascimento aquilano\". L'Aquila, Textus edizioni, 2015"}
{"id": "2583438", "revid": "767487", "url": "https://it.wikipedia.org/wiki?curid=2583438", "title": "The Gories", "text": "I Gories sono una band garage punk di tre elementi formatasi a Detroit nel 1986. \u00c8 stata una fra le prime band garage punk ad incorporare esplicite influenze blues.\nDopo vari periodi di inattivit\u00e0, la band si \u00e8 riformata nel luglio del 2009 per un tour insieme agli Oblivians attraverso l'Europa che ha toccato anche l'Italia il 17 luglio 2009 a Ravenna e il 18 luglio a Torino.\nStoria.\nI Gories si formarono nel 1986 grazie a Mick Collins, Dan Kroha e Peggy O'Neill. Il gruppo prese il nome da un'altra band che apparve negli anni sessanta nello show televisivo \"Gidget\". Al tempo in cui i Gories si formarono Mick Collins era l'unico elemento ad avere avuto esperienze musicali e il resto della band impar\u00f2 da autodidatta. I Gories pubblicarono il loro primo album intitolato \"Houserockin' \" nel 1989. Leggenda vuole che l'album sia stato registrato in capanno di lamiera . La pubblicazione dell'album era stata a sua volta preceduta da una collezione di demo su cassetta che vide una scarsissima distribuzione locale nell'area di Detroit. La band registr\u00f2 il secondo LP \"I Know You Fine, but How You Doin\"' nel 1990. Vennero presto scritturati dall'etichetta tedesca Crypt Records per poi pubblicare il loro terzo album \"Outta Here.\" Dopo soli tre dischi la band si sciolse nel 1992. Mick Collins form\u00f2 in seguito diversi altri gruppi fra i quali i Blacktop e i Dirtbombs,mentre Dan Kroha fond\u00f2 i/le Demolition Doll Rods e successivamente i The Readies. Peggy O'Neill entr\u00f2 a far parte delle formazioni dei '68 Comeback e dei Darkest Hours.\nLa reunion dei Gories.\nIl 30 settembre 2008, attraverso la message board dell'etichetta Goner Records, Greg Cartwright ex membro degli Oblivians ha annunciato che le due band Gories e Oblivians avrebbero suonato dei \"reunion shows\" a Detroit e Memphis ed inoltre si sarebbero imbarcate in una tourn\u00e9e attraverso l'Europa nell'estate del 2009."}
{"id": "2583439", "revid": "26919661", "url": "https://it.wikipedia.org/wiki?curid=2583439", "title": "Tablet PC ibridi", "text": ""}
{"id": "2583440", "revid": "767487", "url": "https://it.wikipedia.org/wiki?curid=2583440", "title": "PMD 85", "text": "Il PMD 85 (acronimo di Personal Microcomputer with Display) \u00e8 un personal computer a 8 bit prodotto nel 1985 dalla Tesla di Pie\u0161\u0165any e Bratislava nell'allora Cecoslovacchia.\nFu adottato massicciamente nelle scuole in Slovacchia cos\u00ec come lo fu la sua controparte, l'IQ 151, nelle scuole della parte ceca del paese.\nLa produzione del \"PMD 85\" cess\u00f2 con la caduta del socialismo avvenuta nel 1989."}
{"id": "2583442", "revid": "17815", "url": "https://it.wikipedia.org/wiki?curid=2583442", "title": "Bandiera serba", "text": ""}
{"id": "2583444", "revid": "765341", "url": "https://it.wikipedia.org/wiki?curid=2583444", "title": "Leopoldina Zanotti", "text": "\"Mario e l'Ada\".\nLeopoldina Zanotti pubblic\u00f2 per la casa editrice R. Bemporad &amp; figlio testi per gli alunni delle scuole elementari. Per la \"Biblioteca scolastica\" di questa casa editrice pubblic\u00f2: \"Mario e l'Ada \u2013 Prime letture a compimento del sillabario per le scuole maschili e femminili \u2013 con numerose incisioni e disegni originali del pittore G.Piattoli \u2013 libro adottato nelle scuole del comune di Firenze, Firenze, R. Bemporad &amp; figlio, librai-editori\" (1908).\nMetodo fonico e metodo sperimentale.\nIl titolo di due libri scritti da Leopoldina Zanotti, uno pubblicato nel 1897 e l'altro nel 1898, \u00e8: \"Metodo fonico: sillabario e prime letture. Terza edizione nuovamente modificata\", R.Bemporad &amp; figlio, Cessionari della \"Libreria Editrice Felice Paggi\", conservati nella Biblioteca Nazionale Centrale di Firenze.\nUn altro testo della Zanotti, pubblicato invece da un'altra casa editrice, \u00e8 intitolato \"Il metodo sperimentale, sua storia e suo uso nell'istruzione e nell'educazione elementare\" editori \"Fratelli Bocca\", 1892.\nLibro di lettura.\nNel 1915 fu edito dalla casa editrice R. Bemporad &amp; figlio il libro di Leopoldina Zanotti intitolato \"Verso la luce!nuovo libro di lettura\", testo per le scuole elementari."}
{"id": "2583445", "revid": "3115", "url": "https://it.wikipedia.org/wiki?curid=2583445", "title": "Silvia Baldi", "text": "Carriera.\nHa iniziato la sua carriera nell'Aircargo a 12 anni, giocando inizialmente nelle sue giovanili fino al suo inserimento in rosa con la squadra titolare, debuttando in serie A a 16 anni.\nHa giocato anche nella e nel .\nNell'estate 2012 decide di trasferirsi alla dove rimane una sola stagione.\n\u00c8 iscritta all'Universit\u00e0 di Firenze, corso di laurea in scienze motorie."}
{"id": "2583446", "revid": "17815", "url": "https://it.wikipedia.org/wiki?curid=2583446", "title": "Bandiera scozzese", "text": ""}
{"id": "2583448", "revid": "17815", "url": "https://it.wikipedia.org/wiki?curid=2583448", "title": "Bandiera russa", "text": ""}
{"id": "2583455", "revid": "17815", "url": "https://it.wikipedia.org/wiki?curid=2583455", "title": "Bandiera rumena", "text": ""}
{"id": "2583458", "revid": "486946", "url": "https://it.wikipedia.org/wiki?curid=2583458", "title": "Bandiera macedone", "text": ""}
{"id": "2583460", "revid": "17815", "url": "https://it.wikipedia.org/wiki?curid=2583460", "title": "Bandiera polacca", "text": ""}
{"id": "2583463", "revid": "17815", "url": "https://it.wikipedia.org/wiki?curid=2583463", "title": "Bandiera peruviana", "text": ""}
{"id": "2583466", "revid": "339392", "url": "https://it.wikipedia.org/wiki?curid=2583466", "title": "Bandiera panamense", "text": ""}
{"id": "2583468", "revid": "196390", "url": "https://it.wikipedia.org/wiki?curid=2583468", "title": "Bandiera palestinese", "text": ""}
{"id": "2583470", "revid": "17815", "url": "https://it.wikipedia.org/wiki?curid=2583470", "title": "Bandiera pakistana", "text": ""}
{"id": "2583471", "revid": "17815", "url": "https://it.wikipedia.org/wiki?curid=2583471", "title": "Bandiera olandese", "text": ""}
{"id": "2583472", "revid": "61051", "url": "https://it.wikipedia.org/wiki?curid=2583472", "title": "A\u00e9rospatiale Corvette", "text": ""}
{"id": "2583473", "revid": "17815", "url": "https://it.wikipedia.org/wiki?curid=2583473", "title": "Bandiera sudosseta", "text": ""}
{"id": "2583474", "revid": "17815", "url": "https://it.wikipedia.org/wiki?curid=2583474", "title": "Bandiera neozelandese", "text": ""}
{"id": "2583476", "revid": "17815", "url": "https://it.wikipedia.org/wiki?curid=2583476", "title": "Bandiera norvegese", "text": ""}
{"id": "2583477", "revid": "17815", "url": "https://it.wikipedia.org/wiki?curid=2583477", "title": "Bandiera nepalese", "text": ""}
{"id": "2583479", "revid": "486946", "url": "https://it.wikipedia.org/wiki?curid=2583479", "title": "Bandiera malese", "text": ""}
{"id": "2583480", "revid": "17815", "url": "https://it.wikipedia.org/wiki?curid=2583480", "title": "Bandiera maltese", "text": ""}
{"id": "2583482", "revid": "17815", "url": "https://it.wikipedia.org/wiki?curid=2583482", "title": "Bandiera moldava", "text": ""}
{"id": "2583483", "revid": "1123126", "url": "https://it.wikipedia.org/wiki?curid=2583483", "title": "Bandiera monegasca", "text": ""}
{"id": "2583485", "revid": "17815", "url": "https://it.wikipedia.org/wiki?curid=2583485", "title": "Bandiera mongola", "text": ""}
{"id": "2583487", "revid": "17815", "url": "https://it.wikipedia.org/wiki?curid=2583487", "title": "Bandiera lussemburghese", "text": ""}
{"id": "2583488", "revid": "17815", "url": "https://it.wikipedia.org/wiki?curid=2583488", "title": "Bandiera lituana", "text": ""}
{"id": "2583490", "revid": "17815", "url": "https://it.wikipedia.org/wiki?curid=2583490", "title": "Bandiera libanese", "text": ""}
{"id": "2583492", "revid": "1347902", "url": "https://it.wikipedia.org/wiki?curid=2583492", "title": "Ordine della Croce di Grunwald", "text": "L'Ordine della Croce di Grunwald \u00e8 stata un'onorificenza militare polacca.\nStoria.\nL'Ordine \u00e8 istituito nel novembre 1943 dall'alto comando della Gwardia Ludowa, una piccola frazione della Resistenza polacca organizzata dai comunisti del Partito Operaio Polacco durante la seconda guerra mondiale. L'istituzione di questa onorificenza venne ratificata il 20 febbraio 1944 dal governo filo sovietico del Consiglio Nazionale di Stato e il successivo 22 dicembre dal Comitato Polacco di Liberazione Nazionale e venne ulteriormente confermata il 17 febbraio 1960 dal governo della Repubblica Popolare di Polonia.\nDopo il crollo del sistema comunista l'onorificenza venne abolita dalle nuove autorit\u00e0 della Polonia. La decisione \u00e8 stata piuttosto controversa ed attualmente ci sono delle organizzazioni di veterani che chiedono che venga ristabilita.\nClassi.\nL'Ordine disponeva delle seguenti classi di benemerenza:"}
{"id": "2583493", "revid": "17815", "url": "https://it.wikipedia.org/wiki?curid=2583493", "title": "Bandiera lettone", "text": ""}
{"id": "2583495", "revid": "17815", "url": "https://it.wikipedia.org/wiki?curid=2583495", "title": "Bandiera kuwaitiana", "text": ""}
{"id": "2583497", "revid": "66387", "url": "https://it.wikipedia.org/wiki?curid=2583497", "title": "Bandiera italiana", "text": ""}
{"id": "2583499", "revid": "17815", "url": "https://it.wikipedia.org/wiki?curid=2583499", "title": "Bandiera israeliana", "text": ""}
{"id": "2583503", "revid": "114548359", "url": "https://it.wikipedia.org/wiki?curid=2583503", "title": "I-taliani", "text": "I-taliani \u00e8 stata una sitcom prodotta da Bravo Productions per RTI Fininvest nel 1988 e mandata in onda dal luned\u00ec al venerd\u00ec alle 22,30 su Italia 1. La prima serie fu trasmessa dal 3 aprile al 26 maggio 1989; la seconda dall'8 gennaio al 2 marzo 1990, e successive repliche.\nProtagonista della serie era il trio comico dei Trettr\u00e9 (Gino Cogliandro, Mirko Setaro ed Edoardo Romano), che negli anni ottanta ha riscosso un notevole successo grazie al programma \"Drive In\". Alla sitcom hanno partecipato saltuariamente la showgirl Simona Tagli, al tempo ad inizio carriera, ed Enzo Iacchetti, oltre a caratteristi come Giovanni Battezzato, Miro Landoni, Maria Cristina Heller, Luigi Uzzo, Ida Spalla, Roberto Ceriotti (in seguito conduttore di Bim bum bam).\nIn un episodio ha partecipato anche Iva Zanicchi nel ruolo di s\u00e9 stessa, dato che la trama \u00e8 incentrata sulla partecipazione di un'intera famiglia fanatica di Ok, il prezzo \u00e8 giusto! ad una puntata del programma.\nIn altri episodi hanno partecipato anche Corrado Tedeschi e Gino Rivieccio.\nLa trama della sitcom era particolarmente semplice, con il trio impegnato in scenette comiche. In seguito, il telefilm \u00e8 stato replicato su Italia 1 stessa nelle ore notturne e sul canale satellitare Happy Channel. Dal 9 luglio 1993, Canale 5 inizi\u00f2 a proporre le repliche delle due serie ogni venerd\u00ec in seconda serata, ma dopo la trasmissione del primo episodio della prima serie, la programmazione fu sospesa.\nLe trame di alcuni episodi.\nTre astronauti alle prese con un bizzarro viaggio sulla Luna, che alla fine si rivela essere un incubo fatto da Gino.\nTre coppie di amanti si ritrovano ad occupare la stessa camera d'albergo, oltre che a fuggire dalle grinfie delle mogli.\nMirko riesce a liberarsi dalla moglie (Edoardo) fanatica del gioco del calcio, per poi sposare una calciatrice.\nTre agenti di polizia che devono sgominare una pericolosa banda riunitasi per una cena, si infiltrano travestiti da cuochi e camerieri, causando alcuni imprevisti.\nEdoardo, commerciante ossessionato dai concorsi a premi, svuota ben tremila fustini di un detersivo pur di trovare il biglietto vincente.\nOsvaldo Campanile (Edoardo), penetra in una scuola armato di pistola, prendendo in ostaggio una classe nella quale sta tenendo lezione il professor Scarano (Mirko); si scopre che venticinque anni prima i due erano stati entrambi respinti all'esame di maturit\u00e0, cos\u00ec come il preside della scuola (Battezzato). Campanile, nel frattempo diventato medico primario, ha le prove circa il fatto che gli ex compagni abbiano \"comprato\" sia il diploma che le rispettive lauree; ci\u00f2 suscita lo stupore di Carlo (Gino), il quale regolarmente laureato, si ritrova a fare il bidello.\nDue ladri di appartamenti (Mirko e Gino) raggirano un impiegato postale (Edoardo), facendogli credere di essere usciti dalla lampada di Aladino. Devono anche assecondare i suoi \"desideri\".\nDue ladri di appartamenti (sempre Mirko e Gino) si introducono in una casa lasciata incustodita dal proprietario Diego (interpretato da Edoardo), uscito a cena con Annalisa dopo aver lasciato una lettera di abbandono alla moglie Luciana. Pi\u00f9 volte Luciana telefona a casa per dire che \u00e8 di ritorno verso casa dopo un viaggio d'affari, ma a risponderle sono addirittura gli stessi ladri, i quali per evitare di essere scoperti dicono (ovviamente mentendo) che l'ultima cifra del numero di telefono composto da lei era stata sbagliata. Diego viene casualmente a scoprire la situazione grazie ad Annalisa, si impensierisce, e decide egli stesso di telefonare: spudoratamente i ladri dall'altra parte del telefono rispondono che \"\u00e8 tutta la notte che dura questa storia\", quindi Diego rientra a casa. I ladri se ne vanno con un magro bottino, dato che tutti gli oggetti di valore erano stati gi\u00e0 messi da Diego in un posto sicuro, ma hanno trovato la lettera e hanno deciso di tenersela. Tuttavia essi si sono dimenticati dentro casa la maschera che avevano portato con loro. Successivamente rientra Luciana, terribilmente sconvolta non trovando pi\u00f9 gli oggetti di valore, e dopo di lei rientra anche Diego il quale la rassicura dicendo di aver gi\u00e0 messo al sicuro tutta la roba, che dunque \u00e8 salva, lui per\u00f2 non trova pi\u00f9 la lettera e intuisce che quella \u00e8 stata rubata. I due coniugi comunque trovano la maschera dentro casa, e allora decidono di denunciare l'accaduto alla polizia. A seguito di investigazione, i presunti ladri (evidentemente gi\u00e0 con precedenti penali) vengono portati in centrale, e poi Luciana e Diego a loro volta sono convocati per un confronto. Diego e Luciana affermano di non essere in grado di riconoscere chi aveva risposto telefonicamente da casa loro la sera precedente, quindi Mirko e Gino vengono scagionati. Luciana lascia poco prima l'ufficio del commissario, ma il marito (nel frattempo riconciliatosi con la moglie) si rivolge a uno dei ladri dicendogli di restituire la lettera di abbandono. Il ladro restituisce il foglio a Diego, e in cambio ottiene da quest'ultimo la promessa di non denunciare il tentato furto.\nMirko e Gino decidono di fare uno scherzo all'amico Edoardo, un salumiere ossessionato dal timore di subire rapine. Non tutto va come previsto.\nUn uomo benestante (Edoardo), dopo alcuni equivoci causati dagli imbonitori di una televendita, si ritrova costretto a regalare una costosissima pelliccia anche a moglie e suocera, oltre che all'amante.\nUno squilibrato fuggito da un manicomio (Mirko), si insedia in una pizzeria, costringendo un pizzaiolo, un cameriere e la cassiera ad assecondarlo, anche ricorrendo a maniere forti.\nTre addetti di un'impresa di pulizia, scoprono casualmente gli intrallazzi di un insospettabile onorevole (Luigi Uzzo).\nMarcello (Edoardo) si finge morto per avere certezze circa l'avidit\u00e0 di amici e parenti.\nGiacomo (Mirko) parte per una vacanza in montagna insieme a moglie e suocera, ma i tre sono vittime di un'inimmaginabile truffa.\nUn farmacista (Gino) vende ad un cliente (Edoardo) una confezione di un cardiotonico, non sapendo che il suo collega (Mirko) aveva travasato nella boccetta vuota un velenoso antitarlo. Con l'aiuto di un'annunciatrice televisiva viene evitato il peggio.\nTre amici ospiti di una clinica per cure dimagranti, trascorrono le giornate tra estenuanti esercizi fisici, nutrizioniste aguzzine e ricordi nostalgici di pranzi succulenti.\nTre estranei che restano bloccati in ascensore per un'intera giornata, cercano di escogitare un piano per uscirne.\nUn anziano (Edoardo) cerca in tutti i modi di addestrare il proprio gatto, affinch\u00e9 l'animale faccia da guardiano.\nTre vigili del fuoco riescono a salvare da un incendio il merlo di un importante personaggio dell'alta finanza (Nicola De Buono); scoprono che il volatile conosce a memoria e ripete le quote azionarie sulle quali investire.\nUn ispettore di polizia e il suo affamato assistente (Mirko e Gino), mentre svolgono le indagini su un delitto consumatosi in una villa, si imbattono in alcuni strani personaggi, in particolare il granitico maggiordomo (Luigi Uzzo).\nUn impiegato di banca (Mirko) con due figli \u00e8 alle prese con una moglie (Edoardo) iperprotettiva verso la ragazza, e le manie americane del ragazzo (Gino)."}
{"id": "2583504", "revid": "287204", "url": "https://it.wikipedia.org/wiki?curid=2583504", "title": "Giovanni di Bartolomeo Cristiani", "text": "Biografia.\nNativo probabilmente di Pistoia, dove collabor\u00f2 con gli artisti di scuola fiorentina Giovanni del Biondo, Jacopo di Cione, Nardo di Cione e altri pittori toscani.\nGli sono attribuite varie opere, tra le quali possono essere ricordate a Pistoia la pala datata 1370 di \"San Giovanni Battista e sue storie\" conservata nella chiesa di San Giovanni Fuorcivitas, un \"San Cristoforo\" nella chiesa di San Lorenzo, le \"Storie dei santi Antonio e Ludovico\" nella chiesa di San Francesco, e un affresco raffigurante la \"Vergine annunziata e l'Angelo\" conservato nell'oratorio dei Rossi della chiesa della Santissima Annunziata datato 1396.\nA Firenze Giovanni di Bartolomeo Cristiani dipinse la pala della \"Madonna in trono col Bambino e santi\", conservata nella chiesa di Sant'Ambrogio di Firenze, nella chiesa di San Michele di Cr\u00e8spina \u00e8 conservata una tavola raffigurante la \"Madonna col Bambino e angeli musicanti\".\nMentre il polittico della \"Madonna col Bambino e santi\" oggi si trova diviso fra tre musei. I \"Santi Romualdo e Andrea Apostolo\" si trovano al museo Ermitage di San Pietroburgo, la \"Madonna col Bambino e angeli\" al Pu\u0161kin di Mosca, e i \"Santi Domenico e Bartolomeo\" al Museo Bandini di Fiesole."}
{"id": "2583506", "revid": "17815", "url": "https://it.wikipedia.org/wiki?curid=2583506", "title": "Bandiera islandese", "text": ""}
{"id": "2583508", "revid": "17815", "url": "https://it.wikipedia.org/wiki?curid=2583508", "title": "Bandiera irlandese", "text": ""}
{"id": "2583510", "revid": "17815", "url": "https://it.wikipedia.org/wiki?curid=2583510", "title": "Bandiera irachena", "text": ""}
{"id": "2583512", "revid": "17815", "url": "https://it.wikipedia.org/wiki?curid=2583512", "title": "Bandiera indonesiana", "text": ""}
{"id": "2583513", "revid": "17815", "url": "https://it.wikipedia.org/wiki?curid=2583513", "title": "Bandiera indiana", "text": ""}
{"id": "2583515", "revid": "17815", "url": "https://it.wikipedia.org/wiki?curid=2583515", "title": "Bandiera greca", "text": ""}
{"id": "2583518", "revid": "17815", "url": "https://it.wikipedia.org/wiki?curid=2583518", "title": "Bandiera giordana", "text": ""}
{"id": "2583519", "revid": "17815", "url": "https://it.wikipedia.org/wiki?curid=2583519", "title": "Bandiera giapponese", "text": ""}
{"id": "2583520", "revid": "17815", "url": "https://it.wikipedia.org/wiki?curid=2583520", "title": "Bandiera tedesca", "text": ""}
{"id": "2583522", "revid": "17815", "url": "https://it.wikipedia.org/wiki?curid=2583522", "title": "Bandiera georgiana", "text": ""}
{"id": "2583524", "revid": "17815", "url": "https://it.wikipedia.org/wiki?curid=2583524", "title": "Bandiera gallese", "text": ""}
{"id": "2583525", "revid": "17815", "url": "https://it.wikipedia.org/wiki?curid=2583525", "title": "Bandiera francese", "text": ""}
{"id": "2583528", "revid": "599013", "url": "https://it.wikipedia.org/wiki?curid=2583528", "title": "Ti amo (Simona Tagli)", "text": "Ti amo \u00e8 il primo album di Simona Tagli, pubblicato nel 2002 dalla Azzurra Music. L'album contiene 14 cover di brani famosi in inglese e italiano."}
{"id": "2583532", "revid": "17815", "url": "https://it.wikipedia.org/wiki?curid=2583532", "title": "Bandiera estone", "text": ""}
{"id": "2583533", "revid": "17815", "url": "https://it.wikipedia.org/wiki?curid=2583533", "title": "Bandiera croata", "text": ""}
{"id": "2583534", "revid": "17815", "url": "https://it.wikipedia.org/wiki?curid=2583534", "title": "Bandiera colombiana", "text": ""}
{"id": "2583536", "revid": "17815", "url": "https://it.wikipedia.org/wiki?curid=2583536", "title": "Bandiera cipriota", "text": ""}
{"id": "2583537", "revid": "339392", "url": "https://it.wikipedia.org/wiki?curid=2583537", "title": "Bandiera cinese", "text": ""}
{"id": "2583538", "revid": "17815", "url": "https://it.wikipedia.org/wiki?curid=2583538", "title": "Bandiera cilena", "text": ""}
{"id": "2583539", "revid": "1347902", "url": "https://it.wikipedia.org/wiki?curid=2583539", "title": "Ordine di U\u0161akov (Unione Sovietica)", "text": "L'Ordine di U\u0161akov () \u00e8 stata un'onorificenza dell'Unione Sovietica.\nStoria.\nL'Ordine di U\u0161akov \u00e8 stata la maggiore onorificenza della Marina Sovietica, ed attualmente la pi\u00f9 importante della Marina militare della Federazione Russa, istituito in memoria di F\u00ebdor F\u00ebdorovi\u010d U\u0161akov, che \u00e8 stato il pi\u00f9 illustre ammiraglio russo del XVIII secolo, non avendo mai perduto una battaglia navale, venerato come santo dalla Chiesa ortodossa e considerato il santo patrono della Marina Russa.\nL'Ordine, articolato in due classi, venne istituito il 3 marzo 1944, insieme all'Ordine di Nachimov, su proposta dell'ammiraglio Kuznecov, che nell'estate del 1943, durante la Seconda guerra mondiale ne chiese la sua istituzione equivalente all'Ordine di Suvorov dell'Armata Rossa.\nDopo lo scioglimento dell'Unione Sovietica, l'Ordine venne mantenuto dalla Federazione Russa ed abolito in seguito, il 7 settembre 2010, per essere sostituito da un ordine omonimo.\nClassi.\nL'Ordine disponeva delle seguenti classi di benemerenza:\nAssegnazione.\nL'\"Ordine di U\u0161akov\" doveva essere concesso ad ammiragli, comandanti ed ufficiali di marina che avevano ottenuto una vittoria contro un nemico superiore per uomini e mezzi e venne concesso per la prima volta il 16 maggio 1944.\nDurante la seconda guerra mondiale furono 22 i decorati con l'ordine di I Classe, otto dei quali due volte, e 8 i decorati con l'ordine di II Classe, oltre all'ordine concesso alla Flotta del Nord.\nFino al crollo dell'Unione Sovietica furono 47 coloro che ottennero l'\"Ordine di U\u0161akov di I Classe\" e 194 coloro che ottennero l'\"Ordine di U\u0161akov di II Classe\". L'Ordine \u00e8 stato mantenuto nella Federazione Russa."}
{"id": "2583540", "revid": "17815", "url": "https://it.wikipedia.org/wiki?curid=2583540", "title": "Bandiera canadese", "text": ""}
{"id": "2583541", "revid": "17815", "url": "https://it.wikipedia.org/wiki?curid=2583541", "title": "Bandiera cambogiana", "text": ""}
{"id": "2583544", "revid": "108460128", "url": "https://it.wikipedia.org/wiki?curid=2583544", "title": "Canto alla cilentana", "text": "Il canto \"alla cilentana\" \u00e8 un'espressione canora diffusa nel Cilento (in provincia di Salerno), e in zone limitrofe in Lucania, in Calabria e perfino nel territorio prossimo a Caserta. Fondamentalmente \u00e8 un canto a distesa, ovvero un canto prolungato, molto acuto e melismatico, secondo modalit\u00e0 tipiche del Mediterraneo, con quarti di tono e suoni detti \"lacerati\".\nNon rara \u00e8 la presenza di suoni fonetici derivati dagli usi lavorativi (mietitura, pascolo, taglio dell'ulivo).\nFunzione.\nIl canto alla cilentana assolve principalmente la funzione della serenata che nel Cilento \u00e8 accompagnata o dalla chitarra battente, dalla zampogna o dall'organetto. Spesso \u00e8 eseguito a voce sola (canti dei carbonai). Nella serenata si distinguono alcuni temi: amore, sdegno, partenza e spartenza, sfortuna, lontananza.\nTesto.\nIl testo \u00e8 quasi sempre un'ottava di tipo siciliano il cui finale \u00e8 composto da un \"fioretto\" come:\nTuttavia possono essere presenti anche stornelli veri e propri. Il componimento pu\u00f2 essere sia in dialetto, sia un'imitazione dell'italiano colto. Per italiano colto si intende nella tradizione anche quello ottocentesco."}
{"id": "2583546", "revid": "287204", "url": "https://it.wikipedia.org/wiki?curid=2583546", "title": "La strana coppia (disambigua)", "text": "Il termine La strana coppia pu\u00f2 riferirsi alla commedia teatrale \"The Odd Couple\" di Neil Simon del 1965."}
{"id": "2583551", "revid": "75230", "url": "https://it.wikipedia.org/wiki?curid=2583551", "title": "Sant'Adriano", "text": ""}
{"id": "2583555", "revid": "15756", "url": "https://it.wikipedia.org/wiki?curid=2583555", "title": "Capitoli di Kenichi", "text": "Questa \u00e8 la lista dei capitoli di \"Kenichi\", manga di Syun Matsuena. In Giappone l'opera \u00e8 serializzata sulla rivista \"Weekly Sh\u014dnen Sunday\" dal 2002. I singoli capitoli sono raccolti da Shogakukan in formato \"tank\u014dbon\" e il primo volume \u00e8 stato pubblicato il 9 agosto 2002.\nA fine 2013 la Panini Comics ha annunciato l'uscita di un'edizione in italiano del manga per aprile 2014. Il primo volume \u00e8 stato pubblicato il 20 marzo 2014 e i seguenti sono editi a cadenza mensile.\nI volumi e i capitoli sono indicati con il proprio titolo giapponese, con la trascrizione in r\u014dmaji e con il titolo ufficiale dato dalla Planet Manga nell'edizione italiana. Laddove il volume non sia ancora stato pubblicato in lingua italiana, \u00e8 presente una traduzione non ufficiale. Vengono riportate, inoltre, le date di uscita di prima edizione dei volumi giapponesi ed italiani."}
{"id": "2583556", "revid": "66387", "url": "https://it.wikipedia.org/wiki?curid=2583556", "title": "Bandiera dell'Italia", "text": ""}
{"id": "2583558", "revid": "61051", "url": "https://it.wikipedia.org/wiki?curid=2583558", "title": "A\u00e9rospatiale SN 601 Corvette", "text": ""}
{"id": "2583562", "revid": "76963", "url": "https://it.wikipedia.org/wiki?curid=2583562", "title": "Drew Karpyshyn", "text": "Biografia.\nInizi in BioWare e WOTC.\nNato ad Edmonton, da padre di origini ucraine, Drew ha vissuto per molto a Saint Albert. Negli anni 90, Karpyshyn, lavor\u00f2 per molto tempo in una banca, finch\u00e9 una notte non ebbe un incidente con l'auto e durante la convalescenza ebbe modo di riflettere, e decise di tornare a studiare per completare un corso che aveva lasciato tempo prima. Ottenne, in 2 anni, un \"Bachelor of Arts\" e partecip\u00f2 anche al telequiz \"Jeopardy!\", poco prima di unirsi nel 2000 alla software house BioWare.\nAll'interno di BioWare, Drew, contribu\u00ec in minima parte a ' e all'espansione '; mentre svolse il ruolo principale nello scrivere la sceneggiatura di \"Neverwinter Nights\" e '. Contemporaneamente si un\u00ec anche a Wizards of the Coast e pubblic\u00f2 nel 2001 il suo primo romanzo, \"Temple Hill\", e un secondo dedicato alla serie di Baldur's Gate, '.\n\"Mass Effect\" e \"Star Wars\".\nLavor\u00f2 anche alla sceneggiatura dell'action RPG \"Jade Empire\" e pubblic\u00f2 un anno dopo il suo primo romanzo dedicato a Guerre stellari, '. Karpyshyn svolse anche un ruolo essenziale nella scrittura dell'acclamato action RPG \"Mass Effect\", e pubblic\u00f2 nello stesso anno di uscita del videogioco un libro dedicato, ', e un altro dedicato all'universo di Guerre Stellari, \"\".\nNel 2008 pubblic\u00f2 il secondo romanzo dedicato alla serie di Mass Effect, ', e l'anno successivo pubblic\u00f2 anche '. Contemporaneamente scrisse anche la sceneggiatura del seguito di Mass Effect, \"Mass Effect 2\", che venne rilasciato nel 2010 e rimase acclamato dalla critica e dal pubblico. Lo stesso anno pubblic\u00f2 anche il terzo romanzo della serie, '. Successivamente scrisse anche la sceneggiatura dell'MMORPG ', che esc\u00ec nel 2011, al quale seguirono 2 romanzi, ' e '.\nNel 2012, Drew, decise poi di lasciare BioWare per dedicarsi a progetti esclusivamente personali.\nLa trilogia Chaos Born e ritorno in BioWare.\nUna volta lasciata la software house, Karpyshyn, inizi\u00f2 la scrittura di 3 romanzi fantasy, componenti di quella che chiam\u00f2 \"Chaos Born Trilogy\", pubblicati dal 2013 al 2015. Dopo la pubblicazione di questa trilogia, Drew, decise di tornare a lavorare nuovamente in BioWare."}
{"id": "2583564", "revid": "486946", "url": "https://it.wikipedia.org/wiki?curid=2583564", "title": "Stemma vietnamita", "text": ""}
{"id": "2583568", "revid": "486946", "url": "https://it.wikipedia.org/wiki?curid=2583568", "title": "Diocesi d'Europa", "text": ""}
{"id": "2583569", "revid": "203101", "url": "https://it.wikipedia.org/wiki?curid=2583569", "title": "Tossicodipendenze", "text": ""}
{"id": "2583572", "revid": "203101", "url": "https://it.wikipedia.org/wiki?curid=2583572", "title": "Psichiatriche", "text": ""}
{"id": "2583576", "revid": "26924841", "url": "https://it.wikipedia.org/wiki?curid=2583576", "title": "Nicola di Andrea di Pasquale", "text": ""}
{"id": "2583585", "revid": "339392", "url": "https://it.wikipedia.org/wiki?curid=2583585", "title": "High Kings of Ireland", "text": ""}
{"id": "2583591", "revid": "767487", "url": "https://it.wikipedia.org/wiki?curid=2583591", "title": "Cappa di ghiaccio Penny", "text": "&lt;br&gt;\nLa Cappa di ghiaccio Penny \u00e8 una vasta area ghiacciata di 6000 km\u00b2 situata nel Parco nazionale Auyuittuq sull'Isola di Baffin.\n\u00c8 un residuo dell'ultima era glaciale: forma una barriera alta 2000 m nella penisola di Cumberland, caratterizzata da fiordi profondi e valli ghiacciate .\nA met\u00e0 degli anni '90, alcuni ricercatori canadesi hanno studiato, tramite campioni ottenuti perforando il ghiaccio, la struttura della cappa glaciale a seguito del congelamento e dello scongelamento avvenuto nel corso dei secoli."}
{"id": "2583593", "revid": "125659494", "url": "https://it.wikipedia.org/wiki?curid=2583593", "title": "3 (Britney Spears)", "text": "3 \u00e8 una canzone della cantante statunitense Britney Spears, presente nel suo secondo greatest hits, The Singles Collection. \u00c8 stato pubblicato il 2 ottobre 2009 come unico singolo dell'album dalla Jive Records. La canzone \u00e8 stata prodotta da Max Martin e Shellback mentre la Spears era in tour in Svezia. \"3\" ha ricevuto recensioni positive dai critici, alcuni dei quali l'hanno indicata come una classica canzone \"alla Spears\".\nLa canzone ha avuto anche un buon successo commerciale, arrivando in vetta nelle classifiche di Stati Uniti e Canada ed entrando nelle prime posizioni di molti paese, inclusi Australia, Finlandia, Norvegia, Svezia e Regno Unito. Negli Stati Uniti, \"3\" ha debuttato in prima posizione della Billboard Hot 100, diventando la prima canzone ad entrare in classifica direttamente al primo posto da tre anni. Nonostante sia stata messa in commercio nell'ottobre del 2009, \"3\" si \u00e8 piazzata alla sessantanovesima posizione dei singoli pi\u00f9 venduti negli Stati Uniti nel 2010.. Una curiosit\u00e0 riguarda la durata della canzone, che essendo di 3:33 le varie cifre alludono al titolo.\nAntefatti.\nNel luglio del 2009, la Spears, mentre era a Stoccolma per una tappa del suo , rientr\u00f2 in studio di registrazione per lavorare con l'autore e produttore svedese Max Martin. I due avevano gi\u00e0 collaborato per i lavori precedenti della cantante su canzoni come \"...Baby One More Time\", \"Oops!... I Did It Again\", \"Stronger\" e \"If U Seek Amy\". \"3\" fu annunciato come primo singolo assieme all'annuncio della pubblicazione di The Singles Collection, e fu trasmesso dalle radio dal 2 ottobre 2009.\nCritica.\n\"3\" ha ricevuto delle recensioni generalmente positive da parte della critica musicale. Monica Herrera di Billboard ha commentato che la canzone \"porta ad un climax di bassi selvaggi che faranno precipitare i fan sulla pista da ballo\". Nell'edizione online di Rolling Stone, il giornalista Daniel Kreps ha elogiato la canzone per la sua melodia up-tempo e per il testo piccante. Nella sua versione stampata, invece, la rivista ha dato alla canzone quattro stelle e l'ha definita un \"pezzo classico di Britney\". Dando credito alla produzione per aver \"innalzato la canzone al di sopra dei tipici prodotti dance\", il Los Angeles Times ha detto che la Spears nella canzone sembra \"dolcemente generica\". Recensendo The Singles Collection, Stephen Thomas Erlewine di Allmusic ha scelto \"3\" come traccia pi\u00f9 interessante ed ha commentato: \"\u00e8 molto meglio di ognuno dei tre nuovi pezzi presenti su \". Bill Lamb di About.com ha lodato il ritornello ed ha paragonato la canzone a \"Celebration\" di Madonna (2009), perch\u00e9 entrambe \"musicalmente non presentano niente di particolarmente innovativo, ma riescono a incapsulare molti degli aspetti che rendono un cantante una star\". Successivamente Lamb l'ha indicata come la canzone pop pi\u00f9 fondamentale della settimana del 20 novembre 2009. A.J. Mayers di MTV l'ha nominata come l'ottava miglior canzone del 2009.\nIl testo.\nIl testo del brano, scritto da Sophia Somajo, abituale collaboratrice di Max Martin, e vede la protagonista che cerca di persuadere il suo amante a concedersi un rapporto a tre con se stessa e un'altra persona, apparentemente per vivacizzare la loro vita sessuale. Fa riferimento al trio folk \"Peter, Paul and Mary\" per dire che il trio coinvolger\u00e0 se stessa, il suo partner e un altro ragazzo.\nA differenza di \"If U Seek Amy\", la canzone non ha doppi sensi ed \u00e8 pi\u00f9 semplice dal punto di vista dei testi; Il ritornello \u00e8 stato paragonato a un canto da cortile e si chiude con un lamento prolungato.\nIl Video.\nIl video, girato il 5 e il 6 ottobre 2009 a Los Angeles, \u00e8 stato lanciato sull'account \"Twitter\" della cantante e, successivamente, sul suo account YouTube. Come affermato dal sito di Britney, la premi\u00e8re del video \u00e8 avvenuta il 30 ottobre 2009. Molto minimalista e semplice, mirato a esaltare la bravura di Britney nel ballo, il video inizia con il viso della cantante su uno sfondo bianco mentre si tiene i capelli con le braccia guardando lo spettatore; poi in un'altra scena vediamo una boccetta di profumo (una fragranza che sembrerebbe risultare \"Circus Fantasy\"). Dopo viene ripresa nello sfondo iniziale e, mentre si trucca gli occhi e si profuma, parte la canzone e la si vede nell'altro ambiente sillabare i primi versi. Il video alterna una Britney in bianco a nero, una Britney in costume bianco a scollo con altre ballerine vestite di nero che ballano sotto una barra, una Britney che balla con dei ragazzi e una semplice Britney che canta. Durante i ritornelli, le ragazze fanno acrobazie, s'arrampicano sulla sbarra, Britney volteggia e la si vede sempre in movimento. I ragazzi ballano attorno a lei, a distanza o vicino alle sue curve. Negli stacchi delle strofe, le scene sono pi\u00f9 lente e nitide, poi i ballerini iniziano a ballare con frenesia. Talvolta si vede la giovane oscurata davanti a dei grandi fari luminosi. Il video termina con uno \"challiance\" delle ragazze e dei ballerini, poi il volto di Britney apre gli occhi e guarda allo spettatore, mentre i capelli le si sventolano di lato. La camera si chiude di colpo. Da osservare la censura che \u00e8 stata fatta nel video: nel testo originale della canzone, infatti, il bridge comincia con \"\"Livin' in sin is a new thing\", mentre nel video la parola \"sin\"\" (peccato) viene sostituita da \"this\".\nEsibizioni dal vivo.\nLa Spears ha eseguito il brano durante il suo \" Femme Fatale Tour \" del 2011 e durante la versione non rivisitata del residency \" \" a Las Vegas."}
{"id": "2583594", "revid": "1924342", "url": "https://it.wikipedia.org/wiki?curid=2583594", "title": "The Singles Collection (Britney Spears)", "text": "The Singles Collection \u00e8 la seconda raccolta della popstar statunitense Britney Spears, pubblicata in coincidenza del decimo anniversario del suo contratto con la Jive Records. La compilation si presentava in diversi formati. La data di pubblicazione \u00e8 stata il 10 novembre 2009.\n\"The Singles Collection\" \u00e8 entrata nelle prime quaranta posizioni delle classifiche di Australia, Giappone, Messico, Nuova Zelanda e Stati Uniti e diversi paesi europei. Nell'album \u00e8 inclusa una canzone inedita, \"3\", prodotta da Max Martin e Shellback ed estratta come singolo di lancio della compilation. Negli Stati Uniti, ha debuttato alla prima posizione della Billboard Hot 100.. La raccolta ha venduto circa 1,1 milioni di copie, rientrando, insieme alla raccolta precedente \"\", fra i 20 Greatest Hits, di artiste femminili, di maggior successo nel mondo.\nComposizione e pubblicazione.\nIl 12 luglio 2009, la Spears conferm\u00f2 tramite il suo account Twitter di aver iniziato a registrare del nuovo materiale, affermando che sarebbe entrata in studio col produttore svedese Max Martin. Il 23 settembre dello stesso anno, la Jive Records annunci\u00f2 ufficialmente tramite il sito ufficiale della Spears la pubblicazione di un greatest hits dal titolo \"The Singles Collection\", per celebrare i dieci anni passati dalla cantante nell'industria musicale. La data di pubblicazione dell'album fu confermata per il 24 novembre 2009, con l'annuncio che nella raccolta sarebbe stata inclusa una nuova canzone, \"3\", prodotta da Max Martin. La compilation era disponibile in due edizioni principali: una standard, costituita da un singolo CD con 17 tracce (inclusa \"3\"), e un boxset contenente tutti i 29 singoli della cantante (incluso \"3\"), ognuno nella sua confezione originaria e costituito da due tracce: singolo e b-side o remix. Includeva anche un DVD con tutti i video musicali della Spears in ordine cronologico (il video \"3\" era escluso, e anche altri tre video). Il 14 ottobre, la Jive Records annunci\u00f2 che la data di pubblicazione della versione standard era stata anticipata al 10 novembre, mentre quella per la pubblicazione del boxset rimase la stessa. Il giorno seguente, fu annunciata una versione CD+DVD con data di distribuzione fissata al 10 novembre in tutti i paesi, con l'eccezione del Nord America. Questa versione conteneva la stessa tracklist della versione standard con l'aggiunta del singolo \"I'm Not a Girl, Not Yet a Woman\".\nFormati.\nFonte:\nAccoglienza.\nStephen Thomas Erlewine di Allmusic ha dato cinque stelle alla raccolta e l'ha paragonata a , dicendo che anche se la durata \u00e8 la stessa, sono \"diverse all'ascolto\". Ha anche notato che le tracce pi\u00f9 recenti \"aiutano la raccolta ad allontanarsi dal teen pop verso un puro dance-pop. [...] Si traduce in un ascolto globale pi\u00f9 solido, anche perch\u00e9 non ci sono ballate da 'rattoppo', solo una implacabile sfilata di hit che definiscono il sound di un decennio\". Mike Diver della BBC Online l'ha chiamato come \"l'album decisivo di Britney\" e ha aggiunto che \"queste canzoni non lasciano il segno indelebile \u2013 sono pezzi essenziali degli ultimi dieci anni della storia della musica pop, e meritano meglio del giudizio di qualcuno come ascoltatori pi\u00f9 esigenti\".\nAnche Mayer Nissim del Digital Spy ha dato all'album cinque stelle, affermando che \"cattura perfettamente la carriera di uno dei migliori artisti degli ultimi dieci anni. Da \"...Baby One More Time\" a \"Radar\", hai una linea temporale che mostra una progressione in stile e sostanza, dal pop genuino con uniforme scolastica ai soffocanti suoni robotici di oggi. [...] L'unico legame (discutibilmente debole) \u00e8 il duetto con Madonna \"Me Against the Music\", ma in questo contesto quello che una volta veniva visto come un rispettoso passaggio di testimone, viene visto ora come una resa incondizionata della 'Regina del Pop' alla sua erede.\" Nissim evidenzi\u00f2 l'impatto della Spears sulla cultura popolare e sulla musica pop, sottolineando come esempi \"Oops!... I Did It Again\", \"Toxic\" e \"Stronger\". Brian Linder di IGN ha commentato: \" del 2004 [...] racchiudeva il meglio del periodo d'oro di Britney, ma gli manca il materiale pi\u00f9 maturo e da club che lei ha sfornato negli ultimi anni. Ed \u00e8 ci\u00f2 che contribuisce a giustificare l'acquisto di questa collezione, per un fan\". Evan Sawdey di PopMatters ha definito l'album \"una brillante raccolta di brani che riassumono selettivamente la carriera di una delle pi\u00f9 grandi cantanti pop dell'ultimo decennio\".\nSputnikmusic ha affermanto: \"Questo \u00e8 il secondo greatest hits di Britney, ed \u00e8 incredibilmente forte. Si concentra principalmente sulle sue hit pi\u00f9 ballabili, con un paio di canzoni pi\u00f9 lente inserite per spezzare un po' senza interrompere il flusso della qualit\u00e0 delle canzoni pop\" e, riassumendo la sua recensione, ha aggiunto \"Con una degli artisti di maggior successo della decade, c'\u00e8 da meravigliarsi che questa raccolta sia cos\u00ec buona?\".\nTracce.\nEdizione standard.\nFonti:\nBoxset.\nIl boxset \u00e8 composto da 29 singoli fisici, ognuno con due tracce audio rimasterizzate.\nFonte:"}
{"id": "2583595", "revid": "286216", "url": "https://it.wikipedia.org/wiki?curid=2583595", "title": "Oro (araldico)", "text": ""}
{"id": "2583596", "revid": "286216", "url": "https://it.wikipedia.org/wiki?curid=2583596", "title": "Argento (araldico)", "text": ""}
{"id": "2583597", "revid": "286216", "url": "https://it.wikipedia.org/wiki?curid=2583597", "title": "Verde (araldico)", "text": ""}
{"id": "2583599", "revid": "286216", "url": "https://it.wikipedia.org/wiki?curid=2583599", "title": "Nero (araldico)", "text": ""}
{"id": "2583600", "revid": "286216", "url": "https://it.wikipedia.org/wiki?curid=2583600", "title": "Porpora (araldico)", "text": ""}
{"id": "2583602", "revid": "125692861", "url": "https://it.wikipedia.org/wiki?curid=2583602", "title": "Athanasios Diakos", "text": "\u00c8 considerato un eroe della Guerra d'indipendenza greca. Sconfitto dai turchi nella Battaglia delle Termopili del 1821, venne giustiziato tramite impalamento."}
{"id": "2583605", "revid": "2056951", "url": "https://it.wikipedia.org/wiki?curid=2583605", "title": "Finos Film", "text": "Finos Film \u00e8 stata una casa cinematografica greca.\nStoria.\nFondata da Filopimin Finos nel 1942, Finos Film \u00e8 stata la pi\u00f9 grande casa cinematografica in Grecia fino al 1977, anno della morte di Finos."}
{"id": "2583619", "revid": "287204", "url": "https://it.wikipedia.org/wiki?curid=2583619", "title": "Blue Dragon Ral Grad", "text": ""}
{"id": "2583621", "revid": "438678", "url": "https://it.wikipedia.org/wiki?curid=2583621", "title": "64\u00aa sessione dell'Assemblea generale delle Nazioni Unite", "text": "La 64\u00aa sessione dell'Assemblea generale delle Nazioni Unite si \u00e8 svolta dal 6 ottobre 2009 al 13 settembre 2010.\nLe sessioni sono state presiedute da Ali Abdussalam Treki, rappresentante della Libia."}
{"id": "2583623", "revid": "7", "url": "https://it.wikipedia.org/wiki?curid=2583623", "title": "Popi Minellono", "text": ""}
{"id": "2583625", "revid": "827882", "url": "https://it.wikipedia.org/wiki?curid=2583625", "title": "Mego", "text": ""}
{"id": "2583630", "revid": "105386438", "url": "https://it.wikipedia.org/wiki?curid=2583630", "title": "La strana coppia (programma televisivo)", "text": "La strana coppia \u00e8 stato un variet\u00e0 per la televisione, trasmesso nel 1992 da Italia 1. Scritto da Marco Balestri e Cristiano Minellono, aveva come protagonisti gli attori Massimo Boldi e Francesco Salvi.\nStoria.\nLa trasmissione - il cui titolo era ispirato alla commedia di Neil Simon, appunto \"La strana coppia\", da cui era stata gi\u00e0 tratta la serie televisiva del 1970 omonima - \u00e8 stata mandata in onda in inizio di stagione televisiva, a settembre, ma la sua registrazione era avvenuta nei mesi precedenti con tempi particolarmente contenuti per gli impegni cinematografici di Boldi, che doveva girare negli USA le sequenze in esterni del suo film di Natale di quell'anno, Sognando la California.\nStrane coppie.\nLo show di Italia 1 era basato su una serie di rapidi e fulminanti sketch comici (in tutto ne furono girati centodieci) nei quali le battute venivano spesso improvvisate dai due protagonisti, con \"gag\" che nascevano talvolta con casualit\u00e0 durante le prove, se non direttamente in fase di ripresa televisiva, sia pure sulla base del canovaccio scritto a quattro mani dal duo Minellono-Balestri, alter ego degli interpreti e parte anch'essi del leit-motiv \"strana coppia\", con Balestri ancora giovane come autore TV e Minellono gi\u00e0 esperto in tale veste.\nOspiti.\nIn trasmissione intervenivano degli ospiti che si prestavano a fare da spalla nei siparietti comici. Fra gli altri hanno partecipato Giucas Casella, Carmen Russo e Roberta Gallese, la bambina che in quel periodo spopolava a Telemike per la sua abilit\u00e0 nel raccontare barzellette."}
