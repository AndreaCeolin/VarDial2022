{"id": "2455483", "revid": "599013", "url": "https://it.wikipedia.org/wiki?curid=2455483", "title": "Enzo P\u00e9rez", "text": "Caratteristiche tecniche.\nCentrocampista tuttofare, risulta un vero e proprio \"jolly\"; dotato di buona tecnica individuale, fa di dinamismo, rapidit\u00e0 e velocit\u00e0 i suoi punti di forza, ed \u00e8 inoltre abile nei contrasti di gioco.\nCarriera.\nClub.\nGli esordi.\nP\u00e9rez inizi\u00f2 la propria carriera nel Deportivo Maip\u00fa, della provincia di Mendoza, in Argentina. Debutt\u00f2 per il club l'8 settembre 2002 all'et\u00e0 di 16 anni, nella Mendoza Soccer League. Gioc\u00f2 diverse partite fino a quando non fu trasferito al Godoy Cruz, dove gioc\u00f2 nelle squadre inferiori, per poi passare in prima squadra. Entra nella storia del club segnando il primo gol del Godoy nella massima serie argentina, il 9 settembre 2006 contro il Belgrano. Nella stessa stagione metter\u00e0 a segno altri 4 gol divenendo il titolare per la maggior parte delle partite.\nEstudiantes de La Plata.\nDopo la sua esibizione al Godoy Cruz, l'Estudiantes de la Plata lo acquist\u00f2 per far parte della loro squadra a partire dalla seconda met\u00e0 del 2007. In quella squadra fu finalista alla coppa Sudamericana 2008 e campione della coppa Libertadores 2009.\nSei mesi dopo la sua squadra and\u00f2 a giocare la coppa del mondo per club ad Abu Dhabi. Nella semifinale contro i Pohang Steelers, Enzo P\u00e9rez forn\u00ec un assist a Leandro Ben\u00edtez che valse il secondo gol, partita che termin\u00f2 con una vittoria per 2-1 per l'Estudiantes de La Plata. Nella finale contro il Barcelona, la sua squadra fu vantaggio fino all'88\u00ba minuto, successivamente la partita fu ribalta nei tempi supplementari.\nDopo quella stagione con l'Estudiantes de La Plata, acquistato dal Benfica, partecipando per un semestre alla Primeira Liga, per poi tornare in prestito per cinque mesi all'Estudiantes, a partire da febbraio 2010.\nBenfica.\nIl 7 luglio 2011 per 2,4 milioni di euro si trasferisce al Benfica, con cui firma un contratto quinquennale. Nella stagione 2012-13, al suo ritorno in Portogallo, inizi\u00f2 le prime partite in panchina entrando nei secondi tempi, P\u00e9rez divenne un centrocampista centrale, associandosi a Nemanja Mati\u0107, assumendo un ruolo centrale al comando della squadra. Durante il calciomercato del 2013, Nemanja Mati\u0107 lasci\u00f2 il club per giocare in Inghilterra, l'influenza di P\u00e9rez crebbe molto dopo la partenza del suo compagno di squadra gi\u00e0 titolare permanente della squadra.\nFu parte vitale della campagna per il titolo di campionato portoghese, coppa della Lega Portoghese e Coppa di Portogallo in questo modo vinse tutto ci\u00f2 che poteva vincere in Portogallo, vincendo anche una finale di Europa League sconfiggendo il Siviglia, anche se non fu presente in quanto dovette rispettare una squalifica per accumulo di cartellini gialli. La sua prestazione come pilastro della squadra attir\u00f2 l'interesse di altri club molto importanti in Europa e Jorge Jesus nomin\u00f2 P\u00e9rez il giocatore pi\u00f9 difficile da sostituire e il cervello della squadra.\nIl 6 luglio 2014, vinse il premio come miglior giocatore dell'anno del Benfica. Dopo l'arrivo del magnate di Singapore Peter Lim al Valencia, P\u00e9rez spinse a unirsi alla squadra guidata dal portoghese Nuno Esp\u00edrito Santo. Nell'estate del 2014, il Benfica e il Valencia raggiunsero un accordo per la cessione intorno ai 25 milioni di euro, ma il presidente dell'ente portoghese, Lu\u00eds Filipe Vieira, respinse tale accordo chiedendo il completo pagamento della sua clausola (30 milioni euro), effettuando il trasferimento del giocatore solo all'ultima di calciomercato estivo, senza giungere a un accordo. Per questo il calciatore continu\u00f2 a giocare nel Benfica nella stagione 2014/15.\nValencia.\nIl Valencia riapr\u00ec le trattative con il giocatore per il mercato invernale, ma non era l'unico club interessato, perch\u00e9 anche il Manchester United avanz\u00f2 un'offerta importante. Infine, il 29 dicembre del 2014, dopo alcuni giorni di speculazioni, il Valencia conferm\u00f2 sul loro sito ufficiale l'ingaggio del centrocampista argentino in cambio di 25 milioni di euro dal Benfica. Arriv\u00f2 al club spagnolo per giocare la seconda met\u00e0 della stagione 2014/15, con l'aspirazione di tornare a competere in UEFA Champions League.\nIl 4 gennaio del 2015 debutt\u00f2 con la squadra, dopo meno di una settimana di allenamento nella vittoria del Valencia 2-1 sul Real Madrid allo stadio di Mestalla. Il suo debutto avvenne nel migliore dei modi, gioc\u00f2 infatti una partita ad un ottimo livello difendendo, recuperando palloni e proponendosi in attacco. Prese subito posto negli undici titolari di Nuno Esp\u00edrito Santo, ma un infortunio prematuro lo costrinse a saltare cinque partite consecutive. Guarito dall'infortunio, gioc\u00f2 pochi minuti per completare la grande stagione 2014/15 che permise alla squadra di qualificarsi per la Champions League.\nLa stagione 2015/16 inizi\u00f2 in modo molto irregolare, con strane decisioni dall'allenatore Nuno, che fin\u00ec per farsi esonerare dopo pochi mesi, e con diversi problemi fisici che gli impedirono di avere continuit\u00e0 nel corso della stagione. Salt\u00f2 16 partite a causa di problemi fisici, che fecero dubitare il club della sua permanenza nel 2016, ma nonostante ci\u00f2, non solo continu\u00f2 a giocare ma divenne il capitano della squadra nella stagione 2016/17. Al termine della stagione, la squadra arriv\u00f2 12\u00aa, vicina ai punti per la retrocessione. Il club valut\u00f2 i suoi problemi fisici, il suo peso nel fair play finanziario a cui sono soggetti i club della Liga e il suo cattivo rapporto con la stampa, dunque nell'estate del 2017 fu ufficializzato il suo trasferimento.\nRiver Plate.\nIl 29 giugno del 2017 fu ufficializzato il suo trasferimento al River Plate per una cifra vicina ai 3 milioni di euro. Appena P\u00e9rez arriv\u00f2 al River Plate, salt\u00f2 le prime partite per un problema di adattamento per poi vincere il ballottaggio con Ariel Rojas. Debutt\u00f2 con la squadra agli ottavi di Coppa Libertadores contro il Guaran\u00ed.\nRaggiunse un ottimo livello atletico nella squadra guidata da Marcelo Gallardo, divenendo il protagonista delle finali della supercopa Argentina 2018 e della Coppa Libertadores 2018, entrambe vinte contro il Boca Juniors. Con il River Plate ha ottenuto anche 2 coppe d'Argentina, una recopa Sudamericana e un'altra supercopa Argentina. Nel gennaio 2021 P\u00e9rez rifiut\u00f2 un contratto da 3 milioni di dollari in tempi di pandemia offerto dal Trabzonspor della Turchia, per continuare a giocare nel River.\nNel maggio 2021 si \u00e8 verificata una situazione particolare, in cui tutti i portieri convocati per la coppa Libertadores erano positivi al COVID-19, lasciando la posizione vuota senza giocatori in quel ruolo. Per la partita contro il Santa Fe, P\u00e9rez si \u00e8 assunto la responsabilit\u00e0 di giocare come portiere, rischiando di peggiorare l'infortunio al tendine destro. Ci\u00f2 gli valse l'ammirazione dei suoi compagni di squadra, dei tifosi e della dirigenza, come il direttore Ubaldo Fillol (uno dei pi\u00f9 grandi idoli riverplatensi), che disse: \"Gli auguro la migliore fortuna del mondo. Inoltre, conosce l'immensit\u00e0 di quell'arco, la storia di quell'arco e si spera che possa onorarlo\". Infine, il River ha battuto il Santa Fe per 2 a 1.\nEnzo P\u00e9rez ha sottolineato in pi\u00f9 occasioni la sua simpatia e quella della sua famiglia per il River, tanto che suo padre lo ha intitolato al suo idolo Enzo Francescoli.\nNazionale.\nIl 30 settembre 2009 debutta nella nazionale argentina in un'amichevole giocata contro il vinta (2-0).\nIl 1\u00ba giugno 2011 viene inserito dal CT Batista nella lista dei 26 pre-convocati in vista della Coppa America di luglio.\nSuccessivamente viene convocato dal CT Sabella per il Mondiale 2014, dove disputa tre partite, giocando da titolare anche nella finale persa contro la .\nA seguito dell'infortunio accorso a Manuel Lanzini a pochi giorni dalla manifestazione, viene convocato in sua sostituzione anche per il Mondiale 2018.\nStatistiche.\nPresenze e reti nei club.\n\"Statistiche aggiornate al 22 giugno 2017.\"\nCronologia presenze e reti in nazionale.\n "}
{"id": "2455484", "revid": "838137", "url": "https://it.wikipedia.org/wiki?curid=2455484", "title": "Nigel Farage", "text": "Europarlamentare dal 1999 al 2020, \u00e8 stato anche co-presidente del gruppo europarlamentare Europa della Libert\u00e0 e della Democrazia Diretta.\nBiografia.\nNigel Farage nacque in una famiglia benestante, figlio di Barbara Stevens e del \"broker\" Guy Justus Oscar Farage, che si allontan\u00f2 dall'abitazione della moglie cinque anni dopo e che, secondo alcune voci, avrebbe sofferto di problemi di alcolismo. Secondo alcuni esperti, Nigel Farage deve il suo cognome al suo lontano antenato Georgius Ferauge, un uomo originario di Fumay immigrato a Swallowfield (villaggio del Berkshire) agli inizi del XVIII secolo e uno dei suoi bisnonni, Carl Schrod, era figlio di una coppia tedesca che nel XIX secolo si trasfer\u00ec dalla Germania nel Regno Unito. Farage ha studiato al Dulwich College, dove si dimostr\u00f2 un bravo studente e si distinse per la sua personalit\u00e0, prima di entrare in una societ\u00e0 londinese di brokeraggio di merci, presso la quale ha esercitato la propria attivit\u00e0 di intermediazione dai primi anni novanta fino al 2002.\nFarage \u00e8 stato sposato due volte: ha sposato Gr\u00e1inne Hayes nel 1988, con la quale ha avuto due figli (Samuel e Thomas), e nel 1999 ha sposato Kirsten Mehr, cittadina tedesca, dalla quale ha avuto altre due figlie, Victoria e Isabelle. Conobbe l'infermiera irlandese Gr\u00e1inne Hayes dopo essere stato pericolosamente ferito alla gamba sinistra e alla testa in un investimento automobilistico il 25 novembre 1985 e l'anno successivo cominci\u00f2 ad avvertire i primi sintomi di cancro ai testicoli, malattia dalla quale si riprese dopo aver subito un trattamento farmacologico per una diagnosi errata e la rimozione del testicolo sinistro. Nel corso di un'intervista del 2015, il politico britannico ha raccontato che i suoi figli erano vittime di bullismo motivato dalla sua carriera politica.\nNel maggio 2010 venne coinvolto in un incidente mentre viaggiava su un aereo da turismo che sventolava uno striscione elettorale del partito, al seguito del quale riport\u00f2 delle lesioni facciali, la rottura di qualche costola e contusioni polmonari. Secondo il rapporto della AAIB, l'incidente fu causato da uno striscione che rimase impigliato nella deriva dell'aereo, causandone l'inevitabile caduta, sebbene il pilota riusc\u00ec a non perderne del tutto il controllo. Justin Adams, il pilota dell'aereo coinvolto, cominci\u00f2 a soffrire di depressione dopo l'incidente, al quale attribuiva la perdita del lavoro e la fine del suo matrimonio, e nel 2011, prima del suo suicidio avvenuto nel 2013, venne condannato per aver espresso l'intenzione di uccidere un uomo impegnato nelle indagini e lo stesso Farage.\nFarage ha scritto un libro di memorie intitolato \"Fighting Bull\", che delinea la fondazione dell'UKIP e la sua vita privata e politica fino a quel momento. Pur non essendo, per sua stessa ammissione, una persona profondamente religiosa, Nigel Farage \u00e8 ancora membro della Chiesa anglicana e si \u00e8 espresso a difesa dei valori cristiani della societ\u00e0 britannica. Farage viene inoltre descritto dai media britannici come un fumatore accanito e un amante della birra, il che fa ormai parte della sua immagine pubblica.\nCarriera politica.\nDopo aver abbandonato il partito Conservatore nel 1992 a causa della ratifica del trattato di Maastricht, \u00e8 stato un membro fondatore dell'UKIP. Dopo aver condotto nel 1994 una campagna infruttuosa per le elezioni europee e per quelle del parlamento britannico, ottenne un seggio da europarlamentare per la circoscrizione Sud Est alle elezioni europee del 1999 - il primo anno in cui fu utilizzato il sistema di lista regionale - e venne rieletto nel 2004, nel 2009 e nel 2014.\nNel settembre 2006, Farage divenne il capo dell'UKIP e guid\u00f2 il partito verso le elezioni europee del 2009, nelle quali esso si attest\u00f2 al secondo posto del gradimento popolare, superando il partito Laburista di poco pi\u00f9 di un migliaio di voti e i Liberal Democratici di quasi mezzo milione di voti. Tuttavia nel novembre 2009 Farage si dimise per tentare di insidiare, alle elezioni generali nel Regno Unito del 2010, il posto di \"Speaker\" (presidente) della Camera dei comuni occupato da John Bercow.\nAlle elezioni generali del 2010 Farage non riusc\u00ec a superare Bercow nel collegio di Buckingham e non ottenne il seggio. Poco dopo l'apertura delle urne (6 maggio 2010), Farage rimase ferito in seguito ad un incidente aereo nel Northamptonshire; l'aereo biposto \"PZL-104 Wilga 35A\" stava esponendo uno striscione pro-UKIP quando si capovolse e si schiant\u00f2 poco dopo il decollo. Sia Farage che il pilota vennero ricoverati in ospedale con ferite non gravi.\nNel novembre 2010, a seguito delle dimissioni del capo dell'UKIP il Lord Pearson of Rannoch, Nigel Farage ottenne la leadership, battendo gli sfidanti Tim Congdon e David Campbell Bannerman. Nell'ottobre 2009, venne classificato dal \"The Daily Telegraph\" alla 41\u00ba posizione tra i 100 pi\u00f9 influenti politici britannici di destra. Farage fu inserito al 58\u00ba posto nella lista del 2010 compilata da Dale e Brivati per il giornale \"Telegraph\". Alle elezioni generali del 2015 Farage si candid\u00f2 nel collegio di South Thanet, arrivando secondo con il 32,4% dei voti e non riuscendo ad essere eletto.\nNel 2016 un referendum, da lui fortemente richiesto, ottenne l'uscita del Regno Unito dall'Unione europea, dopo una campagna le cui tonalit\u00e0 populiste non rispecchiano integralmente il messaggio conservatore dell'UKIP: al culmine della popolarit\u00e0, Farage annunci\u00f2 allora le proprie dimissioni da leader del partito, per tornare a una vita privata.\nNel 2018 ha annunciato il suo ritorno sulla scena politica, abbandonando per\u00f2 l'UKIP e fondando il Brexit Party (poi rinominato \"Reform UK\") l'anno seguente.\nAttivit\u00e0 al Parlamento europeo.\nIl 16 novembre 2011 ha denunciato al Parlamento europeo ci\u00f2 che ritiene essere il ribaltamento dei governi italiano e greco per instaurare governi fantoccio, accusando, tra gli altri, il presidente del Consiglio europeo Herman van Rompuy di non essere mai stato eletto per rappresentare 500 milioni di persone, affermando anche che il suo carisma \u00e8 \"Pari a quello di uno straccio bagnato!\" (\"damp rag\").\nIl 13 giugno 2012, in un intervento al Parlamento europeo, Nigel Farage ha duramente criticato la manovra di aiuti al sistema bancario spagnolo, definendo, tra le varie cose, il premier spagnolo Mariano Rajoy un incompetente. Ha concluso il proprio discorso affermando che \u201cl'Euro Titanic ha ormai colpito l'iceberg\u201d e che \u201cnon ci sono abbastanza scialuppe di salvataggio\u201d.\nPosizioni controverse.\nNel maggio 2009, il settimanale politico britannico \"The Observer\" ha riferito di una dichiarazione alla \"Foreign Press Association\" nella quale Farage affermava che, durante il suo mandato come membro del Parlamento europeo, ha ricevuto un totale di 2 milioni di sterline (quasi 2 milioni e mezzo di Euro) per lo staff, i viaggi e altre spese. In risposta all'articolo, Farage ha detto che, in futuro, tutti i membri dell'UKIP nel Parlamento Europeo avrebbero fornito dettagli mensili delle spese.\nIl gruppo UKIP viene spesso accusato di avere posizioni razziste e xenofobe, nonostante il suo partito abbia spinto molto per l'espulsione dell'eurodeputato Mario Borghezio in seguito alle dichiarazioni razziste contro l'allora ministro del governo italiano C\u00e9cile Kyenge. Quando gli \u00e8 stato chiesto quali capi politici godessero della sua ammirazione, Farage rispose \"In qualit\u00e0 di politico, e non come essere umano, direi Putin... Non che io lo approvi politicamente\".\nNel 2013, in un'intervista alla \"LBC Radio\", Farage afferm\u00f2 che sarebbe \"preoccupato\" se un gruppo di rumeni abitasse vicino a casa sua. Quando il giornalista gli ha chiesto quale fosse la differenza tra un gruppo di rumeni e di tedeschi, nel caso venissero ad abitare vicino a casa sua, considerato che la moglie ed i figli di Farage sono tedeschi, Farage ha replicato: \"Lei conosce bene la differenza\". Pi\u00f9 tardi ha spiegato, nel sito della UKIP: \"Se fossimo in grado di promuovere leggi adeguate per gestire permessi di lavoro per i cittadini rumeni, con opportuni controlli, come raccomandato da UKIP, allora nessuno avrebbe pi\u00f9 motivo di essere preoccupato se un gruppo di rumeni vivesse nelle sue vicinanze\".\nProcedimenti giudiziari.\nNel giugno 2014 \u00e8 stata sollevata dalla commissione elettorale britannica la questione dei finanziamenti per circa 200.000 sterline ricevuti nell'arco di 14 anni dallo UKIP. Questi soldi sono stati registrati a Bruxelles ma non come finanziamenti elettorali in Gran Bretagna, pertanto la commissione elettorale britannica si \u00e8 riservata di decidere se agire contro Farage e lo UKIP dopo avere acquisito ulteriori documenti da Bruxelles."}
{"id": "2455485", "revid": "35804", "url": "https://it.wikipedia.org/wiki?curid=2455485", "title": "Centro di documentazione Cultura della legalit\u00e0 democratica", "text": "Il Centro di documentazione \"Cultura della legalit\u00e0 democratica\", \u00e8 la struttura della Regione Toscana dedicata alla raccolta, produzione e divulgazione di materiali informativi e documenti sui temi della criminalit\u00e0 organizzata e delle mafie, del terrorismo, della criminalit\u00e0 diffusa, della sicurezza urbana e dell'educazione alla legalit\u00e0. Si trova in piazza del Duomo, 10 a Firenze presso la presidenza della Giunta regionale toscana che ha sede nello storico palazzo Sacrati Strozzi.\nDescrizione.\nIl Centro \u00e8 nato nell'ottobre 1994 e attualmente opera in attuazione legge regionale n. 11 del 10 marzo 1999, \u201cProvvedimenti a favore delle scuole, delle universit\u00e0 toscane e della societ\u00e0 civile per contribuire, mediante l'educazione alla legalit\u00e0 e lo sviluppo della coscienza civile democratica, alla lotta contro la criminalit\u00e0 organizzata e diffusa e contro i diversi poteri occulti\".\nLa biblioteca del Centro di documentazione comprende:\nI servizi sono gratuiti e aperti a tutti i cittadini.\nIl Centro ha prodotto, a partire dal 2007, R.Ed.Le - Rete e banca dati di educazione alla legalit\u00e0 dedicata alla documentazione delle esperienze di educazione alla legalit\u00e0 realizzate in tutta Italia."}
{"id": "2455488", "revid": "287204", "url": "https://it.wikipedia.org/wiki?curid=2455488", "title": "Enzo Perez", "text": ""}
{"id": "2455489", "revid": "268849", "url": "https://it.wikipedia.org/wiki?curid=2455489", "title": "Enzo Nicol\u00e1s P\u00e9rez", "text": ""}
{"id": "2455493", "revid": "599013", "url": "https://it.wikipedia.org/wiki?curid=2455493", "title": "Barbara Gibertini", "text": "Carriera.\nHa giocato in Serie A1 vestendo la maglia del Basket Parma dal 2004 sino al 2007. Dall'estate 2007 in poi, ha sempre militato in Serie A2 (pallacanestro femminile). La sua carriera cestistica inizia con il Basket Parma nella 1999. Nella stagione 2002-03 gioca in Sardegna con la Mercede Basket Alghero; quindi si trasferisce in Lombardia dove gioca con la Pallacanestro Broni 93 nel 2003-04. A quel punto ritorna nella sua citt\u00e0 di nascita, Parma, per disputare tre campionati di fila nella massima serie (dal 2004 al 2007). Nell'estate del 2007 viene acquistata dalle toscane della Women Basketball Livorno dove resta per una stagione; quella seguente, 2008-09, la gioca in Sicilia con la maglia del Basket Alcamo. Nel 2009 ritorna ad indossare la maglia di una squadra sarda, quella del CUS Cagliari Pallacanestro. Dopo due stagioni consecutive al CUS Cagliari, nel giugno del 2011 ritorna al Basket Parma. Dal 2012 gioca nella squadra lombarda del Basket Team Crema.\nHa disputato con la Nazionale italiana il Campionato europeo cadette nel 1995 arrivando al secondo posto dietro la Russia.\nStatistiche.\n\"Dati aggiornati al 30 giugno 2009.\""}
{"id": "2455495", "revid": "486946", "url": "https://it.wikipedia.org/wiki?curid=2455495", "title": "Licenza di scuola media", "text": ""}
{"id": "2455496", "revid": "306856", "url": "https://it.wikipedia.org/wiki?curid=2455496", "title": "Gian Piero Bognetti", "text": "Biografia.\nAllievo di Enrico Besta, fu docente di Storia del diritto italiano nelle Universit\u00e0 di Urbino, Pisa, Genova, Milano.\nLe sue ricerche sono incentrate sulla continuit\u00e0 delle istituzioni tardo-romane nel Medioevo e in particolare sull'analisi dei caratteri giuridici e religiosi del mondo longobardo.\nNelle sue opere ha messo in luce il lento e progressivo processo di integrazione della societ\u00e0 germanica attraverso la conversione al cattolicesimo e l'assorbimento della cultura antica nel contatto con i Bizantini e il papato.\nLa vastit\u00e0 dei suoi interessi lo port\u00f2 alla scoperta degli Affreschi di Castelseprio della Chiesa di Santa Maria foris portas di Castelseprio (1944). La riflessione sulle vicende del castrum lo condussero ad avanzare un'originale riflessione sulla storia religiosa longobarda, edita nella sua opera pi\u00f9 celebre: \"Santa Maria \"foris portas\" di Castelseprio e la storia religiosa dei Longobardi\", 1948. \nBognetti \u00e8 tra i primi cultori italiani dell'Archeologia medievale: tra il 1961 e il 1962 promosse due importanti scavi medievali, tra i primi in Italia, condotti dall'Istituto di Storia della Cultura Materiale dell'Accademia Polacca delle Scienze, a Torcello (presso Venezia) e a Castelseprio; entrambe le ricerche, che hanno portato a risultati di notevole importanza, furono interrotte nel 1963 dalla sua morte."}
{"id": "2455497", "revid": "465169", "url": "https://it.wikipedia.org/wiki?curid=2455497", "title": "Guilty Pleasure", "text": ""}
{"id": "2455499", "revid": "110157", "url": "https://it.wikipedia.org/wiki?curid=2455499", "title": "Evanston (Ohio)", "text": "Evanston \u00e8 un sobborgo della citt\u00e0 di Cincinnati, in Ohio (Stati Uniti).\nFa parte della contea di Hamilton ed \u00e8 conosciuto come il luogo di nascita dell'attrice e cantante statunitense Doris Day.\nLa cittadina confina con gli abitanti delle East Walnut Hills, di Hyde Park, North Avondale e Walnut Hills e con la citt\u00e0 di Norwood.\nLa maggiore fonte economica di Evanston \u00e8 il centro commerciale denominato O'Bryonville business district, situato lungo Madison Road fino al Torrence Parkway, alla confluenza dei sobborghi limitrofi di Hyde Park ed East Walnut Hills, che ospita numerose boutique e ristoranti oltre a negozi e gallerie.\nIl sobborgo \u00e8 sede anche della casa discografica storica di musica country and western King Records, inserita nella Rock and Roll Hall of Fame della vicina Cleveland."}
{"id": "2455503", "revid": "131358", "url": "https://it.wikipedia.org/wiki?curid=2455503", "title": "C.D. Chivas USA", "text": ""}
{"id": "2455504", "revid": "574302", "url": "https://it.wikipedia.org/wiki?curid=2455504", "title": "Los Angeles Film Critics Association Award al miglior attore non protagonista", "text": "Il Los Angeles Film Critics Association Award al miglior attore non protagonista (\"Los Angeles Film Critics Association Award for Best Supporting Actor\") \u00e8 un premio assegnato annualmente dal 1977 dai membri del Los Angeles Film Critics Association al miglior interprete maschile non protagonista di un film distribuito negli Stati Uniti nel corso dell'anno."}
{"id": "2455505", "revid": "1938155", "url": "https://it.wikipedia.org/wiki?curid=2455505", "title": "Libera professione", "text": ""}
{"id": "2455507", "revid": "486946", "url": "https://it.wikipedia.org/wiki?curid=2455507", "title": "Istituto Nazionale della Previdenza Sociale", "text": ""}
{"id": "2455509", "revid": "320578", "url": "https://it.wikipedia.org/wiki?curid=2455509", "title": "Libero esercizio", "text": ""}
{"id": "2455518", "revid": "287204", "url": "https://it.wikipedia.org/wiki?curid=2455518", "title": "Intuition (album)", "text": ""}
{"id": "2455520", "revid": "1629429", "url": "https://it.wikipedia.org/wiki?curid=2455520", "title": "Intuition", "text": "Il termine Intuition (termine inglese che tradotto letteralmente significa \"intuito\" o \"intuizione\") pu\u00f2 riferirsi a:"}
{"id": "2455525", "revid": "287204", "url": "https://it.wikipedia.org/wiki?curid=2455525", "title": "Atlantis (videogioco)", "text": ""}
{"id": "2455528", "revid": "28592", "url": "https://it.wikipedia.org/wiki?curid=2455528", "title": "Prospettiva Nevski", "text": ""}
{"id": "2455530", "revid": "287204", "url": "https://it.wikipedia.org/wiki?curid=2455530", "title": "Fiat Coup\u00e8", "text": ""}
{"id": "2455539", "revid": "1186766", "url": "https://it.wikipedia.org/wiki?curid=2455539", "title": "Samue", "text": "Il \u00e8 il tradizionale abito da lavoro dei monaci zen giapponesi.\nRealizzato in cotone o in lino, e tradizionalmente tinto di colore marrone o indaco, per distinguerlo da altri capi pi\u00f9 formali, i \"samue\" sono utilizzati dai monaci per eseguire lavori manuali, come manutenzioni dei templi o lavori in campagna. In anni pi\u00f9 recenti, i \"samue\" sono diventati popolari come abbigliamento casual o da lavoro. I suonatori di \"shakuhachi\", per via della storica associazione di tale strumento con il buddismo, sono soliti indossare il \"samue\"."}
{"id": "2455540", "revid": "339392", "url": "https://it.wikipedia.org/wiki?curid=2455540", "title": "Valenzana", "text": ""}
{"id": "2455545", "revid": "110157", "url": "https://it.wikipedia.org/wiki?curid=2455545", "title": "The Librarian (serie di film)", "text": "The Librarian \u00e8 una serie di film per la televisione avventurosa-fantastica degli anni 2000 basati sulle avventure di Flynn Carsen (interpretato da Noah Wyle), un bibliotecario che ha il compito di proteggere una collezione di potenti e pericolosi reperti mitico-leggendari.\nIl franchise ha dato vita nel 2014 a uno spin-off per la televisione, la serie \"The Librarians\".\nFilm.\n\"The Librarian - Alla ricerca della lancia perduta\" (2004).\nFlynn Carsen \u00e8 uno studente ultratrentenne che non ne vuol sapere di abbandonare l'universit\u00e0 e la ricerca del sapere. Un giorno viene convocato in una biblioteca misteriosa, ricca di reperti archeologici di cui non si conosceva neanche l'esistenza. I suoi superiori lo nominano bibliotecario e lo incaricano di ritrovare la Lancia del Destino, una preziosa reliquia divisa in tre pezzi in grado di controllare il mondo intero. Ma anche alcuni ricercatori senza scrupoli si mettono sulle tracce dell'oggetto.\n\"The Librarian 2 - Ritorno alle miniere di Re Salomone\" (2006).\nNella seconda avventura il bibliotecario Flynn scopre un antico papiro egizio e lo riporta in casa, dove lo aspettano la madre e gli amici per il suo compleanno. Tornato a casa Flynn viene aggredito e il giorno seguente il papiro \u00e8 sparito e il messaggio \u00e8 rimasto indecifrato. Sa solo che deve impedire il ritrovamento delle miniere di Re Salomone nelle quali si trova un libro capace di evocare demoni. Il bibliotecario si reca cos\u00ec in Africa per trovare risposte.\n\"The Librarian 3 - La maledizione del calice di Giuda\" (2008).\nNell'ultima avventura Flynn compra per conto della sua prestigiosa biblioteca un vaso antico cinese contenente la pietra filosofale. In seguito, viene incaricato di recarsi a New Orleans perch\u00e9 un gruppo di estremisti russi vuole cercare l'oggetto per resuscitare il corpo del leggendario Conte Dracula. Ma per farlo, essi devono trovare il mistico calice di Giuda Iscariota, primo vampiro della storia dell'umanit\u00e0. Intanto Flynn conosce una misteriosa ragazza francese che lo aiuta nelle ricerche e presto scoprir\u00e0 il vero lato nascosto di lei: una vampira.\nSpin-off.\nNel 2014 TNT ordin\u00f2 una serie televisiva settimanale, composta da 10 episodi, che seguisse le vicende della trilogia di film, con la partecipazione degli attori storici del franchise Noah Wyle, Bob Newhart e Jane Curtin e l'introduzione di altri nuovi personaggi. La serie, dal titolo \"The Librarians\", venne poi trasmessa, negli Stati Uniti, a partire dal 7 dicembre 2014."}
{"id": "2455547", "revid": "1903739", "url": "https://it.wikipedia.org/wiki?curid=2455547", "title": "Sokutai", "text": "Il \u00e8 un elegante e complesso abito indossato da cortigiani, aristocratici e dall'imperatore presso la corte giapponese.\nBench\u00e9 attualmente il sokutai sia caduto in disuso, la corte imperiale continua ad utilizzarlo in determinate occasioni, come matrimoni o cerimonie di incoronazione."}
{"id": "2455548", "revid": "18323", "url": "https://it.wikipedia.org/wiki?curid=2455548", "title": "Mara Carfagna", "text": "Carfagna ha lavorato per diversi anni come modella e in programmi televisivi, per poi successivamente entrare in politica. Deputata dal 2006 per il Popolo della Libert\u00e0 e Forza Italia, \u00e8 stata ministro per le pari opportunit\u00e0 dall'8 maggio 2008 al 16 novembre 2011 nel quarto governo Berlusconi e vicepresidente della Camera dei deputati dal 29 marzo 2018 al 15 febbraio 2021.\nDal 20 dicembre 2019 \u00e8 a capo di \"Voce Libera\", associazione interna a Forza Italia. Inizialmente esponente conservatrice, \u00e8 divenuta poi portavoce di un'area moderata legata alle posizioni pi\u00f9 liberali e progressiste del centro-destra.\nBiografia.\nInfanzia e attivit\u00e0 di showgirl.\nNasce nel 1975 a Salerno da Salvatore Carfagna, docente di italiano e storia nonch\u00e9 militante di Forza Italia, e Angela Bianculli, di Moliterno in provincia di Potenza, dove vive fino al 1981, anno del trasferimento della famiglia nella citt\u00e0 campana. Si diploma in ballo al Teatro San Carlo di Napoli, consegue la maturit\u00e0 presso il liceo scientifico \"Giovanni da Procida\" di Salerno, dove nell\u2019et\u00e0 scolare studia anche recitazione e per dieci anni si dedica allo studio del pianoforte in conservatorio, e dopo il liceo vola a New York per continuare a perfezionarsi come ballerina.\nNel 1997 fu eletta Miss Prima dell'anno '97, potendo partecipare direttamente alle finali di Miss Italia, dove si classific\u00f2 al sesto posto e consegu\u00ec il titolo di Miss Cinema. Subito dopo, fu una delle co-presentatrici di \"Domenica in\" dell'edizione 1997-1998, condotta da Fabrizio Frizzi. Contemporaneamente riesce a laurearsi in Giurisprudenza nel 2001 presso l'Universit\u00e0 degli Studi di Salerno, con 110 e lode discutendo una tesi in Diritto dell'informazione nel sistema radiotelevisivo.\nDal 2000 al 2004, in qualit\u00e0 di co-conduttrice, partecipa al programma televisivo \"La domenica del villaggio\" condotto da Davide Mengacci. Dall'autunno 2004 alla sua elezione in Parlamento (aprile 2006) conduce \"Piazza grande\" con Giancarlo Magalli e Fiordaliso. Inoltre, fa parte del cast dei programmi televisivi \"I cervelloni\" (nel 1996) e \"Vota la voce\". Nel luglio del 2001 Mara Carfagna compare sulla rivista \"Maxim\".\u00f9\nCarriera politica.\nGli inizi.\nSi avvicina alla politica nel 2004, diventando coordinatrice del movimento femminile interno di Forza Italia in Campania. Alle elezioni politiche del 2006 viene candidata alla Camera dei deputati, ed eletta appena 30 anni, nella circoscrizione Campania 2 tra le liste di Forza Italia, ricoprendo nella XV legislatura l'incarico di Segretario della 1\u00aa Commissione Affari Costituzionali della Camera. La candidatura e successiva elezione della Carfagna alla Camera solleva delle polemiche, persino all'interno del proprio partito, in considerazione della sua precedente attivit\u00e0 di valletta televisiva.\nNel gennaio 2007, in occasione della consegna dei Telegatti, riferendosi a lei Silvio Berlusconi afferma: \u00ab\"Se non fossi gi\u00e0 sposato, la sposerei immediatamente\"\u00bb. Il commento provoca la reazione della moglie Veronica Lario che, tramite una lettera aperta inviata al quotidiano \"La Repubblica\" due giorni dopo, pretende pubbliche scuse dal consorte, suscitando dibattito nazionale per aver rotto il suo storico silenzio.\nNell'ottobre 2007 viene nominata Coordinatrice Nazionale di Azzurro Donna. E per le politiche del 2008 viene candidata al terzo posto alla Camera dei deputati nella circoscrizione Campania 2 tra le liste del Popolo della Libert\u00e0 (PdL), posizione che le permette di essere eletta in Parlamento per la seconda volta. Nella XVI legislatura ricopre l'incarico di membro della 12\u00aa Commissione Affari Sociali.\nMinistra per le Pari Opportunit\u00e0.\nCon la vittoria di Berlusconi e del centro-destra per la terza volta alle politiche del 2008, l'8 maggio 2008 diventa Ministro per le pari opportunit\u00e0 nel quarto governo Berlusconi giurando nelle mani del Presidente della Repubblica Giorgio Napolitano, incarico che mantenne fino alla fine dell'esecutivo il 16 novembre 2011.\nCandidatasi alle elezioni regionali in Campania del 2010, a sostegno della mozione del deputato PdL ed ex ministro Stefano Caldoro, viene eletta in consiglio regionale della Campania, raccogliendo 55.695 preferenze individuali, risultando il consigliere pi\u00f9 votato di tutti i tempi, ma rinuncia all'incarico per rimanere in Parlamento e al governo.\nIl 19 novembre 2010 annuncia la sua intenzione di rassegnare le dimissioni da ministra e deputata della Repubblica, nonch\u00e9 di uscire dal PdL stesso, per dissidi con i vertici del PdL campano, in particolare con l'ex sottosegretario al MEF Nicola Cosentino e il deputato, presidente della Commissione Difesa e presidente della Provincia di Salerno Edmondo Cirielli, nella gestione della crisi dei rifiuti in Campania e la costruzione dei termovalorizzatori a Napoli e Salerno, oltre agli \"attacchi volgari e maligni\" ricevuti da esponenti del PdL, in particolare Giancarlo Lehner, Alessandra Mussolini e Mario Pepe. Il proposito viene poi ritirato il 24 novembre, dopo un \u00ab\"lungo colloquio con il presidente Berlusconi\"\u00bb e che il governo ha recepito le sue richieste sulla vicenda.\nProvvedimenti.\n\u00c8 stata la principale promotrice della legge, introdotta dal decreto Maroni nell'articolo n\u00ba7, che istituisce il reato di \"stalking\". La norma introduce nel codice penale l'articolo 612-bis, dal titolo \"atti persecutori\", che al comma 1 recita:A ci\u00f2 si aggiungono alcune norme accessorie, ossia: l'aumento di pena in caso di recidiva o se il soggetto perseguitato \u00e8 un minore; il fatto che lo \"stalking\" costituisca un'aggravante in caso di omicidio e violenza sessuale; la possibilit\u00e0 di ricorrere alle misure di indagine previste per i reati pi\u00f9 gravi, quali le intercettazioni telefoniche e gli incidenti probatori finalizzati ad acquisire le testimonianze di minori. Il decreto qualifica questo genere di reato come perseguibile a seguito di querela di parte, potendosi procedere d'ufficio solo in situazioni di particolare gravit\u00e0.\nHa promosso una campagna di comunicazione contro la violenza sulle donne e lo stalking, reato che era appena stato introdotto nell'ordinamento italiano. Nel 2008 ha lanciato una campagna per la sensibilizzazione dell'opinione pubblica sulle mutilazioni genitali femminili finanziata dal Dipartimento per le Pari Opportunit\u00e0. Nel 2009 realizza la campagna \"\"Nessuna differenza\", la prima campagna contro l'omofobia e contro la violenza basata sull'orientamento sessuale mai realizzata da un Governo italiano. Alla presentazione dello spot alla stampa, dentro la sala stampa di Palazzo Chigi, partecipa la deputata PD Anna Paola Concia.\nAttivit\u00e0 internazionale.\nCome Ministra delle Pari Opportunit\u00e0, nel marzo 2009 sottoscrive la campagna ONU \"Say NO to violence against women\"\", lanciata da UNIFEM per sostenere il Segretario Generale nel conseguimento dell\u2019obiettivo dell\u2019eradicazione della violenza contro le donne entro il 2015 e a marzo 2010 interviene alla 54\u00aa sessione della \"Commissione sulla Condizione Femminile\" a 15 anni dalla Dichiarazione internazionale di Pechino per la parit\u00e0 dei sessi.\nIl 24 febbraio 2011, nel ruolo di Ministra delle Pari Opportunit\u00e0, interviene in occasione del dibattito generale della 55\u00aa sessione della \"Commissione sulla condizione femminile\" illustrando gli interventi di carattere economico, politico, e legislativo approvati dall'Italia, finalizzati alla promozione e al consolidamento del principio di pari opportunit\u00e0.\nDeputata e consigliera comunale di Napoli.\nAlle elezioni politiche del 24-25 febbraio 2013 viene ricandidata alla Camera per la terza volta, venendo rieletta con il PdL nella medesima circoscrizione Campania 2, dove nella XVII legislatura \u00e8 stata portavoce del gruppo parlamentare \u00ab\"Forza Italia-Il Popolo della Libert\u00e0-Berlusconi Presidente\"\u00bb, componente della commissione parlamentare antimafia, della 3\u00aa Commissione Affari esteri e comunitari, del Comitato permanente africa e questioni globali, del Comitato permanente sui diritti umani e del Comitato permanente sull'attuazione dell'agenda 2030 e gli obiettivi di sviluppo sostenibile.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce alla rinascita di Forza Italia, diventando il successivo 24 marzo 2014 membro del Comitato di Presidenza di Forza Italia. Nello stesso anno la rivista statunitense \"Sportrichlist\" la classifica al primo posto nella \"top ten\" dei pi\u00f9 affascinanti politici del mondo.\nIl 2 maggio 2016 viene ufficializzata la candidatura al consiglio comunale a Napoli come capolista a sostegno del candidato sindaco di centro-destra Gianni Lettieri, risultando essere la candidata pi\u00f9 votata in assoluto con 6.109 preferenze.\nVicepresidente della Camera dei deputati.\nAlle elezioni politiche del 2018 viene rieletta per la quarta volta alla Camera, tra le liste di Forza Italia, ma nella circoscrizione Campania 1. Il successivo 29 marzo 2018 viene eletta vicepresidente della Camera dei deputati con 259 voti a suo favore, la pi\u00f9 votata. Il suo intervento al momento dell'elezione:\nIl 25 novembre 2018, giornata promossa dall\u2019ONU contro la violenza sulle donne, presenta a Montecitorio la campagna di sensibilizzazione da lei ideata #\"non\u00e8normalechesianormale\", che invita tutti a realizzare e a condividere sui propri account social un video o una foto contro i femminicidi. Grazie al coinvolgimento e sostegno di volti noti dello spettacolo, dello sport, della cultura, della politica e delle istituzioni il messaggio raggiunge tutto il paese, e il 23 maggio la campagna viene ripresa negli Stati Uniti diventando #\"ItsNotNormalThatItsNormal\". L\u2019ONU attraverso UN WOMEN, Ente per l\u2019uguaglianza di genere e l\u2019empowerment femminile, appoggia e aderisce alla campagna istituzionale. Il 13 marzo 2018 partecipa alla 63\u00aa sessione della Commissione delle Nazioni Unite sulla condizione femminile in rappresentanza dell'Italia e della Camera intervenendo sul tema empowerment femminile, nel corso della giornata promossa dall'Unione interparlamentare e da 'Un-Women' dedicata alla parit\u00e0 di genere.\nIl 3 aprile 2019 la Camera dei deputati approva l\u2019emendamento aggiuntivo di Mara Carfagna al disegno di legge \"\"Codice Rosso\", che introduce in Italia il reato di matrimonio forzato, che fino ad allora era punito come maltrattamento secondo l'articolo 572 del codice penale, e l\u2019istituzione di un fondo per le famiglie affidatarie di orfani di femminicidio.\nIn vista delle elezioni europee del 2019 per il rinnovo del Parlamento europeo, a poche ore dalla scadenza dei termini di presentazione delle liste si rende protagonista di uno scontro nel partito, dove si parla di \"golpe\" della Carfagna in chiave anti-\"Tajani\", che si candiderebbe nella circoscrizione Italia meridionale per tentare di rottamare per sempre Silvio Berlusconi e sfilargli la guida del partito, a cui lei replica \"nessun golpe, sono a disposizione\"\" e nelle liste ufficiali il suo nome non compare.\nA giugno 2020, quando si \u00e8 ritrovata e presiedere l'aula di Montecitorio, ha ripreso diverse volte il deputato e critico d'arte Vittorio Sgarbi quando non rispettava le norme anti-COVID, minacciando di espellerlo dall'Aula chiedendo l\u2019ausilio dei questori, o insultava la deputata \"forzista\" Giusi Bartolozzi e Carfagna stessa, facendolo espellere per le offese pronunciate, che \u00e8 stato portato via letteralmente di peso dai commessi, ostinato a non uscire.\nCoordinatrice di Forza Italia e \"Voce Libera\".\nIl 19 giugno 2019 Berlusconi sceglie Carfagna e il presidente della Regione Liguria Giovanni Toti, durante una riunione congiunta dei gruppi parlamentari \"forzisti\", come coordinatori di Forza Italia: i quali avranno la responsabilit\u00e0 di coordinare l'organizzazione del partito, sulla base delle indicazioni di Berlusconi, e di curare anche il coordinamento di un gruppo al quale verr\u00e0 affidato l'incarico di redigere una proposta di modifica statutaria da presentare al congresso nazionale. Tuttavia il successivo 1\u00ba agosto Berlusconi decide di nominare un nuovo coordinamento di presidenza composto da 5 persone, tra cui anche Carfagna assieme ad Anna Maria Bernini, Mariastella Gelmini, Sestino Giacomoni e Antonio Tajani, che andr\u00e0 a sostituire i 2 coordinatori, ma Carfagna non accetta l'incarico, contraria a tale scelta e affermando: \"(...) \"non far\u00f2 parte del comitato di liquidazione\".\nNei mesi successivi rifiuta la \"corte\"\" di Matteo Renzi (Italia Viva), di Giovanni Toti (Cambiamo!) e dei centristi Lorenzo Cesa e Gianfranco Rotondi e il 20 dicembre 2019 nella sala del Consiglio della Camera di Commercio di Roma presenta \"Voce Libera\", un'associazione interna a Forza Italia - con un comitato scientifico, un direttivo e un esecutivo - alla quale aderiscono diversi suoi colleghi parlamentari moderati e dell'Italia meridionale, Stefano Parisi, Antonio Martino come presidente onorario, il costituzionalista Alfonso Celotto e l'economista Carlo Cottarelli tra gli altri. Alla vigilia della presentazione di Voce Libera Berlusconi ne ha sconfessato l'iniziativa, bollandola come \"\"inutile e divisiva\", ma Carfagna risponde: \"Inutile? Non potevano farmi augurio migliore, lo dissero anche sulla legge sullo stalking\"; e poi attacca: \"Dimostreremo che non \u00e8 cos\u00ec. Forza Italia? A forza di ultimatum, \u00e8 pi\u00f9 la gente che \u00e8 andata fuori, che non quella che \u00e8 rimasta dentro\"\".\nMinistro per il Sud e la coesione territoriale.\nIl 12 febbraio 2021 viene annunciata come ministra per il sud e la coesione territoriale nel governo tecnico di unit\u00e0 nazionale presieduto da Mario Draghi. Il giorno successivo presta giuramento al palazzo del Quirinale nelle mani del Presidente della Repubblica Sergio Mattarella come ministro nel governo Draghi il 13 febbraio 2021, succedendo cos\u00ec al democratico Giuseppe Provenzano. Una settimana prima del giuramento, Carfagna aveva intravisto nella formazione dell'esecutivo guidato da Draghi \u00ab\"una grande opportunit\u00e0, non perdiamola\"\u00bb.\nVita privata.\nIl 25 giugno 2011 sposa il costruttore romano Marco Mezzaroma, nipote di Roberto e Pietro Mezzaroma (padre di Massimo) e fratello di Cristina, moglie di Claudio Lotito; il testimone della Carfagna \u00e8 stato Silvio Berlusconi, mentre quello dello sposo \u00e8 stato Giuseppe De Mita, nipote di Ciriaco. Dopo circa un anno di matrimonio i due si separano. Successivamente, alla trasmissione televisiva \"Belve\" di Francesca Fagnani, afferma che \u00e8 \"\"una pagina chiusa, \u00e8 stata una pagina dolorosa\".\nIl 26 ottobre 2020 \u00e8 nata la sua prima figlia, Vittoria, avuta con il suo compagno Alessandro Ruben, ex deputato di Futuro e Libert\u00e0 con cui \u00e8 legata dal 2013.\nControversie.\nIl 15 febbraio 2007 al seminario \"Donna, vita e famiglia\"\" da lei organizzato, afferma: \u00ab\"non c'\u00e8 nessuna ragione per la quale lo Stato debba riconoscere le coppie omosessuali, visto che costituzionalmente sono sterili\"\u00bb e che \u00ab\"per volersi bene il requisito fondamentale \u00e8 poter procreare\"\u00bb. Queste affermazioni suscitarono lo sdegno di molti esponenti della comunit\u00e0 LGBT, tra i quali l'allora deputata Vladimir Luxuria, che proporr\u00e0 un parallelo tra le parole della Carfagna e una legge della Germania nazista \u00ab\"che prevedeva l'internamento degli omosessuali ritenuti socio-sabotatori perch\u00e9 non in grado di riprodursi\"\u00bb. A sua difesa, la Carfagna affermer\u00e0 che le sue parole erano una citazione di Francesco D'Agostino, ordinario di filosofia del diritto e membro della Pontificia Accademia per la Vita, che aveva definito le unioni omosessuali \u00ab\"costitutivamente sterili\"\u00bb.Il 19 maggio 2008 rifiuta il patrocinio per il Gay Pride, diversamente da quanto fatto nel 2007 dal ministro Barbara Pollastrini durante il secondo governo Prodi, sia pur limitatamente alle iniziative collaterali della manifestazione. Secondo il ministro \u00ab\"sono sepolti i tempi in cui gli omosessuali venivano dichiarati malati di mente. Oggi l'integrazione nella societ\u00e0 esiste. Sono pronta a ricredermi. Ma qualcuno me lo deve dimostrare\"\u00bb. Nel 2009 il Ministro porta avanti alcune iniziative contro l'omofobia, lavorando con la deputata Paola Concia e con Luxuria, tra cui il patrocinio per una campagna pubblicitaria in cui viene condannata ogni forma di discriminazione sulla base dell'orientamento sessuale. Il 17 maggio 2010, durante la cerimonia in Quirinale in occasione della Giornata mondiale contro l'omofobia, il ministro si scusa pubblicamente per le affermazioni di due anni prima. In quell'occasione, ringrazia la deputata Anna Paola Concia per:\nNel maggio 2011 sostiene in Commissione giustizia la proposta di legge dell'on. Concia che prevedeva l'introduzione dell'aggravante per i reati basati sulla discriminazione in base all'orientamento sessuale, dichiarando: andando contro la linea dettata dal PdL. Il 26 luglio 2011 si astiene alla Camera sulle pregiudiziali di costituzionalit\u00e0 presentate contro il disegno di legge Concia che aveva invece sostenuto in Commissione giustizia, provocando lo sdegno di Arcigay che si dice \"delusa\" dall'atteggiamento del Ministro.\nAllusioni con Silvio Berlusconi.\nNel luglio 2008 la dirigente del Popolo della Libert\u00e0 Margherita Boniver parla al quotidiano \"La Repubblica\" dell'esistenza di intercettazioni telefoniche su conversazioni \u00abprivate\u00bb contenenti \u00abdi tutto e di pi\u00f9\u00bb. Pochi giorni dopo, il giornale argentino \"El Clar\u00edn\" cita l'articolo di \"Repubblica\" aggiungendo dettagli espliciti: tra il Presidente del Consiglio e il Ministro per le pari opportunit\u00e0 vi sarebbe stato un colloquio riguardante prestazioni di natura sessuale. Il 2 novembre 2008 l'allora senatore del Popolo della Libert\u00e0 Paolo Guzzanti scrive sul suo blog riguardo alla Carfagna\n riprendendo le parole pronunciate dalla figlia Sabina al \"No Cav Day\" l'8 luglio 2008 (citate poi da \"Il Corriere della Sera\" e \"La Repubblica\"). A tali dichiarazioni Mara Carfagna ha risposto prima chiedendo i danni alla Guzzanti e successivamente, il 3 novembre, annunciando di voler \u00ab\"presentare querela penale per diffamazione nei confronti di Paolo Guzzanti per quanto di falso da lui sostenuto nel suo blog e ripreso dal sito di Repubblica\"\u00bb. Guzzanti ha risposto dichiarando che avrebbe chiamato a testimoniare politici che avevano letto le intercettazioni e ritenevano credibile l'asserita relazione sessuale tra la Carfagna e il Premier. In seguito, per\u00f2, lo stesso Guzzanti si \u00e8 scusato con Mara Carfagna e la vicenda si \u00e8 chiusa. Carfagna ha invece querelato il quotidiano \"La Repubblica\" per avere riportato alcune frasi di Sabina Guzzanti che alludevano ai presunti rapporti tra il Ministro per le pari opportunit\u00e0 e il Presidente del Consiglio. In seguito alla denuncia, il 9 ottobre 2012 la Guzzanti viene condannata al risarcimento di euro all'ex ministro per diffamazione.\nRelazione con Italo Bocchino.\nA marzo 2011 Gabriella Buontempo, moglie dell'allora deputato e vicepresidente di Futuro e Libert\u00e0 Italo Bocchino, dichiara di essere a conoscenza di una relazione fra il marito e la Carfagna da due anni e mezzo, relazione poi troncata da Bocchino."}
{"id": "2455552", "revid": "339392", "url": "https://it.wikipedia.org/wiki?curid=2455552", "title": "Borsa Svizzera", "text": ""}
{"id": "2455556", "revid": "767487", "url": "https://it.wikipedia.org/wiki?curid=2455556", "title": "Uwagi", "text": "L'uwagi \u00e8 un articolo di abbigliamento giapponese, consistente in una giacca, simile ad un kimono, conosciuta principalmente come parte superiore delle uniformi degli artisti marziali. La parte inferiore, i pantaloni, \u00e8 chiamata zubon.\nIl terzo elemento, la cintura obi, serve a tenere chiuso l'uwagi, e contemporaneamente mantenere su il zubon.\nIn alcune discipline delle arti marziali, il set \u00e8 completato dalla hakama, che pu\u00f2 essere indossata al di sopra, o al posto del zubon."}
{"id": "2455559", "revid": "1762651", "url": "https://it.wikipedia.org/wiki?curid=2455559", "title": "Delitto e delitto", "text": "Delitto e delitto (in svedese \"Brott och brott\") \u00e8 un dramma del drammaturgo svedese August Strindberg.\nQuesto dramma viene definito da Strindberg una \"commedia, nel senso di \"\u00abdivina commedia\u00bb del genere umano che vive \u00abil suo inferno gi\u00e0 sulla terra\u00bb.\" \nRacconta la storia di Maurice, un drammaturgo di successo, che innamorandosi di una \"femmina satanica\" di nome Henriette, sacrifica la moglie e la figlia, venendo sospettato e imputato per il loro assassinio.\nIl dramma viene pubblicato l'anno seguente alla scrittura, insieme ad \"Avvento\", con un unico titolo, \"Innanzi alla corte suprema\" (\"Vid H\u00f6gre r\u00e4tt\").\nAl cinema e in tv.\nIl dramma \u00e8 stato adattato pi\u00f9 volte per lo schermo."}
{"id": "2455566", "revid": "838137", "url": "https://it.wikipedia.org/wiki?curid=2455566", "title": "Julian P\u0119kala", "text": "Tra il 1951 e il 1959 fu parroco nella parrocchia dello Spirito Santo di Varsavia e Superiore della Chiesa polacco-cattolica (fino al 1957 come presidente del collegio episcopale). Dal 23 marzo 1961 al 29 ottobre 1965 fu vescovo della diocesi di Breslavia. Tra il 1965 e il 1975 fu nuovamente Superiore.\nFu consacrato vescovo da Roman Maria Jakub Pr\u00f3chniewski, avendo come co-consacratori Bartlomiej Waclaw Maria Przysiecki (entrambi membri della Chiesa vetero-cattolica mariavita) e Adam Jurgielewicz (consacrato nella Chiesa vetero-cattolica polacca fondata da Wladislaw Faron, ma tornato in comunione con la Chiesa cattolica nazionale polacca).\nNel mese di ottobre 1965 il vescovo P\u0119kala tenne un incontro nel suo appartamento a raccogliere il clero, che \u00e8 stato deciso dalla carica del mirati Vescovo Primate della Chiesa Maksymilian Rode. Le autorit\u00e0 appoggiarono questa richiesta e ordinarono l'immediata deposizione dall'ufficio. Il 1\u00ba novembre 1965 il vescovo Maksymilian Rode rinunci\u00f2 ufficialmente alla carica di Superiore della Chiesa polacco-cattolica.\nGenealogia episcopale.\nLa genealogia episcopale \u00e8:\nCHIESA CATTOLICA\nCHIESA ROMANO-CATTOLICA OLANDESE DEL CLERO VETERO EPISCOPALE\nCHIESA VETERO-CATTOLICA\nCHIESA VETERO-CATTOLICA MARIAVITA\nCHIESA POLACCO-CATTOLICA"}
{"id": "2455570", "revid": "287204", "url": "https://it.wikipedia.org/wiki?curid=2455570", "title": "Stadio Karaiskakis", "text": ""}
{"id": "2455571", "revid": "461603", "url": "https://it.wikipedia.org/wiki?curid=2455571", "title": "AEK Atene F.C.", "text": ""}
{"id": "2455572", "revid": "339392", "url": "https://it.wikipedia.org/wiki?curid=2455572", "title": "Aris Thessaloniki F.C.", "text": ""}
{"id": "2455573", "revid": "339392", "url": "https://it.wikipedia.org/wiki?curid=2455573", "title": "Iraklis Thessaloniki F.C.", "text": ""}
{"id": "2455574", "revid": "461603", "url": "https://it.wikipedia.org/wiki?curid=2455574", "title": "FC Asteras Tripolis", "text": ""}
{"id": "2455575", "revid": "838137", "url": "https://it.wikipedia.org/wiki?curid=2455575", "title": "Moorilla Hobart International 2008 - Doppio", "text": "Il doppio del Moorilla Hobart International 2008 \u00e8 stato un torneo di tennis facente parte del WTA Tour 2008.\nElena Lichovceva e Elena Vesnina erano le detentrici del titolo, ma la Likhovtseva non ha partecipato,\nSolo la Vesnina ha partecipato facendo coppia con Marija Kirilenko,\nma \u00e8 uscita al 1\u00ba turno a causa di un infortunio alla Kirilenko.\nAnabel Medina Garrigues e Virginia Ruano Pascual hanno vinto in finale 6\u20132, 6\u20134, contro El\u00e9ni Daniil\u00eddou e Jasmin W\u00f6hr."}
{"id": "2455578", "revid": "712828", "url": "https://it.wikipedia.org/wiki?curid=2455578", "title": "Potter (famiglia)", "text": ""}
{"id": "2455582", "revid": "98077", "url": "https://it.wikipedia.org/wiki?curid=2455582", "title": "Giulia Venturi degli Ammannati", "text": ""}
{"id": "2455590", "revid": "287204", "url": "https://it.wikipedia.org/wiki?curid=2455590", "title": "Blue Diamond", "text": " \nBlue Diamond \u00e8 un census-designated place (CDP) degli Stati Uniti, situato nella Contea di Clark nello stato del Nevada. Nel censimento del 2000 la popolazione era di 282 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Blue Diamond si estende su una superficie di 19,1 km\u00b2, tutti occupati da terre.\nPopolazione.\nSecondo il censimento del 2000, a Blue Diamond vivevano 282 persone, ed erano presenti 77 gruppi familiari. La densit\u00e0 di popolazione era di 23 ab./km\u00b2. Nel territorio comunale si trovavano 125 unit\u00e0 edificate. Per quanto riguarda la composizione etnica degli abitanti, il 94,33% era bianco, lo 0,35% era nativo, l'1,42% era asiatico e lo 0,35% proveniva dall'Oceano Pacifico. Lo 0,35% della popolazione apparteneva ad altre razze e il 3,19% a pi\u00f9 di una. La popolazione di ogni razza ispanica corrispondeva all'1,42% degli abitanti.\nPer quanto riguarda la suddivisione della popolazione in fasce d'et\u00e0, il 19,9% era al di sotto dei 18, il 6,4% fra i 18 e i 24, il 26,6% fra i 25 e i 44, il 36,2% fra i 45 e i 64, mentre infine l'11,0% era al di sopra dei 65 anni di et\u00e0. L'et\u00e0 media della popolazione era di 43 anni. Per ogni 100 donne residenti vivevano 104,3 maschi."}
{"id": "2455593", "revid": "712828", "url": "https://it.wikipedia.org/wiki?curid=2455593", "title": "Mr. 2 Von Clay", "text": ""}
{"id": "2455594", "revid": "98077", "url": "https://it.wikipedia.org/wiki?curid=2455594", "title": "Giacomo Ammannati", "text": ""}
{"id": "2455595", "revid": "1543377", "url": "https://it.wikipedia.org/wiki?curid=2455595", "title": "Tomesode", "text": "Il Tomesode (\u7559\u8896) \u00e8 un tipo di kimono, particolarmente costoso e formale indossato principalmente da donne sposate.\nDescrizione.\nOriginariamente era consuetudine bloccare le lunghe maniche dei kimono femminili, dopo che una giovane si era sposata, per ottenere una maggiore comodit\u00e0 nelle attivit\u00e0 in cucina. Il termine \"tomesode\" infatti vuol dire letteralmente \"trattenere (tome) le maniche (sode)\". Col tempo il tomesode \u00e8 passato da semplice abito \"pi\u00f9 comodo\" ad abito delle donne sposate per antonomasia. Oltre alle maniche, ci\u00f2 che distingue il tomesode da altri modelli di kimono sono dei disegni, detti \"kisho\", disposti asimmetricamente al di sotto dell'obi, ed i komon, stemmi di famiglia disposti su maniche e petto. I komon non sono mai cuciti, ma pitturati direttamente sul tessuto.\nKurotomesode.\nIl kurotomesode (tomesode di colore nero) viene indossato in occasioni molto formali come cerimonie, visite ai templi o matrimoni. In quest'ultimo caso per\u00f2 pu\u00f2 essere indossato soltanto dalle parenti strette degli sposi (sorelle e madri), mentre per le altre invitate \u00e8 considerato inadeguato.\nIrotomesode.\nL'irotomesode \u00e8 invece un tomesode di colore pi\u00f9 sgargiante indossato dalle donne durante gli eventi nella corte imperiale, o durante i matrimoni dalle donne sposate."}
{"id": "2455597", "revid": "223320", "url": "https://it.wikipedia.org/wiki?curid=2455597", "title": "Uniforme scolastica giapponese", "text": ""}
{"id": "2455599", "revid": "123375610", "url": "https://it.wikipedia.org/wiki?curid=2455599", "title": "12 concerti grossi da Ausserlesene Instrumental-Musik", "text": "I 12 concerti grossi che compongono la raccolta \"Ausserlesene Instrumental-Musik\" vennero composti dal musicista tedesco Georg Muffat, e pubblicati nel 1701 a Passavia. Essi portano anche un titolo alternativo in lingua francese: \"Elite d'une Harmonie instrumentale\".\nSi tratta di versioni rimaneggiate delle \"sonate\" che componevano la raccolta l\"'Armonico Tributo\", pubblicata da Muffat nel 1682.\nLa scrittura strumentale \u00e8 a 5 parti, per gruppo d'archi e basso continuo, ma lo stesso compositore precisa che l'organico pu\u00f2 essere variabile: da un minimo di due violini e basso continuo (tralasciando le parti delle due viole), fino ad una completa orchestra, con parti solistiche eseguite da un \"concertino\" (gruppo di solisti) formato da 2 violini, 2 viole e basso continuo, ed un \"tutti\" a cui possono essere aggiunti anche strumenti a fiato e, nella sezione del basso continuo, clavicembali, tiorbe, arpe, regali.\nI concerti sono caratterizzati da quattro, cinque o sei movimenti. \nIn essi vengono usate alcune tra le pi\u00f9 frequenti danze della suite dell'epoca, Allemanda, Giga, Gavotta, Sarabanda, Minuetto, Borea.\nI concerti portano titoli in latino come \"Bona nova, Convalescentia, Cor vigilans\" (come Muffat aveva gi\u00e0 fatto nella raccolta di suites in stile francese per orchestra \"Florilegium\"), indicativi della destinazione prevalentemente \"germanofila\" della pubblicazione.\nI Concerti.\nConcerto n. 1 in re minore - Bona nova\nConcerto n. 2 in la maggiore - Cor vigilans\nConcerto n. 3 in si maggiore - Convalescentia\nConcerto n. 4 in sol minore - Dulce somnium\nConcerto n. 5 in re maggiore - Saeculum\nConcerto n. 6 in la minore - Quis hic?\nConcerto n. 7 in mi maggiore - Deliciae Regnum\nConcerto n. 8 in fa maggiore - Coronatio Augusta\nConcerto n. 9 in do minore - Victoria Maesta\nConcerto n. 10 in sol maggiore - Perseverantia\nConcerto n. 11 in mi minore - Delirium Amoris\nConcerto n. 12 in sol maggiore - Propitia Sydera"}
{"id": "2455600", "revid": "28592", "url": "https://it.wikipedia.org/wiki?curid=2455600", "title": "Oscar come miglior documentario", "text": ""}
{"id": "2455607", "revid": "1391549", "url": "https://it.wikipedia.org/wiki?curid=2455607", "title": "Mount Charleston", "text": " \nMount Charleston \u00e8 un census-designated place (CDP) degli Stati Uniti, situato nella Contea di Clark nello stato del Nevada. Nel censimento del 2000 la popolazione era di 285 abitanti.\nGeografia fisica.\nLa localit\u00e0 deve il suo nome al Monte Charleston, il punto pi\u00f9 elevato della regione, e si trova in una valle all'interno delle Spring Mountains, a nordovest di Las Vegas, ed \u00e8 nota per le possibilit\u00e0 escursionistiche e ricettive. Le temperature sono costantemente inferiori di 15/25\u00a0\u00b0C rispetto a Las Vegas, rendendola una meta popolare per chi vuole sfuggire al calore.\nSecondo i rilevamenti dell'United States Census Bureau, la localit\u00e0 di Mount Charleston si estende su una superficie di 76,0 km\u00b2, tutti occupati da terre.\nPopolazione.\nSecondo il censimento del 2000, a Mount Charleston vivevano 285 persone, ed erano presenti 80 gruppi familiari. La densit\u00e0 di popolazione era di 4 ab./km\u00b2. Nel territorio comunale si trovavano 362 unit\u00e0 edificate. Per quanto riguarda la composizione etnica degli abitanti, il 97,54% era bianco, l'1,05% era afroamericano e lo 0,35% proveniva dall'Oceano Pacifico. Lo 0,70% della popolazione apparteneva ad altre razze e lo 0,35% a pi\u00f9 di una. La popolazione di ogni razza ispanica corrispondeva al 2,46% degli abitanti.\nPer quanto riguarda la suddivisione della popolazione in fasce d'et\u00e0, il 15,8% era al di sotto dei 18, il 3,9% fra i 18 e i 24, il 21,8% fra i 25 e i 44, il 45,3% fra i 45 e i 64, mentre infine il 13,3% era al di sopra dei 65 anni di et\u00e0. L'et\u00e0 media della popolazione era di 49 anni. Per ogni 100 donne residenti vivevano 119,2 maschi."}
{"id": "2455609", "revid": "122604936", "url": "https://it.wikipedia.org/wiki?curid=2455609", "title": "Padre Pio - Tra cielo e terra", "text": "Padre Pio - Tra cielo e terra \u00e8 una miniserie televisiva italiana che narra la vita di Padre Pio da Pietrelcina, diretta da Giulio Base.\nLa fiction della Rai.\nLa fiction \u00e8 prodotta da Lux Vide, Rai Fiction, e venne trasmessa in prima visione TV su Rai 1 in prima serata il 12 e il 13 novembre 2000. La regia \u00e8 di Giulio Base, e gli attori protagonisti sono Michele Placido nel ruolo di Padre Pio, Rocco Papaleo, Barbora Bobu\u013eov\u00e1, Luigi Diberti e Riccardo Garrone.\nDopo la \"versione film TV\" trasmessa pochi anni dopo la trasmissione originaria del film, su Raiuno la miniserie non \u00e8 stata mai pi\u00f9 ritrasmessa. \nNel 2000, anche Mediaset aveva prodotto e trasmesso una miniserie televisiva dedicata a Pio da Pietrelcina.\nTrama.\nPrima parte.\nNell'ambito della causa di beatificazione di Padre Pio, invitata da un cardinale, Emilia Sanguinetti si accinge a parlare degli anni vissuti accanto al sacerdote.\nCos\u00ec ritorna ad un lontano 1918, il giorno in cui il frate di Pietrelcina arriva a San Giovanni Rotondo (20 settembre). Padre Pio incontra Fra' Nicola, il quale lo invita ad entrare in convento. Profondamente addolorato dal conflitto mondiale ancora in corso, il giovane frate si offre \"vittima per i poveri peccatori\" e impetra la fine della guerra, ricevendo da Ges\u00f9 Cristo le mistiche stimmate alle mani che gli procureranno grande dolore fisico, susciteranno grande scalpore tra i fedeli e faranno nascere numerose indagini sull'origine soprannaturale delle piaghe, rivendicata da Padre Pio.\nPadre Benedetto prender\u00e0 sempre le sue difese, anche quando il dr. Antonio Bignami indagher\u00e0 sulle stimmate, su suggerimento del Sant'Uffizio.\nProprio in quei primi giorni trascorsi in convento, tramite lettere, Padre Pio conosce Emilia, che diventer\u00e0 sua figlia spirituale. Ben presto avviene un miracolo, proprio in confessionale; Padre Pio \"ridona\" la vista ad una bambina ma, nonostante il clamore suscitato dal fatto, il sacerdote ne attribuisce ogni merito a Dio, sostenendo che \u00e8 Lui a compiere i miracoli, ed egli non \u00e8 che un umile strumento dell'azione divina.\n\u00c8 proprio in quest'occasione che la vita di padre Pio inizia ad intrecciarsi con quella del giovane Guglielmo Sanguinetti e con quella che a breve diventer\u00e0 sua moglie, Emilia. Le indagini sulle stimmate di Padre Pio sono condotte da abili esperti soprattutto in Toscana, l\u00ec dove studia Guglielmo, per cui c'\u00e8 chi chiede anche un suo parere sulla simulazione che secondo loro il frate sta mettendo in scena. Nel frattempo Padre Pio riceve la visita dei genitori. Il padre rientra presto a Pietrelcina, mentre la madre rimane a San Giovanni Rotondo. La donna, per\u00f2, si ammala gravemente, sentendosi male proprio durante la lunga Celebrazione Eucaristica che suo figlio sta celebrando, e muore.\nIntanto a San Giovanni Rotondo arriva Padre Agostino Gemelli, anch'egli in visita per chiarire la questione delle stimmate. Padre Pio, tuttavia, in assenza di un'autorizzazione scritta del Sant'Uffizio, non gli consente di vederle. Padre Gemelli rimane comunque in convento per controllare i comportamenti del frate e invia un cattivo rapporto al Santo Padre.\nDopo il trasferimento di Padre Benedetto, vissuto con dolore dal frate di Pietrelcina, giunge in convento Padre Agostino di San Marco in Lamis, comunicandogli che verr\u00e0 a sua volta immediatamente trasferito. La folla protesta e riesce a trattenerlo a San Giovanni Rotondo, anche se a Padre Pio vengono interdette la celebrazione della Santa Messa in pubblico e la Confessione. In seguito, le misure vengono revocate.\nPadre Pio intanto consulta Guglielmo, chiacchierano e dopo uno scambio di opinioni, gli propone la costruzione di un ospedale che debba essere anche una casa, che chiamer\u00e0 Casa Sollievo della Sofferenza.\nSeconda parte.\nEmilia riprende il suo racconto, e consegna al cardinale le lettere scambiate negli anni con Padre Pio, in modo che possano fornire una preziosa testimonianza sulle virt\u00f9 religiose del prete.\nI lavori dell'ospedale iniziano nel maggio del 1947 e, miracolosamente, cominciano a giungere offerte da tutto il mondo, mentre la vita sacerdotale di padre Pio torna alla normalit\u00e0. Durante una Via Crucis egli conosce Karol Wojty\u0142a, il futuro Papa Giovanni Paolo II: i due parlano lungamente assieme e l'ecclesiastico polacco si confessa dal frate.\nIntanto Emilia e Guglielmo aprono un piccolo laboratorio per iniziare l'attivit\u00e0 della Casa Sollievo.\nPadre Elia e padre Graziano fanno conoscere ad Angelo Lupi un finanziere, noto come banchiere di Dio, interessato pi\u00f9 ad un affare lucroso che ad un'opera rivolta ai bisognosi. Su insistenza di padre Pio, Lupi provvede a non accettare la proposta del finanziere, perch\u00e9 il progetto si fonda soprattutto sulla carit\u00e0 della gente. Inizia cos\u00ec una sorta di congiura ai danni dell'ospedale.\nUn giorno, una giornalista inglese si presenta al cantiere per chiedere una grazia a Padre Pio: vuole che suo marito cambi religione, si converta al Cristianesimo e padre Pio lascia intendere come il fatto possa compiersi, secondo la volont\u00e0 di Dio, anche il giorno stesso. Nello stesso istante il marito si faceva battezzare in una Chiesa cattolica. Per ricompensare padre Pio del miracolo, decide di versare una somma intestata alla Casa Sollievo pari a 400.000.000 \u00a3. Intanto, padre Pio, per compiere al meglio il suo dovere, viene dispensato dal voto di povert\u00e0, da Papa Pio XII.\nLa Casa Sollievo viene aperta il 5 maggio del 1956.\nMa Padre Pio non viene lasciato in pace da nessuno ed infatti a San Giovanni Rotondo arriva un visitatore apostolico per interrogarlo e interrogare tutte le persone pi\u00f9 vicine a lui, su quella che si pensa sia una \"relazione\" tra Padre Pio ed Emilia Sanguinetti.\nPadre Pio riceve le scuse dal vescovo che stava in un certo senso indagando su di lui confessandogli che \u00e8 stato un sacerdote a mettere in giro questa falsa voce.\nLa storia si conclude quindi verso la fine degli anni '60 con la morte di Guglielmo Sanguinetti nonostante Emilia, disperata, chiedesse al frate la grazia di lasciarlo in vita.\nIl film si conclude con le immagini vere nelle quali Papa Giovanni Paolo II dichiara Padre Pio beato.\nEra il 2 maggio del 1999."}
{"id": "2455612", "revid": "1573940", "url": "https://it.wikipedia.org/wiki?curid=2455612", "title": "Parasol Henbee", "text": " un manga e anime giapponese ideato da Fujiko Fujio. In Italia \u00e8 inedito.\nTrama.\nHenbee \u00e8 un abitante di un lontano pianeta. Mentre sta giocando cade attraverso un tunnel e al suo risveglio si ritrova nel mondo umano all'interno dell'armadio di un ragazzo di nome Maruko; il tunnel si \u00e8 richiuso, impedendogli di tornare al suo pianeta natale.\nHenbee possiede un magico parasole che gli permette di volare e fare magie. Inoltre pu\u00f2 parlare con gli animali e realizzare i sogni di tutti. Presto Henbee diventa amico di Maruko e resta ad abitare a casa sua dandogli una mano nei momenti di difficolt\u00e0.\nOgni tanto il tunnel che collega i due mondi si riapre, dando la possibilit\u00e0 agli amici di Henbee di attraversarlo. Anche Henbee nel corso della storia ha la possibilit\u00e0 di ritornare nel suo mondo d'origine, ma rinuncia per la sua amicizia con Maruko."}
{"id": "2455617", "revid": "2150982", "url": "https://it.wikipedia.org/wiki?curid=2455617", "title": "Muhammad Najib al-Ruba'i", "text": "Biografia.\nInsieme a \u02bfAbd al-Kar\u012bm Q\u0101sim, il generale al-Rub\u0101\u02bf\u012b - che era entrato nell'Accademia Militare di Baghdad trent'anni prima della sua promozione a generale del 1957 - fu uno dei leader che portarono a segno il colpo di Stato che, il 14 luglio 1958, rovesci\u00f2 la monarchia hascemita del giovane re Faysal II d'Iraq.\nMentre Q\u0101sim (conosciuto in Occidente come Kassem) divenne Primo Ministro, gestendo sostanzialmente il potere, al-Rub\u0101\u02bf\u012b fu eletto Capo della giovane Repubblica Irachena, col titolo d'ispirazione nasseriana, di Consiglio del Comando della Rivoluzione. Il Consiglio del Comando della Rivoluzione intendeva rappresentare le tre maggiori comunit\u00e0 etnico-religiose del Paese e al-Rub\u0101\u02bf\u012b rappresentava in esso la comunit\u00e0 sunnita.\nNel 1963, quando Q\u0101sim fu trucidato dal colpo di Stato guidato dal suo amico ed alleato Abd al-Salam Arif, al-Rub\u0101\u02bf\u012b si ritir\u00f2 dalla vita politica.\nMor\u00ec 2 anni pi\u00f9 tardi, nel 1965."}
{"id": "2455619", "revid": "4175", "url": "https://it.wikipedia.org/wiki?curid=2455619", "title": "Campionato europeo femminile FIRA 2001", "text": "Il campionato europeo femminile 2001 (in francese \"Championnat d'Europe f\u00e9minin de rugby 2001\") fu la 6\u00aa edizione del torneo europeo di rugby a 15 femminile organizzato da FIRA - AER.\nIl torneo si tenne nel nord della Francia tra il 7 e il e fu ospitato da sei citt\u00e0: Armenti\u00e8res, Hellemmes, Lilla, Roubaix, Tourcoing e Villeneuve-d'Ascq, in cui si tennero le finali per il primo e il terzo posto.\nIl torneo vide, per la quinta volta in sei edizioni, la presenza in finale della che in semifinale elimin\u00f2 l'; tuttavia nella gara per il titolo, tenutasi allo Stadium Nord di Villeneuve, nei pressi di Lilla, fu un'altra formazione britannica a prevalere, quella della , che batt\u00e9 le iberiche, alla terza finale consecutiva persa, per 15-3 con due mete, una per tempo.\nUltima del torneo, e retrocessa nella seconda divisione, fu l' che tuttavia l'anno seguente organizz\u00f2 in casa propria la competizione, vincendola.\nVincitrice della Pool B, la seconda divisione, fu la .\nFormula.\nLa prima divisione (Pool A) si svolse con la formula dell'eliminazione diretta: le otto squadre partecipanti a tale torneo furono accoppiate in incontri di sola andata validi per i quarti di finale; le squadre vincenti disputarono le semifinali per il titolo e quelle perdenti i \"play-off\" per i posti dal quinto all'ottavo; l'ultimo posto avrebbe comportato la retrocessione nella Pool B della stagione successiva.\nPer quanto riguarda invece la Pool B del torneo, essa si svolse a girone unico nelle stesse giornate in cui si tennero le gare della Pool A; la squadra vincitrice avrebbe guadagnato la promozione alla prima divisione per l'edizione successiva."}
{"id": "2455621", "revid": "729019", "url": "https://it.wikipedia.org/wiki?curid=2455621", "title": "Pia\u021ba Unirii (metropolitana di Bucarest)", "text": "Pia\u021ba Unirii (\"Piazza Unit\u00e0\" in italiano) \u00e8 una delle principali stazioni della metropolitana a Bucarest. \u00c8 situata a sud del centro cittadino, a Pia\u021ba Unirii, ed \u00e8 una delle stazioni pi\u00f9 congestionate della metropolitana di Bucarest. Si sviluppa su due livelli, uno per le linee M1 e M3 e un altro per la linea M2, collegati da un passaggio."}
{"id": "2455623", "revid": "76963", "url": "https://it.wikipedia.org/wiki?curid=2455623", "title": "Amber Newman", "text": "Ha esordito nel 1995 e da allora ha preso parte principalmente a film erotici, divenendo sul finire degli anni '90 una delle pi\u00f9 note protagoniste del genere softcore.\nLa sua filmografia comprende anche alcuni titoli in cui l'erotismo si mescola all'horror, come in tre pellicole degli anni '90 dirette da Jess Franco: \"Tender Flesh\", \"Lust for Frankenstein\" e \"Mari-Cookie and the Killer Tarantula\", nella prima come protagonista assoluta e nelle altre due accanto alla famosa scream queen Michelle Bauer. Nel 2000 ha abbandonato definitivamente il genere softcore optando per quello horror, e dopo una pausa di quattro anni iniziata nel 2005, \u00e8 tornata a recitare nel 2009 con un ruolo in \"Dozers\"."}
{"id": "2455624", "revid": "599013", "url": "https://it.wikipedia.org/wiki?curid=2455624", "title": "Dominique Baratelli", "text": "Carriera.\nClub.\nCresciuto nel Cavigal de Nice, Baratelli esord\u00ec in massima serie nel 1967 con la maglia dell'allora neopromosso Ajaccio. Nel 1972 Baratelli fu acquistato dal , all'epoca una delle squadre di punta del campionato, con la quale ottenne due secondi posti e una finale di Coppa di Francia nella stagione 1977-78, al termine della quale si trasfer\u00ec al Paris Saint-Germain. Con il team di Parigi Baratelli vinse due edizioni consecutive della Coppa di Francia (1981-82 e 1982-83) e gioc\u00f2 tutte le partite del campionato per sette stagioni consecutive. Si ritir\u00f2 al termine della stagione 1984-85, dopo aver totalizzato il record di 593 presenze in massima serie, terzo miglior risultato nella graduatoria.\nNazionale.\nEntrato nel giro della nazionale nel 1967, anno in cui esord\u00ec nelle giovanili, fu per la prima volta convocato nella nazionale maggiore nel 1972. Dopo aver giocato come titolare durante tutte le qualificazioni del , fu sostituito nel suo ruolo da Jean-Paul Bertrand-Demanes del Nantes. Di l\u00ec fino al 1982 (anno in cui concluder\u00e0 la sua carriera in nazionale dopo 21 partite da titolare e 25 da secondo) Baratelli verr\u00e0 convocato in nazionale come secondo portiere, disputando in panchina i Mondiali del 1978 (in cui ebbe modo di sostituire, nel match contro l', lo stesso Bertrand-Demanes, vittima di un infortunio alla mano) e quelli del 1982.\nStatistiche.\nPresenze e reti nei club.\n\"Non sono note le statistiche riguardanti i gol subiti.\""}
{"id": "2455626", "revid": "125599997", "url": "https://it.wikipedia.org/wiki?curid=2455626", "title": "Pat\u00e9la di Prinias", "text": "La Pat\u00e9la di Prini\u00e0s (dal greco \"\u03a0\u03b1\u03c4\u03ad\u03bb\u03bb\u03b1\", altopiano) \u00e8 un altopiano che dista poco pi\u00f9 di due chilometri di distanza dal piccolo borgo omonimo.\nBreve storia degli scavi.\nQui si crede di aver riconosciuta l'antica Rhizenia (o Rizinia, in greco \"\u03a1\u03b9\u03b6\u03b7\u03bd\u03af\u03b1\" ).\nLa localit\u00e0 fu individuata da Federico Halbherr nel 1894, sulle pendici orientali del Monte Ida, ma \u00e8 la missione archeologica italiana di Creta, diretta da Luigi Pernier a fare le scoperte pi\u00f9 importanti fra il 1906 e il 1908. Le tre campagne di scavi condotte si conclusero con la scoperta di due templi protoarcaici (denominati A e B) e di una fortezza di et\u00e0 tardo classica - ellenistica.\nNel 1969 gli scavi furono ripresi dalla missione archeologica dell'Universit\u00e0 degli Studi di Catania diretta inizialmente da Giovanni Rizza (fino al 2005) e poi condotti fino ad oggi da Dario Palermo; l'Istituto per i beni archeologici e monumentali (noto con l'acronimo Ibam), facente parte del CNR, partecipa alla ricerca scientifica del sito a partire dal 1984.\nL'importanza del sito \u00e8 universalmente conosciuta in quanto si tratta dell'unica citt\u00e0 nota la cui continuit\u00e0 di vita \u00e8 attestata lungo il cosiddetto Medioevo ellenico e presenta tracce di frequentazione fino all'et\u00e0 ellenistica (quando viene edificato nella parte orientale della collina un impianto fortificato chiamato appunto \"La Fortezza\").\nL'esplorazione della citt\u00e0 si \u00e8 soprattutto sviluppata nel settore sud-orientale della Pat\u00e9la (nell'area ad est dei templi A e B scoperti da Pernier e nella terrazza che si affaccia sul margine meridionale dell'altura), dove l'impianto \u00e8 caratterizzato da particolari edifici irregolari che si sviluppano nel senso est-ovest e da stradine tortuose che sembrano seguire i capricci del terreno.\nNel suo ultimo impianto, databile al periodo compreso fra i secoli VIII e VII, la citt\u00e0 \u00e8 caratterizzata da una maglia di strade regolari che delimitano isolati composti da ambienti di grandi dimensioni. Un terzo edificio templare, il tempio C, \u00e8 databile al periodo di transizione tra gli altri due edifici religiosi (tempio B e tempio A). Dal sito sono emersi inoltre i resti di un santuario protoarcaico. La fase pi\u00f9 recente (i pavimenti) appartengono alla fase di abbandono, in quanto poco anteriori alla distruzione degli edifici, e si datano alla met\u00e0 del VI secolo a.C., mentre i materiali e i resti pi\u00f9 antichi sono del XIII secolo a.C.. Di recente (2007) si sono scoperti nuovi dati sui culti ivi praticati. \u00c8 infatti venuto alla luce un insieme di tre pilastrini identificato con una possibile triade divina (si tratterebbe di divinit\u00e0 \"aniconiche\" - cio\u00e8 prive di immagine - rappresentate dagli stessi pilastrini) che rievocano il \"Tripillar Shrine\" scoperto da archeologi canadesi a Komm\u00f2s (sulla costa meridionale dell'Isola), dove si era presupposto un legame con la frequentazione del sito da parte di mercanti e navigatori fenici.\nTempio A.\nIl tempio A (datato intorno al 625-620 a.C.), fu trovato e identificato nelle campagne di scavo di Pernier. La struttura \u00e8 costituita da una cella semplice con ingresso \"in antis\", tale edificio prende il nome di \"Oikos\". Il soffitto (forse a spioventi) doveva essere retto da due colonnine lignee disposte in senso longitudinale le cui basi in pietra sono tuttora visibili, attorno alle quali si officiavano diversi rituali con il fuoco (data una cospicua presenza di ceneri all'interno di una \"eschara\", ossia \"focolare\" di forma rettangolare).\nLa sua grande importanza la deve al fatto che esso \u00e8 fra gli esempi pi\u00f9 antichi di tempio greco e costituisce un punto di riferimento unico per la conoscenza della formazione della scultura templare greca. Il tempio era infatti decorato da un fregio di cavalieri e da due figure femminili sedute su di un architrave decorato a rilievo (dov'\u00e8 scolpita in una sorta di nicchia una figura femminile stante, forse la divinit\u00e0 Rhea o Artemide), tuttavia sulla collocazione nell'edificio di queste opere plastiche ancora si discute sin dalla prima ricostruzione proposta dalla missione italiana ed esposta nel 1914 nel Museo di Iraklion. Alcuni autori la mettono spesso a confronto con la Dama di Auxerre, del periodo compreso tra il 650 e il 625 a.C. e conservata nel Museo del Louvre di Parigi.\nNel corso delle ricerche condotte negli ultimi anni sono stati scoperti nuovi rilievi che integrano il complesso delle sculture. Tali frammenti si \u00e8 proposto di ricollocarli, insieme ad un progetto di pulitura, revisione e nuova esposizione delle sculture del tempio A nel Museo di Iraklion. Gli studi che ne conseguiranno daranno l'occasione di riprendere, con nuova documentazione, il problema della ricostruzione del tempio A, a tutt'oggi tassello fondamentale nella storia dell'architettura greca. Nelle indagini effettuate nel corso del 2003 e 2005 si sono trovate le pi\u00f9 antiche tracce di frequentazione dell'area a ovest del tempio, Tardo Minoico III C, mentre nel 2007 a ridosso dello stesso sono venute alla luce tracce di frequentazioni del periodo Sub-Minoico.\nDeposito votivo.\nNel 1899 l'Halbherr rinvenne casualmente, a nord-est dei templi A e B, manufatti del Tardo Minoico III appartenuti ad un deposito votivo. I reperti consistevano in alcuni frammenti di statuette fittili di divinit\u00e0 femminili (la figurina \u00e8 conosciuta come la \"Gazi goddess\") con le braccia alzate e quattro esemplari del tipo dello \"snake tube\", oggetto sacro tipico del periodo.\nNel 1906 Luigi Pernier riprese lo scavo e apr\u00ec nove trincee. Una di queste (la ottava) restitu\u00ec, ad una profondit\u00e0 di m 0.50 circa, un \"deposito degli idoli\" (come definito dall'archeologo romano), consistente in un gruppo di statuette e frammenti di statuette riuniti in un unico punto. Interessanti \"due testine ad alto rilievo con parrucca egizia\" di stile dedalico.\nNel 1996 la Missione diretta dal prof. Giovanni Rizza \u00e8 tornata ad esplorare l'area lungo il margine orientale della Pat\u00e9la, portando alla luce i resti di costruzioni ormai totalmente distrutte. Tra queste spicca una grande \"eschara\" (focolare) rettangolare incassato nella roccia. Qui doveva esserci probabilmente un ambiente le cui sole tracce sono un tratto di pavimento di lastre di pietra e una canaletta scavata nella pietra. Tra i materiali pi\u00f9 significativi una testina fittile del tipo Tardo Minoico III C, tre frammenti di gonna cilindrica della \"Gazi goddess\", un frammento di gamba di animale fantastico e un modello fittile di altare con finestra.\nIl prof. Dario Palermo ha ipotizzato che \"il deposito votivo risale alla fine dell'et\u00e0 del bronzo (Tardo Minoico III C) e che la posizione del luogo di culto, elevata e panoramica, rientra nella tradizione dei \"peak sanctuaries\" minoici\".\nIl deposito si collocherebbe tra il Tardo Minoico III C e l'et\u00e0 Orientalizzante. L'interruzione dei culti nell'area in quest'epoca fu dovuta probabilmente all'erezione del tempio A dedicato ad una dea femminile (forse Artemide) che aveva ormai soppiantato la primitiva divinit\u00e0 minoica.\nAgios Panteleimon.\nSulla Pat\u00e9la, oltre agli scavi, \u00e8 presente il piccolo tempietto di Agios Panteleimon (\"\u0386\u03b3\u03b9\u03bf\u03c2 \u03a0\u03b1\u03bd\u03c4\u03b5\u03bb\u03b5\u03ae\u03bc\u03bf\u03bd\" in greco), eretto sulla punta pi\u00f9 alta e settentrionale dell'altopiano.\nQui ogni anno una gremita folla di fedeli si riunisce il pomeriggio del 26 e la mattina del 27 luglio, in occasione della festa del Santo. Si inizia con i Vespri del pomeriggio del 26 e si continua con la benedizione del pandolce tipico, condito con cannella e chiodi di garofano, e la sua distribuzione.\nPer giungere in cima si attraversa - in condizioni di alta pericolosit\u00e0 e la notte del 26 al buio - uno stretto sentiero ricavato lungo il bordo settentrionale, affacciato sullo strapiombo. Tuttavia il rischio non sembra scoraggiare i fedeli - provenienti non solo da tutta l'Isola ma anche dalla Grecia continentale - che invece sembrano ben lieti di giungere fino in cima da cui poter godere dell'eccezionale panorama che la Pat\u00e9la offre: dalle pendici ovest dei monti \"Psiloritis\" di Heraklion a nord e ad est fino alla cima del pianoro di \"Lassithi\".\nAltri siti.\nNelle vicinanze esistono altre localit\u00e0 di grande interesse archeologico, soprattutto per i manufatti restituiti.\nNecropoli.\nNelle immediate vicinanze invece sono venute alla luce le antiche Necropoli, attestate durante lo stesso periodo di vita della citt\u00e0, ed esplorate tra il 1969 e il 1978.\nFurono identificate tre fasi:\nMandra di Gipari.\nProprio di fronte alla collina di Rhizenia si trova la localit\u00e0 Mandra di Gipari, da dove sono emerse le antiche officine dei vasai. Tale opportunit\u00e0 ha svelato importanti dettagli tecnici circa il funzionamento dei forni, nonch\u00e9 - grazie al rinvenimento degli \"scarti di fornace\" si \u00e8 potuto stabilire quali forme si producevano nelle varie officine e l'ambito di destinazione nella citt\u00e0. Tra l'altro l'identificazione del Pittore di Prini\u00e0s, autore di alcuni vasi rinvenuti nella necropoli, ha aggiunto un tassello al \"periodo buio\" che separa il Neopalaziale dalle prime attivit\u00e0 dell'Arte Greca."}
{"id": "2455627", "revid": "72396", "url": "https://it.wikipedia.org/wiki?curid=2455627", "title": "Open Gaz de France 2008 - Singolare", "text": "Il singolare dell'Open Gaz de France 2008 \u00e8 stato un torneo di tennis facente parte del WTA Tour 2008.\nNadia Petrova era la detentrice del titolo, ma ha perso al 1\u00ba turno contro Kateryna Bondarenko.\nAnna \u010cakvetadze ha vinto in finale 6-3, 2-6, 6-2, contro \u00c1gnes Sz\u00e1vay."}
{"id": "2455628", "revid": "599013", "url": "https://it.wikipedia.org/wiki?curid=2455628", "title": "Pat\u00e9la di Prini\u00e0s", "text": ""}
{"id": "2455629", "revid": "343572", "url": "https://it.wikipedia.org/wiki?curid=2455629", "title": "Rizinia", "text": ""}
{"id": "2455631", "revid": "599013", "url": "https://it.wikipedia.org/wiki?curid=2455631", "title": "Patela di Prini\u00e0s", "text": ""}
{"id": "2455633", "revid": "343572", "url": "https://it.wikipedia.org/wiki?curid=2455633", "title": "Rhizenia", "text": ""}
{"id": "2455638", "revid": "712828", "url": "https://it.wikipedia.org/wiki?curid=2455638", "title": "Kiteretsu daihyakka", "text": " \u00e8 un manga giapponese fantascientifico creato da Fujiko F. Fujio che fu pubblicato per la rivista per ragazzi \"Kodomo no Hikari\" dall'aprile 1974 al luglio 1977 e di cui fu prodotto un anime dallo studio Asatsu in 331 episodi. La serie \u00e8 stata trasmessa dal network giapponese Fuji TV a partire da marzo 1988. In Italia \u00e8 inedita.\nTrama.\nCi sono molte somiglianze nel make-up e nell'aspetto con i protagonisti di Doraemon, anch'esso opera di Fujio, ma la trama \u00e8 completamente diversa.\nQui il personaggio principale \u00e8 un ragazzino chiamato Kiteretsu, genio della matematica, che ha costruito un robot di compagnia di nome Korosuke. Le avventure raccontano principalmente dei loro viaggi temporali attraverso la macchina del tempo che Kireretsu ha costruito, e vedono coinvolti anche Miyoko (la vicina di casa e sostanzialmente la fidanzata di Kireretsu), il rivale in amore Tongari e il bulletto del quartiere Buta Gorilla."}
{"id": "2455639", "revid": "4175", "url": "https://it.wikipedia.org/wiki?curid=2455639", "title": "Campionato europeo femminile FIRA 2002", "text": "Il campionato europeo femminile 2002 fu la 7\u00aa edizione del torneo europeo di rugby a 15 femminile organizzato da FIRA - AER.\nIl torneo si tenne in Italia tra il 20 e il 23 marzo 2002 e fu ospitato da San Don\u00e0 di Piave e Treviso.\nSi disput\u00f2 tra quattro squadre e vincitrice fu, per la prima volta, l'Italia che batt\u00e9 in finale la per 35 a 24.\nFormula.\nIl torneo si svolse con la formula della \"Final Four\": nella prima giornata si tennero le semifinali, una a Treviso e l'altra a San Don\u00e0 di Piave; nella seconda giornata, a Treviso, si tennero le finali per il terzo posto tra le perdenti le semifinali e quella per il titolo tra le due vincenti."}
{"id": "2455644", "revid": "253269", "url": "https://it.wikipedia.org/wiki?curid=2455644", "title": "Chris Bauer", "text": "Biografia.\nNato in California, si diploma alla Miramonte High School a Orinda, California, nel 1984. Studia all'American Academy of Dramatic Arts di Los Angeles e in seguito si laurea presso la Yale School of Drama. Dopo aver lavorato in varie produzioni teatrali e televisive, nel 1997 debutta nel film \"Face/Off - Due facce di un assassino\", successivamente prende parte a numerosi film come \"Harry a pezzi\", \"Complice la notte\", \"L'avvocato del diavolo\", \"8mm - Delitto a luci rosse\" e molti altri.\nDalla fine degli anni novanta in poi la sua carriera inizia ad orientarsi verso la televisione, partecipa a episodi di \"Jonny Zero\", \"Law &amp; Order - I due volti della giustizia\" e \"The Wire\". Tra il 1999 e il 2004 recita nella serie televisiva \"Squadra emergenza\", dove ricopre il ruolo ricorrente di Fred Yokas, marito dell'agente Faith Yokas. Nel 2005 interpreta il fotografo e regista Irving Klaw nel film \"La scandalosa vita di Bettie Page\", sulla vita della pin-up Bettie Page. Dopo brevi partecipazioni alle serie \"The Lost Room\", \"The Black Donnellys\", \"Smith\" e \"Numb3rs\", nel 2008 entra nel cast della serie vampiresca della HBO \"True Blood\", dove interpreta il Detective Andy Bellefleur. Nel 2010 ottiene una parte nel film di Robert Redford \"The Conspirator\"."}
{"id": "2455647", "revid": "25190987", "url": "https://it.wikipedia.org/wiki?curid=2455647", "title": "Crocetta (nome)", "text": ""}
{"id": "2455649", "revid": "106456", "url": "https://it.wikipedia.org/wiki?curid=2455649", "title": "Siluro Bangalore", "text": "Il siluro \"Bangalore\" \u00e8 un congegno esplosivo di forma cilindrica montata all'estremit\u00e0 di un tubo allungabile, utile per provocare un'esplosione a distanza, specie in caso di attacco sotto il tiro del nemico.\nViene chiamato anche mina bangalore, o \"bangers\" o semplicemente bangalore, ed \u00e8 usato per aprire varchi lunghi fino a 15 metri e larghi 1 metro nei campi minati o nel filo spinato.\nFu ideato nel 1912 dal capitano McClintock, dell'Armata del Regno Unito in India, che lo impieg\u00f2 nel 1914 nel Madras Engineer Group impegnato nella citt\u00e0 indiana di Bangalore. \nL'ufficiale ide\u00f2 questo tipo di arma esplosiva per operare a diversi metri di distanza al fine di consentire lo sgombero del terreno da trappole e ostruzioni di barricata residuo della seconda guerra boera e della guerra russo-giapponese. \nI siluri \"Bangalore\" sono attualmente prodotti dalla Mondial Defence Systems di Poole, Regno Unito. Sono stati utilizzati oltre che dai soldati britannici anche dall'U.S. Army e dall'esercito dello stato di Israele.\nPrima guerra mondiale.\nDurante la prima guerra mondiale i siluri \"Bangalore\" furono usati essenzialmente per neutralizzare il filo spinato posto a difesa di una trincea prima di un attacco. Cos\u00ec \u00e8 stato mostrato in un film del cinema muto del 1927 intitolato \"Ali\" (\"Wings\"), premiato con l'Oscar al miglior film. \u00c8 stato descritto l'uso nel film \"La Grande Guerra\", del 1959 diretto da Mario Monicelli, dove viene chiamato \"tubo di gelatina\".\nSeconda guerra mondiale.\nQuesto tipo di ordigno \u00e8 stato poi adottato dall'Esercito statunitense durante la seconda guerra mondiale nel modello Siluro \"Bangalore\" M1A1. Fu ampiamente utilizzato anche dalle forze del Commonwealth, in particolar modo in occasione dello sbarco in Normandia. \nIl suo uso \u00e8 descritto, in particolare, nel film di guerra \"Il giorno pi\u00f9 lungo\" (1962) nella sequenza in cui ad usare l'esplosivo sono i soldati del genio della 29\u00aa Divisione di fanteria nell'attacco ai muri di fortificazione della spiaggia di Omaha. \nUgualmente, il suo uso \u00e8 stato mostrato in altri film bellici come \"Salvate il soldato Ryan\" e \"Il grande Uno Rosso\". \nAnche i videogiochi ', ', \"\" e raffigurano l'utilizzo di questo strumento. \nNe \"Il grande Uno Rosso\", lo sceneggiatore e regista cinematografico Samuel Fuller, veterano del D-Day, espresse in maniera palese il suo disappunto riguardo all'uso di quest'arma: \nSviluppo successivo al secondo conflitto mondiale.\nIl siluro \"bangalore\" continua ad essere usato anche nei tempi moderni, nella pi\u00f9 recente versione M1A2, sempre essenzialmente per liberare il campo da ostacoli e consentire al soldati di pulire successivamente con strumenti adeguati i sentieri minati. \nLa pi\u00f9 recente evoluzione del \"bangalore\" \u00e8 il \"bangalore blade\", sviluppato nel Regno Unito dalla Alford Technologies e destinato all'utilizzazione sia come arma standard sia come strumento per le forze speciali che necessitano di strumenti leggeri di facile trasporto da impiegare nella rimozione di ostacoli a terra."}
{"id": "2455651", "revid": "3791", "url": "https://it.wikipedia.org/wiki?curid=2455651", "title": "Tubo esplosivo", "text": ""}
{"id": "2455654", "revid": "47767", "url": "https://it.wikipedia.org/wiki?curid=2455654", "title": "Nestor productus", "text": "Il kaka di Norfolk (Nestor productus) \u00e8 un uccello estinto della famiglia degli Strigopidi.\nDescrizione.\nEra lungo circa 38\u00a0cm; il dorso era quasi completamente marrone-oliva, la gola e le guance erano arancio-rossastre, il petto color paglierino e le cosce, la groppa e il basso addome arancio scuro; il becco era molto prominente. Viveva tra le rocce e sulle cime degli alberi dell'Isola di Norfolk e dell'adiacente Phillip Island. Era uno stretto parente del kaka della Nuova Zelanda.\nBiologia.\nSappiamo poco o nulla sulla biologia di questo volatile. Si diceva che vivesse sia al suolo che sugli alberi pi\u00f9 alti, nutrendosi dei fiori di arbusti e alberi vari. Il richiamo venne descritto da Gould come un \u00abrauco, schioppettante, rumore disarmonico, talvolta simile al latrare di un cane\u00bb.\nScoperta.\nIl kaka di Norfolk fu descritto per la prima volta dal naturalista Johann Reinhold Forster e da suo figlio Georg in seguito alla scoperta dell'Isola di Norfolk da parte di James Cook il 10 ottobre 1774. Sfortunatamente, la descrizione venne pubblicata solamente nel 1844. Intorno al 1790, John Hunter raffigur\u00f2 questo uccello su un ramo di melo dei canguri (\"Solanum aviculare\"). La prima descrizione ufficiale, per\u00f2, \u00e8 quella di John Gould del 1836, effettuata a partire da un esemplare conservato presso la Zoological Society di Londra. Inizialmente, gli esemplari di Norfolk e di Phillip Island vennero considerati come due specie separate, \"Nestor norfolcensis\" (descritta da von Pelzeln nel 1860) e \"Nestor productus\", rispettivamente, ma un paragone diretto tra esemplari di entrambe le isole mostra senza ombra di dubbio che appartenevano ad un'unica specie.\nEstinzione.\nI polinesiani che abitavano sull'isola da molto tempo prima dell'arrivo degli europei cacciavano il kaka a scopo alimentare, ma quest'ultimo costituiva solo una minima parte della loro dieta. Dall'arrivo dei primi colonizzatori, nel 1788, in poi, il kaka inizi\u00f2 anche ad essere catturato per essere tenuto come animale da compagnia. Il numero degli esemplari diminu\u00ec enormemente quando l'isola divenne una colonia penale (dal 1788 al 1814 e di nuovo dal 1825 al 1854) e il territorio si antropizz\u00f2 sempre pi\u00f9. In natura il kaka scomparve agli inizi del XIX secolo. Nei diari di Abel D. W. Best, un militare che trascorse il 1838 e 1839 sia a Norfolk che a Phillip Island, non se ne fa menzione. Dal momento che Best era solito andare a caccia per passatempo e per raccogliere esemplari di uccelli vari, compreso il parrocchetto di Norfolk, che lui chiam\u00f2 \u00ablori\u00bb, dal momento che \u00e8 molto simile a quest'ultimo nell'aspetto, \u00e8 difficile credere che si sia potuto dimenticare di parlare anche del kaka, una specie piuttosto appariscente, se fosse stato ancora presente sulle isole. L'ultimo esemplare in cattivit\u00e0 mor\u00ec a Londra nel 1851.\nEsemplari impagliati.\nI resti di almeno sette esemplari di kaka di Norfolk sono conservati nei musei di Melbourne, New York, Washington, Tring (due esemplari?), Amsterdam (un esemplare) e Leida (due esemplari). L'ornitologo Joseph M. Forshaw dice che di questi sette esemplari uno \u00e8 un maschio, un altro una femmina e gli altri dei giovani dei quali \u00e8 impossibile accertarne il sesso. Nella vecchia letteratura vengono citati anche altri musei in possesso di spoglie di kaka, compreso quello di Birmingham (che ne acquist\u00f2 una intorno al 1899) e il Derby Museum di Liverpool (che conserverebbe due esemplari, provenienti uno da Norfolk e l'altro da Phillip Island).\nPresso il Naturalis di Leida sono conservati due esemplari: un maschio (RMNH 110.061) e una femmina (RMNH 110.068). Entrambi provengono da Phillip Island. Il maschio venne acquistato nel 1863, molto tempo dopo la scomparsa della specie, ma non si sa come sia giunto a Leida. Molto probabilmente, dato che gi\u00e0 verso la fine del 1838 Phillip Island era gi\u00e0 infestata da maiali rinselvatichiti, conigli, capre e polli, l'esemplare proveniva da un'altra collezione. L'unico esemplare di Phillip Island dello Zo\u00f6logisch Museum di Amsterdam (ZMA 3164), del quale non \u00e8 stato possibile accertarne il sesso, ha raggiunto la citt\u00e0 prima del 1860 e proviene quasi certamente dallo stesso stock dei due esemplari del Naturalis di Leida. Su un vecchio elenco degli esemplari aviari del British Museum of Natural History di Londra sono citati due esemplari provenienti da Phillip Island. Uno dei due apparteneva in passato alla collezione privata del Signor Bell."}
{"id": "2455659", "revid": "1272592", "url": "https://it.wikipedia.org/wiki?curid=2455659", "title": "Aimo", "text": ""}
{"id": "2455661", "revid": "1971044", "url": "https://it.wikipedia.org/wiki?curid=2455661", "title": "Anselm Feuerbach", "text": "Autore di numerose scene ispirate all'antichit\u00e0.\nBiografia.\nEra figlio di un archeologo e nipote del celebre filosofo Ludwig Feuerbach. La famiglia ispir\u00f2 in lui il gusto degli studi classici. All'et\u00e0 di sedici anni gi\u00e0 si faceva notare per ritratti e paesaggi e poco dopo divenne allievo di Schadow e Schirmer.\nPresso l'Accademia di belle arti di D\u00fcsseldorf svilupp\u00f2 un suo stile, ondeggiante fra la libert\u00e0 di Rubens e la linea neoclassica. Da questo momento inizi\u00f2 a peregrinare, dapprima a Monaco di Baviera, per un biennio, poi ad Anversa, dove studi\u00f2 i pittori fiamminghi, ed infine dal 1851 a Parigi, dove espresse alcune delle sue opere pi\u00f9 riuscite, quali \"Hafis nel granaio\" e il \"Consigliere Umbreit\".\nNel 1855 il pittore scese in Italia, a Venezia, a Firenze e a Roma, dove rest\u00f2 fino al 1873. Questo fu il periodo pi\u00f9 florido per Feuerbach e si concretizz\u00f2 con la sua produzione pi\u00f9 nota: ritratti, opere a soggetto allegorico, storico e mitologico che resero famose le sue uniche due modelle romane, Anna Risi e Lucia Brunacci.\nSegu\u00ec un breve e sfortunato soggiorno a Vienna. Mor\u00ec a Venezia nel 1880. molte sue opere si trovano in musei di Basilea, Monaco, Amburgo e Stoccarda.\nTra i suoi allievi si ricorda Theodor von H\u00f6rmann.\nCuriosit\u00e0.\nDopo la sua scomparsa, Johannes Brahms, che l'aveva conosciuto a Vienna e che era stato in corrispondenza epistolare con la madre Henriette, dedic\u00f2 alla sua memoria una delle sue opere corali, la \"N\u00e4nie\", per coro e orchestra, op. 82, su testo di Friedrich Schiller (\"Auch das Sch\u00f6ne mu\u00df sterben\"), che fu pubblicata nel 1881: composizione di struggente malinconia, ma anche permeata di una grande nobilt\u00e0 e compostezza classica che si ispirava all'opera del pittore."}
{"id": "2455663", "revid": "178039", "url": "https://it.wikipedia.org/wiki?curid=2455663", "title": "Alfred Sherwood Romer", "text": "Biografia.\nAlfred Romer nacque a White Plains (New York), e studi\u00f2 all'Amherst College. Frequent\u00f2 la Columbia University. Romer insegn\u00f2 come professore associato al dipartimento di geologia e paleontologia all'Universit\u00e0 di Chicago a partire dal 1923. Era un attivo ricercatore ed insegnante. Il suo lavoro di ricerca fu fondamentale per il ritrovamento di importanti reperti del Paleozoico per conto del Walker Museum of Paleontology. Nel 1934 ottenne la cattedra di biologia alla Harvard University. Nel 1946 divenne anche direttore del Museo di Zoologia Comparata di Harvard. Il suo libro di testo \"Vertebrate paleontology\" (Romer 1945) fu utilizzato in molti corsi avanzati e la sua conoscenza dell'anatomia comparata poteva essere considerata l'equivalente moderno di quella di Georges Cuvier.\nNel 1969 fu nominato Foreign Member of the Royal Society.\nRomer mor\u00ec nel 1975 e fu sepolto nel \"West Burial Ground\" di Pelham, Massachusetts."}
{"id": "2455673", "revid": "767487", "url": "https://it.wikipedia.org/wiki?curid=2455673", "title": "Chiesa di Santa Croce degli Armeni", "text": "La chiesa di Santa Croce degli Armeni \u00e8 un edificio religioso armeno-cattolico della citt\u00e0 di Venezia, situato nel sestiere di San Marco, non lontano da Piazza San Marco.\nStoria.\nLa chiesa si trova all'interno degli edifici che ospitavano l'antico ospizio armeno, il quale costituiva la sede principale della vita della comunit\u00e0 armena di Venezia. \u00c8 probabile che una cappella o una piccola chiesa sia stata predisposta sin dal momento in cui gli armeni si insediarono in questo stabile, intorno al XIII secolo. La prima menzione ufficiale della chiesa risale per\u00f2 al 1434. Essa fu nel corso dei secoli oggetto di diversi ampliamenti e restauri. Il primo di questi risale al 1469, seguito da ulteriori interventi tra il 1510 e il 1520. Nel corso del Seicento la chiesa chiuse temporaneamente, e nella seconda met\u00e0 del secolo la comunit\u00e0 ottenne dai Procuratori di San Marco il permesso di ricostruirla integralmente. I lavori, condotti sotto il controllo del Proto (il tecnico-architetto) dei Procuratori, procedettero lentamente, probabilmente per la difficolt\u00e0 nel reperimento delle risorse necessarie. Risulter\u00e0 poi decisivo il contributo del ricco mercante armeno Gregorio di Girach Mirman e del figlio, i quali donarono cospicue somme per la conclusione dei lavori. Nel 1688 la chiesa venne consacrata, con la dedicazione alla Santa Croce. Altri interventi di restauro risalgono al Novecento, con riapertura al culto nel 1982. Oggi la chiesa \u00e8 officiata con rito armeno dai Mechitaristi di San Lazzaro.\nDescrizione.\nLa struttura della chiesa \u00e8 impercettibile dall'esterno: essa \u00e8 un edificio di piccole dimensioni incastonato nei palazzi che fanno capo al Sotoportego degli Armeni. Gli elementi esterni che ne segnalano la presenza si riducono all'ingresso e a una piccola cella campanaria sovrastata da una guglia.\nInterno.\nL'interno, in stile barocco, \u00e8 preceduto da un piccolo vestibolo ed \u00e8 costituito da uno spazio contenuto a pianta quadrata ed ha al centro la cupola con una lanterna slanciata.\nSull'altare maggiore si pu\u00f2 ammirare la pala \"Invenzione della Croce\", opera di Andrea Celesti. Sull'altare di sinistra, l\"'Assunzione\", sempre opera di Andrea Celesti (1691)."}
{"id": "2455677", "revid": "1494169", "url": "https://it.wikipedia.org/wiki?curid=2455677", "title": "A prova di errore", "text": ""}
{"id": "2455680", "revid": "124123", "url": "https://it.wikipedia.org/wiki?curid=2455680", "title": "Giovanni Anselmo", "text": "Biografia.\nDopo aver compiuto studi classici si forma come pittore da autodidatta. Esordisce nel 1967 all'interno di una mostra collettiva alla Galleria Sperone di Torino con due opere polimateriche senza titolo. Partecipa, a partire dall'anno successivo, alle mostre del gruppo Arte povera, guidato dal critico Germano Celant, insieme a Michelangelo Pistoletto, Piero Gilardi, Gilberto Zorio. Nel 1968 tiene la sua prima esposizione personale alla Galleria Sperone e contemporaneamente inizia a presentare alcuni suoi lavori in occasione di eventi internazionali, come la mostra di Berna \"When Attitudes Become Form\" del 1969. \nAnselmo prende parte alla Biennale di Venezia nel 1978, nel 1980 e nel 1990 anno in cui vince il Leone d'oro per la Pittura.\nIl suo lavoro consiste principalmente in installazioni legate al concetto di energia, che si gioca su rapporti di equilibrio tra spinte contrapposte.\nOpere.\nLe opere di Anselmo sono installazioni di materiali diversi, spesso opposti, in rapporto di equilibrio e di tensione; \u00abi miei lavori - dice - sono veramente la fisicizzazione della forza di un'azione, dell'energia di una situazione o di un evento\u00bb. In \"Torsione\", del 1968, un panno di fustagno \u00e8 mantenuto attorcigliato da una barra di ferro, il cui movimento \u00e8 impedito dalla presenza della parete. In Senza titolo (Struttura che mangia) un cespo di lattuga \u00e8 trattenuto tra due blocchi di granito; entrambe le opere visualizzano il concetto di entropia, in base all'interpretazione del filosofo Georges Bataille, concetto sul quale riflettevano anche gli altri artisti dell'Arte Povera ed il critico Celant. Respiro, del 1969, enuclea il fenomeno della dilatazione del metallo: due sbarre di ferro trattengono una spugna, che quando la temperatura si abbassa ed il metallo si restringe, \"respira\".\nL'artista progetta molti cicli tematici, come la serie \"Particolare\", di impronta concettuale, costituita da diapositive con la parola stessa proiettata negli spazi espositivi. In \"Grigi che si alleggeriscono verso oltremare\" e \"Verso oltremare\", opere degli anni Ottanta, lavora con blocchi di granito e rettangoli di colore ad essi accostati.\nAnselmo crea anche alcuni libri d'artista, tra cui \"Leggere\" nel 1972, nel quale ogni pagina riporta la stessa parola in progressivo restringimento e dilatazione, e Particolari visibili e misurabili di INFINITO, che inizia con pagine del tutto nere arrivando a visualizzare dettagli della \u201cparola infinito\u201c.\nNel 1970 Anselmo partecipa al progetto \"Identifications\", serie di video nei quali Gerry Schum documenta il lavoro di alcuni tra i pi\u00f9 importanti artisti del tempo. Nel breve video l'artista non compare ma \u00e8 protagonista una sua opera formata da un blocco di cemento e da una falda di cuoio che trattiene un palo, la telecamera filma da ferma, compiendo soltanto un movimento di zoom."}
{"id": "2455684", "revid": "465169", "url": "https://it.wikipedia.org/wiki?curid=2455684", "title": "Geografia del Veneto", "text": "Il Veneto \u00e8 una regione dell'Italia nord-orientale, che confina a est con il Friuli-Venezia Giulia e con il Mar Adriatico (Golfo di Venezia), a nord con l'Austria (Tirolo e Carinzia), a nord-ovest con il Trentino-Alto Adige, a ovest con la Lombardia, a sud con l'Emilia-Romagna.\nCon una superficie di costituisce l'ottava regione italiana per superficie e il suo territorio \u00e8 morfologicamente molto vario, con una prevalenza di pianura (56,4%), ma anche estese zone montuose (29,1%) e, in minor misura, collinari (14,5%). L'unitariet\u00e0 del territorio veneto pu\u00f2 essere individuata nella pianura e nelle montagne che la delimitano a nord, alimentandola con numerosi fiumi che scendono nel mare Adriatico tra la foce del Tagliamento a nord-est e il delta del Po a sud. I confini terrestri vengono individuati da elementi naturali di tipo idrografico, ossia i fiumi Po, Tagliamento e Livenza.\nPanoramica generale.\nLa regione si estende lungo i 210 chilometri dal confine austriaco alla foce del fiume Po a sud, e lungo i 195\u00a0km che separano il Lago di Garda a est dal fiume Tagliamento ad ovest.\nSpostandosi da nord a sud, il Veneto presenta la seguente morfologia\nIl 29% del territorio \u00e8 montuoso: Alpi Carniche, Dolomiti orientali e le Prealpi Veneziane. Le vette pi\u00f9 alte sono Punta Penia (3.343 m) nel complesso montuoso della Marmolada, seguita da: Monte Tofane (3.244 m), Pale di San Martino (3.192 m) e Tre Cime di Lavaredo (2.999 m). Le altitudini delle Prealpi Veneziane sono comprese fra i 700 ed i 2.200 m s.l.m., caratterizzate dalla presenza di grotte e anfratti, fra i quali si trova la Spluga della Preta situata a 2.263 nei monti Lessini in provincia di Verona, la pi\u00f9 profonda d'Italia (esplorata fino a 985 metri); e le grotte dell'Altopiano dei Sette Comuni al confine fra la provincia di Vicenza e quella di Trento.\nLa Valle del Po costituisce il 57% del territorio. Essa si estende dalle montagne al Mar Adriatico, interrotta dai Monti Berici, dai Colli Euganei, Asolani e dalle pendici di Montello, che complessivamente formano il restante 14% del territorio. Si \u00e8 soliti distinguere una zona di alta pianura, costituita da terreno ghiaioso e poco fertile, da una zona di bassa pianura, ricca di sorgenti d'acqua e terreno coltivabile. In quest'ultima si concentra la maggior quota della produzione agricola e della popolazione residente.\nIl Veneto \u00e8 attraversato dal Po, dall\u2018Adige e dal Piave. Possiede il bacino idrico pi\u00f9 importante d'Italia, il Lago di Garda. E le sue coste si estendono approssimativamente per 200\u00a0km, di cui pi\u00f9 della met\u00e0 sono spiagge della costa veneziana, ricche di isolette, zone lagunari e rilievi soggetti a maree.\nIl delta del Po alterna barre a dune sabbiose lungo il litorale, mentre il suo versante interno \u00e8 stato riguadagnato all'agricoltura grazie a un sistema di dighe e canali navigabili, punto di permanenza nel quale \u00e8 possibile ammirare diverse specie di uccelli migratori.\nIl clima muta in modo significativo seconda della zona geografica: continentale nelle pianure, con inverni rigidi ed estati calde; pi\u00f9 temperato lungo la costa adriatica, il Lago di Garda e le zone collinari. Sovente nel corso dell'anno le pianure sono coperte da una fitta nebbia.\nLa montagna.\nAlpi venete.\nLa montagna veneta \u00e8 rappresentata per il 70% dalle Dolomiti della Provincia di Belluno. Quest'area, di particolare valore paesaggistico e naturalistico, ma anche turistico, include note vallate e regioni quali il Cadore, il Comelico, l'Ampezzano e l'Agordino. Questi rilievi, appartenenti ai gruppi orientali e meridionali delle Dolomiti, non formano vere e proprie catene montuose, ma si presentano pi\u00f9 spesso come massicci isolati di roccia calcareo-dolomitica. L'orogenesi alpina ha sollevato e frantumato coltri di rocce organogene (coralli, alghe, conchiglie) isolandole in banchi solitari, da cui la tipica stratificazione delle pareti.\nSovente le cime superano i 3.000 m s.l.m. e culminano con i 3.342\u00a0m della Marmolada. Altri massicci degni di nota sono le Tre Cime di Lavaredo, l'Antelao, il Pelmo, le Tofane, il Cristallo, il Sorapiss e il Civetta.\nPrealpi venete.\nIl ripiegamento ed il sollevamento di strati sedimentari marigni ha formato quella lunga catena di rilievi, dette prealpi venete, caratterizzata dall'alternarsi di massicci e vasti altopiani. La catena fa da corona alla pianura e si estende dal lago di Garda sino al confine con il Friuli-Venezia Giulia, dove \u00e8 continuata dalle prealpi carniche.\nTra i massicci e le localit\u00e0 pi\u00f9 importanti, sono da ricordare la Lessinia, l'altopiano dei Sette Comuni, il massiccio del monte Grappa, la catena del monte Cesen, il Nevegal nella Valbelluna e infine l'altopiano del Cansiglio e l'Alpago. Le cime superano di rado i 2.000\u00a0m e raggiungono il loro massimo con il Col Nudo (2.472\u00a0m).\nLa collina.\nLe colline venete appartengono principalmente alla fascia che si allunga ai piedi delle prealpi. Gran parte dei rilievi sono di origine orogenetica e possono essere considerati fenomeni periferici al sollevamento delle Alpi. Per questo motivo, si dispongono spesso in modo parallelo alle stesse prealpi. Per fare alcuni esempi, si ricordano le colline che da Bassano del Grappa proseguono fino a Vittorio Veneto, passando per Asolo e Conegliano. Interessante il caso del Montello, collina isolata a sud del Piave e comunque coinvolto nel fenomeno di orogenesi di cui si \u00e8 appena parlato.\nDi diversa formazione sono, invece, le colline che si trovano allo sbocco delle valli dell'Adige e del Piave, formatesi da depositi accumulati da ghiacciai quaternari (si tratta dunque di rilievi morenici).\nDifferente ancora \u00e8 l'origine dei Colli Berici e dei Colli Euganei, gruppi isolati nel mezzo della pianura veneta. I primi, situati a sud di Vicenza, sono una continuazione della Lessinia e presentano caratteristiche simili a questa, con rocce di tipo vulcanico. I Colli Euganei, in provincia di Padova, sono di natura prettamente vulcanica, cosa comprovata anche dalla formazione conica degli stessi e dalla fitta presenza di sorgenti termali.\nLa pianura veneta.\nLa pianura veneta \u00e8 stata (ed \u00e8 tuttora) resa tale e ingrandita grazie all'intervento di alcuni fra i pi\u00f9 importanti fiumi italiani: da sud a nord, si ricordano il Po, l'Adige, il (o la) Brenta, il Bacchiglione, il Sile, il (o la) Piave, il (o la) Livenza, il Lemene e il Tagliamento. Favoriscono l'agricoltura una fitta rete di canali artificiali che spesso sfruttano l'acqua proveniente dalla fascia delle risorgive che caratterizza la media provincia di Treviso.\nIl Polesine, zona pianeggiante in provincia di Rovigo compresa tra il fiume Adige e Po, presenta delle caratteristiche peculiari, essendo la sua altitudine media inferiore ai 30\u00a0m. Questo ha reso necessario l'edificazione di argini per i grandi fiumi, nei quali le acque scorrono ad un livello spesso superiore a quello della pianura circostante. Tuttavia, la presenza abbondante di acqua ha reso questo tratto di pianura molto fertile.\nLa fascia costiera: il delta del Po e le lagune.\nAvvicinandosi al mare la pianura si confonde con alcune delle zone anfibie pi\u00f9 interessanti ed estese d'Italia. In passato queste erano comprese in un'unica grande laguna che veniva dalla Romagna sino al Friuli. Attualmente, si distinguono in particolare il Delta del Po e la Laguna Veneta, limitata a sud dalla foce dei fiumi Brenta-Bacchiglione presso Chioggia e a nord dal fiume Sile, che scorre nell'antico alveo del Piave; pi\u00f9 a nord si trova invece la laguna di Caorle.\nPer il resto, la costa si presenta ovunque come bassa e sabbiosa, cosa che ovviamente ha favorito il turismo balneare.\nClima e precipitazioni.\nNel territorio della regione vi \u00e8 una variet\u00e0 di condizioni climatiche vanno dai climi molto rigidi delle zone montane, dove le temperature in inverno scendono sotto lo zero e il manto nevoso copre il suolo per alcuni mesi a zone come quelle in prossimit\u00e0 del Lago di Garda dove il clima ha reso possibile la coltivazione di piante mediterranee come gli ulivi.\nIl clima della pianura \u00e8 di natura moderatamente continentale e rispetta altre aree della pianura padana, mentre solo la costa risente della mitigazione del mar Adriatico. L'esposizione a Est della regione favorisce l'introduzione di venti (Bora e Scirocco), con la conseguenza che si hanno cambi di temperatura anche molto bruschi. Nella pianura a Est e a Sud la presenza di zone umide favorisce la formazione di nebbie invernali e di foschie estive, accentuando la percezione della temperatura. In generale, le temperature presentano nel Veneto notevoli escursioni termiche. Nelle Dolomiti, si hanno inverni molto rigidi, mentre in estate il clima \u00e8 tiepido.\nLa piovosit\u00e0 decresce spostandosi a nord nelle zone montuose dolomitiche (meno di 1500 mm) e spostandosi a sud, nelle aree collinari e pianeggianti (tra 1000 e 1300 mm), toccando il valore minimo nella zona del delta (sotto i 600 mm annui)\nFiumi e regimi di precipitazione.\nI fiumi principali del Veneto sono il Brenta, il Bacchiglione, l'Adige, il Po (che delimita il confine con l'Emilia-Romagna), il Fratta-Gorzone, il Sile, il Tagliamento, il Livenza, il Piave.\nGrazie ad un elevato innevamento della zona montuosa, da dove nascono molti di questi fiumi, i loro alvei hanno una costante presenza di acqua. Per quanto riguarda il Po e l'Adige, che bagnano il Veneto nella parte terminale del loro corso, essi risentono delle caratteristiche dei fiumi dai bacini ampi e complessi, dove la presenza di ghiacciai perenni favorisce la costante abbondanza di acqua fino all'estate.\nI fiumi come il Piave o il Brenta, che nascono rispettivamente nelle Alpi di Veneto e Trentino-Alto Adige, essi alternano periodi di piena a periodi di magra. Tali fiumi, dopo che hanno lasciato le valli alpine, entrando nella parte alta della pianura, formano degli ampi conoidi ghiaiosi, detti \"grave\", che solo nei periodi pi\u00f9 piovosi dell'anno si riempiono d'acqua. Pi\u00f9 a valle si formano i fontanili, dai quali, per risorgiva, hanno origine molti dei corsi d'acqua minori, dal corso breve, che caratterizzano la pianura veneta e la rendono una delle regioni agrarie pi\u00f9 fertili d'Europa."}
{"id": "2455690", "revid": "984922", "url": "https://it.wikipedia.org/wiki?curid=2455690", "title": "Aranco", "text": "Aranco \u00e8 una frazione di Borgosesia, in provincia di Vercelli. Fino al 1928 ha costituito un comune autonomo.\nOrigine del nome.\nLa parola \"Aranco\" pu\u00f2 avere diverse origini. La prima ipotesi potrebbe derivare dal vocabolo celtico \"Ar\" che significa acqua o attinenza con l'acqua, come il fiume svizzero Aar, Arona in riva al lago o al fiume come l'antica Ara; vocabolo che rientra anche in tanti paesi vicinanti al fiume (Varallo, Quarona, Gattinara e altri).\nLa seconda ipotesi potrebbe derivare dal latino \"aureum\" in riferimento alle auree piriti che tempo fa erano estratte in regione Gaggioli, o alle sabbie aurifere che il Sesia durante le piene depositava nell'ansa del Gabbio.\nTerza ipotesi \u00e8 semplicemente la derivazione dalla parola \"ronco\" che popolarmente significa terreno in pendio sistemato a ripiani (ronchi) com'era il Monte Aronne.\nComunque di certo il nome \"Auranchum\" \u00e8 citato per la prima volta in un documento del 23 novembre 1217, con il quale i rappresentanti dei vari paesi valsesiani dovettero giurare ai Vercellesi un patto di cittadinanza.\nStoria.\nSin dalla prima storia, secondo anche cosa ci racconta la storia del Monte Fenera, i primi abitatori della Bassa Valsesia furono i Liguri a caccia di animali selvatici. Dopo di loro arrivarono i Celti, i Cimbri e poi i Romani poco prima della nascita di Cristo. In seguito si insediarono i Longobardi primi nel privare parte dei beni dei Valsesiani con tasse e dazi.\nNel periodo medioevale, come la vicina Borgosesia, anche Aranco appartenne alla dinastia dei Conti di Biandrate di cui probabilmente il segno pi\u00f9 importante della loro permanenza \u00e8 rimasto in vita: Il Torrione (Tri\u00f9n). Una costruzione tozza e nera, alta una quindicina di metri, a base quadrata, fatta di sassi del Sesia e di \"giavine\" del Monte Aronne. Costruita intorno al 1150 d.C. sulla ripa del Sesia serviva egregiamente in tempo di pace come esattoria e ufficio di dogana per traffico delle merci da una sponda all'altra del fiume. In tempi di battaglie il Torrione \u00e8 stato anche un forte elemento di difesa sia come vedetta che come fortino ha garantito la sicurezza degli abitanti di Aranco per molti anni.\nIntorno al 1400 nacque ad Aranco l'Oratorio di San Rocco situato nella zona del Vespino (all'incirca zona di incontro della strade Valsesiane con le strade Valsesserine) punto veramente strategico visto la confluenza ogni anno da parte di numerosi greggi per la tosatura e quindi altrettanta partecipazione dal Biellese per l'acquisto di lana dando cos\u00ec ad Aranco la fami di supermercato laniero valsesiano.\nBattaglie aranchesi.\nLa pace e la sicurezza degli Aranchesi furono turbate pi\u00f9 volte soprattutto in zona \"Bocchetto\" (zona di passaggio da Valsesia e Valsessera in zona Monte Aronne). Il primo avvenne nel 1377 tra la Milizie Valsesiane capitanate da Pietro Fassola e gli abitanti di Crevacuore e Guardabosone scesi in armi per certe antiche discordie originate dai pascoli confinanti. Vinsero i Valsesiani.\nAltra battaglia al Bocchetto avvenne nel 1617 tra milizie piemontesi capitanate da un altro Pietro Fassola e milizie spagnole capitanate da Don Sancho da Lima y Rosa. Vinsero nuovamente i Valsesiani.\nInfrastrutture e trasporti.\nTra il 1880 e il 1933 Aranco fu capolinea della tranvia a vapore proveniente da Vercelli."}
{"id": "2455692", "revid": "4175", "url": "https://it.wikipedia.org/wiki?curid=2455692", "title": "Coppa delle Nazioni europee femminile FIRA 2003", "text": "La Coppa delle Nazioni europee femminile 2003 (in svedese \"Europacupen f\u00f6r damlandslag 2003\", in francese \"Coupe d\u2019Europe F\u00e9minines des Nations 2003\") fu l'8\u00aa edizione del torneo europeo di rugby a 15 femminile organizzato da FIRA - AER.\nLa prima divisione del torneo si tenne a Malm\u00f6, in Svezia, dal 1\u00ba al 3 maggio 2003, mentre la seconda si tenne ad Amsterdam, nei Paesi Bassi, dall'8 all'11 maggio successivi.\nEntrambe le divisioni videro quattro squadre nazionali ciascuna ai nastri di partenza: , , e la maggiore, , , e la cadetta.\nA vincere il titolo di prima divisione fu la , alla sua seconda affermazione, che batt\u00e9 la dopo 3 finali consecutive perse contro quest'ultima, mentre il terzo posto fu appannaggio della che batt\u00e9 l' nella finale di consolazione.\nIl torneo di seconda divisione fu invece appannaggio della nazionale dei che batt\u00e9 la 19-12.\nFormula.\nEntrambe le divisioni si svolsero con la formula della \"Final Four\": nella prima giornata si tennero le semifinali; nella seconda giornata invece le finali le finali per il terzo posto tra le perdenti le semifinali e quella per il titolo tra le due vincenti.\nTutte le gare della Pool A si tennero al terreno di gioco del Lind\u00e4ngens IP di Malm\u00f6 e quelle della Pool B al centro rugbistico nazionale di Amsterdam."}
{"id": "2455694", "revid": "28592", "url": "https://it.wikipedia.org/wiki?curid=2455694", "title": "Palazzina Ipat'ev", "text": ""}
{"id": "2455701", "revid": "838137", "url": "https://it.wikipedia.org/wiki?curid=2455701", "title": "Open Gaz de France 2008 - Doppio", "text": "Il doppio dell'Open Gaz de France 2008 \u00e8 stato un torneo di tennis facente parte del WTA Tour 2008.\nCara Black e Liezel Huber erano le detentrici del titolo, ma hanno perso nel 1\u00ba turno contro Julie Ditty e Juliana Fedak.\nAlyona e Kateryna Bondarenko hanno vinto in finale 6\u20131, 6\u20134 contro Eva Hrdinov\u00e1 e Vladim\u00edra Uhl\u00ed\u0159ov\u00e1."}
{"id": "2455703", "revid": "200568", "url": "https://it.wikipedia.org/wiki?curid=2455703", "title": "Nitrosa", "text": ""}
{"id": "2455710", "revid": "908234", "url": "https://it.wikipedia.org/wiki?curid=2455710", "title": "Targioni Tozzetti", "text": " Benedetto Targioni X Cecilia Tozzetti\n \u2514\u2500&gt; Giovanni Targioni Tozzetti (1712-1783), naturalista X Maria Brigida Dandini, figlia del pittore Ottaviano Dandini\n \u2514\u2500&gt; Ottaviano Targioni Tozzetti (1755-1826), botanico X Vittoria Campana\n \u2514\u2500&gt; Antonio Targioni Tozzetti (1785-1856), botanico X Fanny Targioni Tozzetti (1805-1885)\n \u2514\u2500&gt; Giovanni Targioni Tozzetti (?), giurista X Elena Ferrati\n \u2514\u2500&gt; Adolfo Targioni Tozzetti (1823-1902), entomologo\n \u2514\u2500&gt; Ottaviano Targioni Tozzetti (1833-1899), poeta e scrittore\n \u2514\u2500&gt; Giovanni Targioni-Tozzetti (1863-1934), librettista"}
{"id": "2455711", "revid": "1305772", "url": "https://it.wikipedia.org/wiki?curid=2455711", "title": "Errore fatale", "text": ""}
{"id": "2455715", "revid": "580", "url": "https://it.wikipedia.org/wiki?curid=2455715", "title": "Mario Buscaino", "text": "Biografia.\nArchitetto, viene eletto consigliere comunale di Trapani nel 1990 nelle file dell'\"Altra Trapani\" (lista civica espressione del PDS). Nel giugno 1993 accetta di guidare una giunta comunale di centrosinistra, seppur contro la volont\u00e0 del suo partito che resta fuori dalla maggioranza. Il consiglio comunale viene poi sciolto nel febbraio 1994 in seguito alla mancata approvazione del piano regolatore generale entro i termini prestabiliti dalla legge regionale. \nNel giugno 1994 alle prime elezioni dirette per la carica di primo cittadino, si candida con due liste civiche, e va al ballottaggio superando il candidato ufficiale del centrosinistra Alessandro de Santis. Si apparenta al ballottaggio con il centrosinistra e viene eletto sindaco sconfiggendo il candidato del centrodestra Gabriele D'Al\u00ec. Ripropone la propria candidatura nel 1998 alla guida dell'intera coalizione di centrosinistra, ma viene sconfitto dal candidato del centrodestra Nino Laudicina (gi\u00e0 Presidente della Provincia DC, dirigente del PPI fino a qualche settimana prima della presentazione delle candidature) per meno di 500 voti.\nNel luglio 1998 \u00e8 destinatario di una informazione di garanzia nell'ambito dell'inchiesta che porta all'arresto del parlamentare regionale CCD Francesco Canino; concluse le indagini la posizione viene archiviata senza richiesta di rinvio a giudizio. \nNel 2001 si candida all'Assemblea Regionale Siciliana nella lista della Margherita nel collegio di Trapani, ma non viene eletto. \nNel 2007 viene indicato da DS, Margherita, e SDI come candidato alla carica di sindaco di Trapani ma la campagna elettorale viene compromessa da un avviso di garanzia per concorso in corruzione. Nonostante ci\u00f2, i partiti che ne avevano promosso la candidatura gli rinnovano la fiducia. Buscaino decide pertanto di non ritirarsi nonostante diversi appelli in tal senso provengano dalle forze di sinistra pi\u00f9 marcatamente giustizialiste. Sebbene la vicenda si concluda, anche in questo caso, senza la richiesta di rinvio a giudizio da parte della magistratura inquirente, Buscaino viene sconfitto nettamente dal sindaco uscente Girolamo Fazio, della Casa delle Libert\u00e0, che viene rieletto al primo turno con il 64,7% dei consensi, contro il 22,2% di Buscaino.\nPer le comunali dell'11 giugno 2017 si candida al consiglio comunale in una lista a sostegno del candidato sindaco Tonino D'Al\u00ec, ma non \u00e8 eletto."}
{"id": "2455716", "revid": "287204", "url": "https://it.wikipedia.org/wiki?curid=2455716", "title": "Marina Silvestri", "text": "Biografia.\nLaureata in Lettere Moderne, giornalista, la sua principale attivit\u00e0 \u00e8 legata alla Rai dove \u00e8 entrata per concorso nel 1978, lavorando prima per il programmi regionali e nazionali di Rai 3, poi per le testate informative di Trieste, Trento e il GR1 di Radio Rai fermandosi a Roma per lunghi periodi. Qui aveva in precedenza vissuto gli anni di studio e formazione nel settore delle produzioni cinematografiche e festival del cinema, venendo a contatto con autori e registi. \u00c8 stata responsabile di uffici stampa e dell'organizzazione di convegni, ha scritto per il quotidiano economico ItaliaOggi ed altre riviste di settore. La sua produzione conta anche lavori di saggistica e divulgazione scientifica.\nNel romanzo d'esordio, \"Miralegra\" (Campanotto, 1993) e in quello successivo \"Amadiel\" (Campanotto 1997), pubblicati entrambi con lo pseudonimo di Marina Vessel, ha rievocato con intensit\u00e0 il pervicace magnetismo che la lega alla citt\u00e0 natale, che la accompagner\u00e0 anche nei successivi testi di narrativa. \u00c8 del 2000 la raccolta di interviste intitolata \"Scienza e batticuore. Conversazioni sull'infinitamente fantastico dove nascono le idee della scienza\" (Hammerle). Nel 2003 ha curato un saggio a pi\u00f9 voci, \"Trieste la donna e la poesia del vivere\" (Ibiskos Editrice Risolo), contribuendo con il capitolo intitolato \"Il mito infranto\". Sempre con lo stesso editore, nel 2004, ha pubblicato il libro di racconti \"Distratti dai Giorni\"; nel 2006 il volume \"Un passo in pi\u00f9. Donne e disagio mentale a Trieste\", che raccoglie accanto all'autobiografia di una paziente di Franco Basaglia, testimonianze di familiari e operatori del mondo della scuola, della sanit\u00e0 e del sociale; nel 2007 \u00e8 uscito il romanzo breve \"La memoria innanzi\", una storia ambientata nella Trieste degli anni Cinquanta.\nNel 2009 ha pubblicato il saggio\" Aurelia Gruber Benco. Trieste, l'identit\u00e0 europea e la politica della cultura\" (Ibiskos Editrice Risolo); nel 2010 ha curato la riedizione del romanzo di Delia de Zuccoli Benco, \"Ieri\", con un saggio introduttivo sull'autrice, nel 2011 assieme a Gianni Gori l'edizione postuma della biografia di Silvio Benco scritta dalla nipote Anna Gruber, intitolata \"La libert\u00e0 e la ragione\". Con l'oceanografo Renzo Mosetti, ha pubblicato nel 2008 il saggio \"Da Okeanos a El Ni\u0148o. Il contributo dell'oceanografia agli studi sul clima\", (Bruno Mondadori), scrivendo la parte relativa alle cosmogonie e la mitologia legata alle acque, temi ripresi nel 2012 nel volume \"La rosa del Freddo e l'avventura dell'uomo\" (con R. Mosetti, R. Purini, Bruno Mondadori) con particolare riguardo alla nascita dell'agricoltura e al mito di Demetra e Persefone.\nNel 2013 il romanzo \"Ambraverde\" (Palombi), una vicenda lunga pi\u00f9 di un secolo ricostruita attraverso ricerche storiche e d'archivio che si snoda fra Gorizia, Trieste, Catania e Isola d'Istria, e propone di Trieste una dimensione pi\u00f9 mediterranea che mitteleuropea, sottolineando i rapporti fra il nord e il sud del Paese. \nSuccessivamente affronta la storia dell'emigrazione a Trieste dal Regno d'Italia durante il XVIII e XIX sec. fino allo scoppio della Grande Guerra, quando su una popolazione di 240.000 abitanti i 'regnicoli' erano 50.000, provenienti per la maggior parte dal Friuli, dal Veneto, dalla Puglia e da tutta la fascia adriatica: \"Lass\u00f9 nella Trieste asburgica. la questione dei regnicoli e l'identit\u00e0 rimossa.\"\nSempre nel 2017 scrive con l'editore Giorgio Ossola Beindl \"Sottratti all'oblio\", una storia del commercio del libro usato a Trieste e Gorizia. \nDa ultimo, \"Linuccia Saba e il cinema, un sogno negato\", saggio introduttivo a due soggetti per il cinema di Linuccia Saba ritrovati fra le carte della regista Anna Gruber che \u00e8 l'occasione per parlare dei rapporti fra Trieste e il cinema.La citt\u00e0 \u00e8 protagonista anche di racconti pubblicati in volumi collettanei."}
{"id": "2455718", "revid": "767487", "url": "https://it.wikipedia.org/wiki?curid=2455718", "title": "Errore fatale (film 2016)", "text": "Errore fatale (\"The Maid\") \u00e8 un film drammatico del 2016 diretto da Darin Scott."}
{"id": "2455720", "revid": "124316246", "url": "https://it.wikipedia.org/wiki?curid=2455720", "title": "Angelo Nizza", "text": "Biografia.\nRedattore della \"Gazzetta del Popolo\", insieme a Riccardo Morbelli (con cui aveva gi\u00e0 scritto riviste teatrali durante gli anni dell'Universit\u00e0) fu autore di vari spettacoli radiofonici di successo: nel 1933 \"Un'ora per te\" (per la regia di Riccardo Massucci) e \"Le avventure di Topolino\", e dal 1934 al 1937 la fortunatissima \"I Quattro Moschettieri\".\nDa allora, la coppia produsse numerosi altri lavori teatrali e radiofonici, oltre ad articoli e libri.\nNegli anni quaranta Nizza fu direttore artistico del Casin\u00f2 di Sanremo, per passare poi (1954) a lavorare nella redazione romana de \"La Stampa\".\n\u00c8 sepolto al \"Cimitero di Sassi\" di Torino."}
{"id": "2455734", "revid": "287204", "url": "https://it.wikipedia.org/wiki?curid=2455734", "title": "Diocle (medico)", "text": "Nacque a Karystos in Eubea e visse non molto tempo dopo di Ippocrate, al quale lo accosta Plinio per et\u00e0 e fama. \nNon si conosce molto della sua vita, tranne che visse e lavor\u00f2 ad Atene, dove scrisse quello che pu\u00f2 essere considerato il primo trattato medico in dialetto attico (non in dialetto ionico, lingua utilizzata nei precedenti scritti medici greci). \nI suoi contributi pi\u00f9 importanti riguardarono la medicina pratica, in particolare la dieta, ma scrisse anche il primo libro di testo sull'anatomia animale. Diocle apparteneva alla scuola medica dogmatica, e ha scritto numerose opere mediche, delle quali rimangono solamente i titoli e alcuni frammenti, conservati da Galeno, Celio Aureliano, Oribasio, Ateneo (nei \"Deipnosophistae\", dove \u00e8 anche citato un suo \"Manuale di cucina\"), e da altri antichi scrittori.\nAl suo nome \u00e8 associata anche una lettera indirizzata al re Antigono, dal titolo \"Una lettera per preservare la salute\" (\u1f18\u03c0\u03b9\u03c3\u03c4\u03bf\u03bb\u03ae \u03a0\u03c1\u03bf\u03c6\u03c5\u03bb\u03b1\u03ba\u03c4\u03b9\u03ba\u03ae), inserita da Paolo di Egina alla fine del primo libro del suo compendio medico, e che, se autentica, \u00e8 stata verosimilmilmente indirizzata ad Antigono II Gonata, re di Macedonia, che mor\u00ec nel 239 a.C., all'et\u00e0 di ottant'anni, dopo un regno di quarantaquattro anni."}
{"id": "2455735", "revid": "63727", "url": "https://it.wikipedia.org/wiki?curid=2455735", "title": "Mercedes-Benz SSKL", "text": ""}
{"id": "2455737", "revid": "74668", "url": "https://it.wikipedia.org/wiki?curid=2455737", "title": "Kurau Phantom Memory", "text": ""}
{"id": "2455743", "revid": "767487", "url": "https://it.wikipedia.org/wiki?curid=2455743", "title": "L\u00e9on Dufourny", "text": "Fu un importante architetto neoclassico, studioso dell'archeologia classica e insegnante e teorico dell'architettura, collezionista di antichit\u00e0 e soprattutto intermediario culturale tra l'Italia, in cui visse a lungo, e la Francia sul finire del XVIII secolo.\nBiografia.\nFiglio di un ricco commerciante di tessuti, fratello del rivoluzionario Pierre Dufourny, fu allievo di Julien-David Le Roy.\nPreso dall'interesse, comune alla sua generazione, per le antichit\u00e0 classiche, part\u00ec per l'Italia nel 1782 e dopo aver visitato il Veneto, l'Istria, Mantova, Ravenna, Firenze, le Marche, disegnando i pi\u00f9 importanti monumenti, soggiorn\u00f2 a lungo a Roma. Giunse in Sicilia, nell'autunno del 1788; viaggi\u00f2 fino all'estate successiva per tutta la Sicilia, studiando e rilevando le antiche vestigia greche. In particolare, a Catania rilev\u00f2 molti palazzi della sfonda ovest della famosa via etnea e, giunto come ospite, fece dei rilievi all'imponente monastero di San Nicol\u00f2 l'Arena; di cruciale importanza fu il suo rilievo del portale d'ingresso barocco poich\u00e9 costituisce ancora oggi l'unica testimonianza del suo aspetto originale (l'anno seguente l'ingresso del monastero fu demolito e sostituito con uno nuovo in stile neoclassico). Giunto a Palermo nel 1789, Dufourny, intellettuale fortemente intriso di cultura illuminista, giacobino e massone, riusc\u00ec ad inserirsi tra le personalit\u00e0 di spicco nella cultura siciliana grazie all'appoggio della rete di logge massoniche presenti nell'isola.\nTrascorse a Palermo gli anni pi\u00f9 cruenti della rivoluzione. Il giovane architetto divenne un punto di riferimento culturale della societ\u00e0 che conta e il vicer\u00e9 progressista Caramanico gli affid\u00f2 importanti commissioni a Palermo. Secondo la storiografia corrente, a lui si deve l'introduzione delle nuove forme neoclassiche in Sicilia, in un panorama fino ad allora dominato dal decorativismo tardobarocco.\nIn effetti la sua presenza fece da catalizzatore ad un ambiente gi\u00e0 sensibile alla nuova cultura, come dimostrano i contatti e l'amicizia con alcuni architetti locali e principalmente con Giuseppe Venanzio Marvuglia nelle cui opere precedenti erano gi\u00e0 presenti elementi neoclassici. Con i suoi progetti ebbe modo di influenzare decisamente la cultura architettonica siciliana, in particolare con gli edifici per l'Orto botanico di Palermo fondato in quegli anni fuori dalle mura cittadine, adiacente alla Villa del Popolo, il primo giardino pubblico della citt\u00e0, oggi conosciuto come Villa Giulia.\nIl diario che tenne in quegli anni permette di leggere al meglio la realt\u00e0 culturale della Sicilia di quegli anni.\nLasci\u00f2 definitivamente la Sicilia nel 1793 via mare per Livorno, a causa dello stato di belligeranza tra i regni di Sicilia e Napoli e la Francia.\nViaggiando ancora per l'Europa ritorno a Parigi nel 1795, dopo che il periodo del Terrore era ormai trascorso.\nNel 1801 ritorn\u00f2 in Italia, come commissario della Repubblica, incaricato dell'acquisizione di oggetti d'arte; a Roma acquist\u00f2 tra l'altro la Pallade di Velletri e la collezione di sculture di palazzo Giustiniani.\nDoufourny fu anche un grande collezionista privato di pitture e stampe, ma soprattutto di antichit\u00e0, sculture ed in particolar modo elementi e frammenti architettonici e calchi degli stessi che poi utilizz\u00f2 nella sua attivit\u00e0 d'insegnante dell'accademia.\nRitornato in Francia, l'architetto ebbe un ruolo considerevole nell'ambiente artistico parigino, ricopr\u00ec importanti cariche e fu membro dell'Acad\u00e9mie des beaux-arts e dell'Institut de France, conservatore del Louvre (che contribu\u00ec a potenziare ed organizzare) e successe al maestro Le Roy come professore di teoria dell'architettura all'Ecole des Beaux Arts, a cui don\u00f2 la sua collezione privata di antichit\u00e0 (oggi al Louvre), la quale, insieme a calchi e ad una collezione di modellini di architettura, fu esposta in una \"Galerie d'architecture compose\u00e9\", allora unica in Europa e primo esempio conosciuto di museo d'architettura.\nProgett\u00f2 di pubblicare una grande opera sull'architettura antica e moderna della Sicilia che non fu mai compiuta; di essa resta una parte dei manoscritti presso la Biblioteca Nazionale di Parigi.\nI materiali lasciati che comprendono una gran mole di disegni (molti del disegnatore Pierre Felix), rivelano un insolito interesse non solo per le vestigia dell'architettura greca, ma anche una inconsueta attenzione per l'architettura del periodo normanno ed addirittura per l'architettura vernacolare, anticipando in qualche modo il gusto eclettico che avrebbe dominato nell'Ottocento. Tale apertura intellettuale, che si ritrova anche nella sua attivit\u00e0 didattica, \u00e8 dovuta forse all'amicizia con il teorico Jean Baptiste Seroux d'Agincourt, precursore di un approccio storico o storicista alla disciplina architettonica.\nA proposito dell'eclettismo di Dufouny va ricordato come nel suo diario, egli stesso descrive un suo progetto per una casa quadrata, in stile \"arabo\", con archi ogivali, da costruire a Napoli per l'abate Vella.\nNello stesso periodo l'amico Marvuglia costruisce un padiglione in stile \"cinese\" nel parco della Favorita evidenziando come uno dei caratteri del neoclassicismo siciliano, sia, in effetti, un precoce eclettismo.\nL'orto botanico di Palermo.\nProgett\u00f2 l'edificio principale dell'Orto botanico di Palermo, chiamato \"Gymnasium\", che ospitava in origine anche la scuola di botanica, l\"'Herbarium\", la Biblioteca e la dimora del Direttore; iniziato nel 1789 e terminato nel 1795, posto di fronte all'entrata e concepito con un pronao centrale tetrastile, come anche quello posteriore volto verso il giardino, che ne fa un precoce esempio dello stile neogreco per l'uso \"archeologico\" dell'ordine dorico con poderose colonne ed una grande trabeazione. Tuttavia, nell'edificio il rigore classicista \u00e8 contraddetto da inserzioni non propriamente greche come le due sfingi poste ai lati della scalinata.\nUn recente restauro ha riportato alla luce il policromatismo degli intonaci, un uso precoce nel panorama europeo, dovuto all'osservazione diretta di Dufourny dei resti di stucco colorato ancora presenti all'epoca a Selinunte. Affiancano il volume quadrato del \"Gymnasium\" due edifici minori disposti simmetricamente. Essi sono ancora chiamati \"Calidarium\" e \"Tepidarium\" perch\u00e9 in origine ospitavano piante dei climi caldi e temperati. \nL'opera, nonostante il suo aspetto molto \"archeologico\", risulta in effetti essere una reinterpretazione di temi palladiani, dall'impianto quadrato al disegno dei fronti, alla cupola centrale. In effetti Dufourny era un fervente ammiratore dell'opera del Palladio, considerato paradigma di perfezione. Il progetto di Dufourny, soprattutto dopo la definitiva partenza dell'architetto francese, fu seguito in cantiere da Giuseppe Venanzio Marvuglia, Domenico Marabitti e Pietro Trombetta. A Dufourny si deve anche l'impianto della porzione pi\u00f9 antica dell'Orto, diviso in quattro grandi settori rettangolari, separati da due viali ortogonali. L'Orto botanico ampliato in varie riprese fino all'attuale estensione di 10 ettari.\nAltre opere.\nPartecip\u00f2 anche al progetto per l'Osservatorio astronomico diretto dal famoso astronomo Piazzi. L'osservatorio fu realizzato in ampliamento al Palazzo Reale. Dufourny subentr\u00f2 ad altri nel 1791, curando oltre agli aspetti architettonici, oggi profondamente trasformatati, anche gli arredi, oggetto di un recente restauro.\nNumerosi progetti, previsti anche per Catania, non furono realizzati."}
{"id": "2455744", "revid": "466539", "url": "https://it.wikipedia.org/wiki?curid=2455744", "title": "Fame (romanzo)", "text": "Fame (in norvegese: \"Sult\") \u00e8 un romanzo del premio Nobel Knut Hamsun.\nPubblicato nel 1890, \u00e8 il libro con il quale l'autore norvegese riesce ad ottenere fama internazionale. Il romanzo \u00e8 suddiviso in quattro parti, e il lasso di tempo narrato corrisponde a due stagioni, l'autunno e l'inverno (nell'ultima parte della storia). Tradotto in 47 lingue, in Italia il libro \u00e8 apparso nel 1921, nella traduzione di Federigo Verdinois, alla quale seguirono numerose altre traduzioni.\nTrama.\nLa vicenda si svolge ad Oslo, nei tempi in cui era ancora chiamata \"Christiania\", e narra di uno scrittore il quale, nonostante le illusorie speranze via via fiaccate da cocenti delusioni, vive in condizioni estreme, a tal punto da venir gettato fuori dalla pensione in cui vive, ormai incapace di pagare la pigione, e comincia cos\u00ec a vagabondare, ridotto totalmente sul lastrico. Comincia a trascorrere dei periodi in cui \u00e8 costantemente dilaniato dalla fame, arrivando a veri e propri deliri da inedia.\nLo scrittore sfiora pi\u00f9 volte la pazzia. Alcune volte arriva sul punto di morire, biasimando Dio per il suo destino. Questo stato di cose viene interrotto quando riesce a guadagnare qualche corona da un suo articolo, sebbene non bastino per lungo tempo. Durante i suoi vagabondaggi per le vie della citt\u00e0 incontra diversi personaggi, pi\u00f9 o meno bizzarri; tra questi spicca Ylajali, una giovane donna con la quale instaura un rapporto sentimentale.\nNella quarta e ultima parte del romanzo egli si stabilisce in una locanda dalla quale viene scacciato dopo non aver pagato l'affitto per molto tempo. Afflitto e ormai senza speranza, si reca al porto. Qui riesce ad ottenere un lavoro su un mercantile russo e, lasciando Christiania, si conclude temporaneamente la sua lotta contro la fame. Fame che, metaforicamente, \u00e8 fame di vita. \nVersioni cinematografiche.\nSono stati realizzati due film basati sul romanzo di Knut Hamsun:"}
{"id": "2455745", "revid": "337480", "url": "https://it.wikipedia.org/wiki?curid=2455745", "title": "Mariel boatlift", "text": ""}
{"id": "2455754", "revid": "1784938", "url": "https://it.wikipedia.org/wiki?curid=2455754", "title": "Armando Pizzinato", "text": "Biografia.\nA vent'anni Armando Pizzinato si iscrive all'Accademia di Belle Arti di Venezia e segue i corsi di Virgilio Guidi fino al 1934.\nLa \"Galleria del Milione\" (Milano), centro delle avanguardie internazionali e italiane, seleziona Pizzinato tra le nuove proposte. La galleria milanese promosse anche Cagli, Guttuso, Afro, Deluigi e altri ancora; Pizzinato vi esporr\u00e0 nel 1933. Nel 1936, con una borsa di studio, si trasferisce a Roma dove viene ospitato per un periodo dallo scultore Aurelio De Felice prima e da Guttuso poi. In questi anni entra in contatto con molti esponenti della Scuola romana e inizia una ricerca stilistica e coloristica affine a tale scuola pur non aderendovi. Il Premio Bergamo del 1940 (con Giulio Carlo Argan alla presidenza della giuria) premi\u00f2 Guttuso e Mafai e segnal\u00f2 Pizzinato e Galvano.\nAllo scoppio della seconda guerra mondiale, lascia Roma e torna a Venezia. Qui frequenta Arturo Martini, Carlo Scarpa, Alberto Viani, Giuseppe Cesetti, Giuseppe Santomaso, Afro Basaldella, Dino Basaldella, Giulio Turcato ed Emilio Vedova. Nell'ambiente culturale veneziano di opposizione alla guerra e al fascismo conoscer\u00e0 Zaira, sua futura moglie. Sempre a Venezia, nel 1941 Pizzinato tiene la sua prima personale (cui partecipa anche Viani con la scultura \"L'acrobata\"); poco dopo inizier\u00e0 un periodo di interruzione dell'attivit\u00e0 artistica che durer\u00e0 fino al 1945. Nel 1945 Venezia \u00e8 di nuovo libera. In quello stesso anno nasce \"L'Arco\", associazione culturale giovanile di sinistra che si occupava di teatro, poesia, musica e arti figurative fondata da Ferruccio Bortoluzzi, Gino Rizzardini, Mischa Scandella; vi si aggiungeranno successivamente Renzo Ferraguzzi, Gastone Geron, Luigi Ferrante, Giovanni Poli e Giorgio Zecchi. Pizzinato riprende a dipingere, con molta energia e alla ricerca di nuovi linguaggi.\nPizzinato e Vedova raccolgono grandi consensi da pubblico e critica con la mostra \u201cTempere partigiane\u201d del 1946, presso la Galleria de L'Arco. Questa esposizione viene notata da Giuseppe Marchiori e Renato Birolli (uno degli esponenti di \"Corrente\", giunto a Venezia nell'aprile di quell'anno). Il clima culturale veneziano era lo scenario in cui svilupparono, nell'agosto 1946, la prima formulazione della Nuova Secessione Artistica Italiana, in opposizione al Novecento. In autunno la Secessione era gi\u00e0 diventata \"Fronte Nuovo delle Arti\", esperienza che vide la partecipazione attiva di Pizzinato fino allo scioglimento del gruppo.\nNel febbraio del 1947 a Torino si tiene la mostra premio \u201cArte Italiana d'Oggi\u201d e il primo posto per la pittura \u00e8 assegnato a Pizzinato. Ancora nel 1947, partecipa alla prima mostra degli artisti veneziani del Fronte (Pizzinato, Santomaso, Vedova, Viani; alla Galleria de L'Arco) e alla prima mostra del Fronte, con tutti gli artisti appartenenti (Galleria della Spiga, Milano, giugno-luglio).\nIl 1948 \u00e8 l'anno della prima Biennale veneziana del dopoguerra: vi partecipa l'intero Fronte in due sale dedicate, riscuotendo un enorme successo. Un quadro di Pizzinato (\u201cPrimo maggio\u201d) \u00e8 acquistato da Peggy Guggenheim (attualmente \u00e8 al MOMA di New York), l'altro (\u201cI difensori delle fabbriche\u201d) dal Museo Ca' Pesaro.\nLa \u201cRassegna di pittura italiana contemporanea\u201d al Museo Correr (ottobre 1949) seleziona un'opera di Pizzinato per la partecipazione ad una mostra internazionale di arte contemporanea al Carnegie Museum of Art di Pittsburgh. Il Fronte Nuovo delle Arti si scioglie ufficialmente il 3 marzo 1950. Nel 1952 vince il premio della citt\u00e0 di Sestri Levante con l'opera \"Paesaggio di Sestri Levante\", propriet\u00e0 del Comune ora conservata al MuSel. Nel 1953 vince un \"premio acquisto\" alla prima edizione del Premio Spoleto. Pizzinato aderisce in maniera radicale al realismo sociale, e nei primi anni Sessanta realizza opere e pareti con maggiori richiami alla figurazione rispetto al suo precedente linguaggio dalle influenze costruttiviste. Dalla met\u00e0 degli anni Sessanta in poi, in seguito a vicende personali (come la morte della moglie Zaira), la sua tecnica pittorica e la sua tavolozza si evolvono ulteriormente. Il richiamo all'astrazione \u00e8 maggiore, e le nuove opere sono caratterizzate da una dimensione lirica, emozionale e non oggettiva.\nArmando Pizzinato morir\u00e0 a Venezia nel 2004, all'et\u00e0 di 93 anni. \u00c8 sepolto al cimitero monumentale di San Michele.\nRicerca artistica.\nPizzinato visse da vicino l'esperienza della seconda guerra mondiale. Egli (e come lui la generazione di artisti cui apparteneva) sentiva il bisogno di trovare un linguaggio nuovo, essenziale, comunicativo e distante dallo spontaneismo e dalla retorica, lasciando da parte \u201ctutto quello che \u00e8 compiacenza al gusto, quello che \u00e8 decadente e raffinato\u201d. Nel 1946 ader\u00ec al Fronte nuovo delle arti, e rimase legato al movimento dalla nascita alla fine (nel 1950).\nI suoi quadri di quel periodo rielaboravano il postcubismo del dopo-Guernica e il futurismo russo (di Majakovskij, ad esempio), per approdare a strutture dinamiche ai confini dell'astrazione, in cui il colore timbrico assumeva dei significati espressionisti. Tra le opere pi\u00f9 significative di questo periodo, si possono citare \u201cSuonatori ambulanti\u201d, \u201cCanale della Giudecca\u201d, \u201cDragamine e faro\u201d e \u201cPrimo maggio\u201d.\n\u201cPrimo maggio\u201d fu l'unico quadro dei frontisti acquistato da Peggy Guggenheim alla Biennale veneziana del 1948. Tuttavia Pizzinato non era interessato al riconoscimento borghese e, anzi, desiderava dipingere sulle pareti la vita della classe operaia. Questo attestato di stima e successo lo port\u00f2 a riflettere sugli aspetti comunicativi della sua arte, che sentiva minacciata dall'inclusione nella maniera della non-figurazione, e conferm\u00f2 in maniera ancora pi\u00f9 decisa la sua adesione al realismo sociale.\nNegli anni Sessanta la sua pittura cambi\u00f2 ancora. Nel 1963 muore la moglie Zaira; ne segu\u00ec un momento di stallo artistico ed espressivo dal quale usc\u00ec ulteriormente rinnovato, nel linguaggio e nell'energia. La rinascita si esprime nel cosiddetto periodo dei \u201cGiardini di Zaira\u201d, una serie di opere dal neonaturalismo sperimentale. Secondo un suo scritto: \u201cEravamo in giardino [lui e l'amico Mazzariol], la natura non sente tristezza, nulla incide sullo scorrere delle stagioni, e la primavera aveva dei colori meravigliosi. Tutto brillava della luce che invade le piante quando si liberano del torpore dell'inverno, mi accorsi improvvisamente che stavo assistendo a uno spettacolo meraviglioso.\u201d\nPizzinato mette da parte il rosso, simbolo della vita e delle lotte passate, e utilizza principalmente gli azzurri, i verdi, i viola e qualche colore chiaro per la luce. Sperimenta un lirismo lontano dalla figurazione, un astrattismo che esprime esperienze come la solitudine e il desiderio di un legame interiore con la natura. Intorno ai primi anni Settanta realizza le serie dei gabbiani, delle betulle e degli scorci veneziani. Come sempre nella sua carriera, Pizzinato dipingeva rielaborando le scosse suscitate dal soggetto pittorico e la memoria di queste, senza mai realizzare delle riproduzioni oggettive della natura."}
{"id": "2455756", "revid": "25193000", "url": "https://it.wikipedia.org/wiki?curid=2455756", "title": "Coprimozzo", "text": ""}
{"id": "2455759", "revid": "1005847", "url": "https://it.wikipedia.org/wiki?curid=2455759", "title": "Alexa Wolf", "text": "di orientamento femminista. \u00c8 soprattutto nota per aver realizzato nel 2000 il film documentario Shocking truth, critico nei confronti dell'industria della pornografia, soprattutto della pedopornografia. Il documentario \u00e8 stato presentato nel 2001 al Parlamento svedese in occasione di una discussione parlamentare sulla libert\u00e0 di espressione e la pornografia.\nLa Wolf \u00e8 anche nota in Svezia per aver partecipato a dei programmi televisivi per il ruolo che ricopre nelle attivit\u00e0 organizzate dall'associazione svedese Bellas v\u00e4nner."}
{"id": "2455760", "revid": "339392", "url": "https://it.wikipedia.org/wiki?curid=2455760", "title": "Regio Statuto", "text": ""}
{"id": "2455763", "revid": "319559", "url": "https://it.wikipedia.org/wiki?curid=2455763", "title": "Sebastian Cabot", "text": "Dalla moglie Kay, con cui \u00e8 stato sposato dal 1940 fino alla morte, ha avuto tre figli: Annette, Yvonne e Christopher.\nLa carriera.\nInizi\u00f2 la carriera cinematografia nel 1935 con il film \"Foreign Affaires\". Nel 1954 interpret\u00f2 il capofamiglia Capuleti nel \"Giulietta e Romeo\" di Renato Castellani, mentre nel 1960 fu lo scettico intellettuale Philip Hillyer, che non crede ai viaggi nel tempo, ne \"L'uomo che visse nel futuro\" di George Pal.\nIl passaggio alla televisione lo vide nei panni di Porthos nella serie \"I tre moschettieri\" (1955), ruolo che gi\u00e0 aveva ricoperto l'anno precedente sul grande schermo nel film \"I cavalieri della regina\" (1954) e che interpreter\u00e0 ancora nei film \"Le avventure dei tre moschettieri\" (1957) e \"La spada imbattibile\" (1957). Fu protagonista anche nel genere comico, interpretando - fra gli altri - il ruolo del Dr. Matson ne \"I sette magnifici Jerry\" (1965), al fianco di Jerry Lewis.\nMa il ruolo che lo rese noto al grande pubblico fu quello del maggiordomo Giles French nel telefilm \"Tre nipoti e un maggiordomo\", in onda tra il 1966 e il 1971. Successivamente fu anche doppiatore, ma la sua carriera fu interrotta da un secondo attacco apoplettico (il primo risalente a tre anni prima) che lo port\u00f2 alla morte nel 1977, a soli 59 anni.\nLe sue ceneri sono sepolte al Westwood Village Memorial Park Cemetery di Los Angeles, che ospita anche quelle di Brian Keith."}
{"id": "2455767", "revid": "228587", "url": "https://it.wikipedia.org/wiki?curid=2455767", "title": "Reinhard von Koenig-Fachsenfeld", "text": "Biografia.\nFin da giovane, Fachsenfeld si appassion\u00f2 al mondo dei motori e dell'aerodinamica. Quest'ultima disciplina era all'epoca oggetto di studio da parte di svariati ingegneri, ma riservati in via quasi esclusiva al mondo dell'aviazione. Terminato il \"gymnasium\" a Stoccarda, prese a frequentare l'Universit\u00e0 nella stessa citt\u00e0, nota per le sue discipline di tipo tecnico-ingegneristico.&lt;br&gt;\nIntraprese la carriera di pilota, sia motociclistico sia automobilistico, una carriera fatta di non pochi risultati di rilievo, come la vittoria del campionato tedesco ADAC 1924 nella classe \"250 cc\" con una Cotton e la vittoria alla Solitude-Rennstrecke del 1925, una gara motociclistica nella quale Fachsenfeld trionf\u00f2 nella categoria \"750 cc\" con una Norton. Durante questo periodo di gare riusc\u00ec talvolta a stabilire alcuni record di velocit\u00e0.&lt;br&gt;\nConclusasi questa lunga parentesi agonistica, Reinhard von Koenig-Fachsenfeld torn\u00f2 alla sua antica passione: l'aerodinamica. Il giovane venne stimolato in particolare dalla produzione dei dirigibili progettati dal conte Ferdinand von Zeppelin con l'aiuto di un genio della meccanica come Wilhelm Maybach.&lt;br&gt;\nReinhard von Koenig-Fachsenfeld si chiese perch\u00e9 non applicare tanto studio aeronautico anche alla produzione automobilistica e cominci\u00f2 a lavorare in quella direzione, facendo ricerche e mettendo in cantiere diversi progetti. Non tard\u00f2 molto a farsi notare dai vertici Daimler-Benz: nel 1932 realizz\u00f2 per la Casa tedesca una vettura assai aerodinamica, specie per i tempi, con carrozzeria a forma di siluro costruita sul telaio di una Mercedes-Benz SSKL. Tale vettura venne pilotata con successo da Manfred von Brauchitsch nel circuito dell'AVUS.&lt;br&gt;\nTra le altre creazioni di Fachsenfeld vi fu una carrozzeria molto profilata su base Maybach SW38, che la Fulda, nota azienda produttrice di pneumatici, contribu\u00ec a realizzare e che in seguito utilizz\u00f2 per i suoi esperimenti sui suoi pneumatici da produrre. In particolare, a titolo di curiosit\u00e0, realizz\u00f2 un particolare tipo di pneumatico ad alta velocit\u00e0 denominato \"Exelero\". Decenni pi\u00f9 tardi, quando il marchio \"Maybach\" venne resuscitato dal gruppo DaimlerChrysler la Fulda ricord\u00f2 l'antica esperienza con la prestigiosa Casa tedesca e commission\u00f2 ai vertici Maybach un prototipo ad altissime prestazioni per il collaudo dei suoi nuovi pneumatici. La Maybach, memore della felice collaborazione con la Fulda negli anni trenta, cre\u00f2 nuovamente una vettura ultraprofilata e per dare nuovo vigore al legame con la Casa tedesca di pneumatici, battezz\u00f2 la nuova vettura come Maybach Exelero."}
{"id": "2455769", "revid": "306856", "url": "https://it.wikipedia.org/wiki?curid=2455769", "title": "Vedetta Alta", "text": "La Vedetta Alta (2.627 - \"Hochwart\" in tedesco) \u00e8 una montagna delle Alpi della Val di Non nelle Alpi Retiche meridionali. Fa parte della Catena delle Maddalene. Si trova in Trentino-Alto Adige al confine tra le provincie di Trento e di Bolzano, esattamente tra la valle di Non e la val d'Ultimo.\n\u00c8 la vetta pi\u00f9 alta della sottovalle che sale a ovest di Proves. \nMorfologia.\nAnche Vedetta Alta, come tutta la catena delle Maddalene, \u00e8 principalmente composta da sfasciume di rocce e antiche frane attualmente ricoperte d'erba.\nDalla cima, che svetta tra l'arco di monti inferiori, si pu\u00f2 osservare la tipica conformazione del gruppo montuoso. Attorno si possono riconoscere in senso antiorario, da nord-est: Monte Cornicolo, Monte Cornicoletto, Cima Belmonte, Monte Korb e il Monte Ometto le cui pendici raggiungono proprio il paese di Proves.\nSalita alla vetta.\n\u00c8 una meta frequentata da molti turisti di tutte le abilit\u00e0. Generalmente si parte dal parcheggio prima delle gallerie di Proves e si passa per la Malga di Cloz, Malghetto di Cloz, per i ruderi della Malga Belmonte, si sale sulla cima del Monte Cornicoletto, del Monte Cornicolo, di Cima Belmonte, del Monte Korb per raggiungere infine la cima di Vedetta Alta. Scendendo per il centro della valle si conclude il giro ad anello passando per Malga Kessel e Malga di Rev\u00f3. \u00c8 comunque adatto a dei buoni escursionisti perch\u00e9 bisogna affrontare un dislivello di quasi 900 metri."}
{"id": "2455771", "revid": "24443", "url": "https://it.wikipedia.org/wiki?curid=2455771", "title": "Hochwart", "text": ""}
{"id": "2455772", "revid": "729019", "url": "https://it.wikipedia.org/wiki?curid=2455772", "title": "Metropolitana di Osaka", "text": "La \u00e8 la rete metropolitana a servizio della citt\u00e0 giapponese di Osaka. Ha uno sviluppo, al 2013 di 129,9\u00a0km e 125 stazioni lungo le sue 8 linee, ma sono presenti diverse integrazioni con altre linee ferroviarie verso le citt\u00e0 vicine (includendo queste, l'estensione \u00e8 di 153\u00a0km). Fino a Marzo 2018 era gestita dall'ufficio municipale dei trasporti di Osaka e da Aprile 2018 dalla nuova societ\u00e0 privata Osaka Metro.\nFra i 13 milioni di passeggeri giornalieri dell'area metropolitana di Osaka, la metropolitana di Osaka conta ogni giorno per circa 2,29 milioni di passeggeri. \nA differenza di altre linee metropolitane del Giappone, quella di Osaka utilizza per la maggior parte delle sue linee l'alimentazione a terza rotaia.\nLinee.\nAl momento la rete dispone di otto linee.\nMateriale rotabile.\nI treni della metropolitana di Osaka sono divisi in treni convenzionali (alimentati a terza rotaia o catenaria, per la linea Sakaisuji) e treni a motore lineare.\nProgetti futuri.\nSono previsti prolungamenti sulle linee 3, 5, 7 e 8 e la realizzazione delle nuove linee Shikitsu-Nagayoshi e linea Naniwasuji. Non sono al momento certe le date di completamento o avvio dei lavori.\nTariffe.\nLa metropolitana di Osaka ha tariffe incluse fra 200 yen e 350 yen per un singolo viaggio effettuato da un passeggero adulto e variano in base alla distanza percorsa. Sono presenti anche alcuni biglietti scontati. "}
{"id": "2455774", "revid": "287204", "url": "https://it.wikipedia.org/wiki?curid=2455774", "title": "Ossido rameoso", "text": "L'ossido rameoso \u00e8 l'ossido del rame a numero di ossidazione +1. In natura esiste come minerale noto con il nome di cuprite.\nA temperatura ambiente si presenta come un solido rosso-bruno inodore. \u00c8 un composto nocivo.\nPu\u00f2 essere ottenuto per riscaldamento dell'ossido rameico a 1200\u00a0\u00b0C.\nSenza l'utilizzo di calore \u00e8 ottenibile facendo reagire una soluzione acquosa di solfato di rame pentaidrato e alluminio solido."}
{"id": "2455776", "revid": "122999003", "url": "https://it.wikipedia.org/wiki?curid=2455776", "title": "Music for Men", "text": "Music for Men \u00e8 il quarto album del gruppo musicale statunitense Gossip. \u00c8 stato pubblicato il 19 giugno 2009 nei Paesi Bassi, il 22 giugno nel Regno Unito ed il 23 giugno negli Stati Uniti, in versione digitale."}
{"id": "2455777", "revid": "287204", "url": "https://it.wikipedia.org/wiki?curid=2455777", "title": "Formazione (stratigrafia)", "text": "Una formazione geologica (o semplicemente formazione) \u00e8 l'unit\u00e0 fondamentale della litostratigrafia. Essa consiste in un certo numero di strati rocciosi che presentano una litologia comparabile o caratteristiche simili tali da essere riconoscibili e che permettono di distinguere tali strati da altri adiacenti presenti superiormente, inferiormente e anche lateralmente. \nLe formazioni non sono definite in base allo spessore del livello roccioso, quest'ultimo anzi pu\u00f2 variare nettamente da una formazione all'altra, e neppure rigorosamente definite in base alla loro et\u00e0, ovvero una formazione geologica ha certamente una datazione di inizio deposizione ed una di fine deposizione, ma questa pu\u00f2 anche variare da localit\u00e0 a localit\u00e0 in funzione dell'evoluzione geologica di un'area e soprattutto non necessariamente tutte le rocce depostesi in un certo intervallo di tempo in una determinata regione devono essere attribuite alla medesima formazione.\nIl concetto di strati o superfici divisi formalmente \u00e8 al centro della disciplina geologica della stratigrafia. Una formazione pu\u00f2 essere divisa in membri e pi\u00f9 formazioni a loro volta sono organizzate in gruppi."}
{"id": "2455779", "revid": "76963", "url": "https://it.wikipedia.org/wiki?curid=2455779", "title": "Hidekatsu Shibata", "text": "\u00c8 noto principalmente per i ruoli di Mister X in \"L'Uomo Tigre\", del Barone Ashura in \"Mazinga Z\", Kenzo Kabuto in \"Grande Mazinga\", Count Mecha in \"Galaxy Express 999\", Hiruzen Sarutobi in \"Naruto\" e King Bradley in \"Fullmetal Alchemist\"."}
{"id": "2455780", "revid": "403478", "url": "https://it.wikipedia.org/wiki?curid=2455780", "title": "Formazione geologica", "text": ""}
{"id": "2455786", "revid": "287204", "url": "https://it.wikipedia.org/wiki?curid=2455786", "title": "The Platinum Collection (Franco Battiato)", "text": "The Platinum Collection \u00e8 una raccolta di successi del cantante italiano Franco Battiato, pubblicata nel 2004 dalla EMI. La raccolta \u00e8 composta da 3 CD, per un totale di 53 canzoni. La raccolta \u00e8 completata da un libretto di 23 pagine comprendente diverse immagini dell'artista, i testi delle canzoni e la discografia completa."}
{"id": "2455789", "revid": "1272592", "url": "https://it.wikipedia.org/wiki?curid=2455789", "title": "Marcello De Cecco", "text": "Biografia.\nLaureato in Giurisprudenza all'Universit\u00e0 di Parma, si \u00e8 successivamente laureato in economia all'Universit\u00e0 di Cambridge, dove ha poi conseguito un PhD ed un master of arts in economia. Ha contribuito a fondare la facolt\u00e0 di Scienze Economiche e Bancarie di Siena, dove ha insegnato tra il 1968 e il 1979. Ha successivamente insegnato all\u2019European University Institute (1979-1986) e all\u2019Universit\u00e0 di Roma La Sapienza (1986-2003). Dal 2003 \u00e8 stato ordinario di Storia della Finanza e della Moneta alla Scuola normale di Pisa, poi professore emerito fuori ruolo dal novembre 2009 e, dal 2011, anche docente alla LUISS \u201cGuido Carli\u201d di Roma. Ha ricoperto il ruolo di visiting professor negli atenei di Harvard, Oxford, Berkeley, e presso l\u2019\u00c9cole normale d\u2019administration di Parigi ed ha avuto affiliazioni con l\u2019Institute of Advanced Study di Princeton, il Wissenschaftkolleg zu Berlin e l\u2019Institute for New Economic Thinking.\nHa collaborato anche con numerose altre istituzioni, quali ad esempio l\u2019Ufficio ricerche storiche della Banca d\u2019Italia, l\u2019Ufficio studi del Fondo monetario internazionale, la Banca nazionale del Lavoro, e la Presidenza del Consiglio dei Ministri, nell\u2019ambito del consiglio dei consulenti economici. \u00c8 stato membro del consiglio di amministrazione di diversi istituti di credito. Attraverso la sua attivit\u00e0 di editorialista per La Repubblica e altre testate giornalistiche, ha condiviso generosamente la sua conoscenza e la sua visione del mondo con il pubblico pi\u00f9 ampio.\nLe sue attivit\u00e0 di ricerca hanno riguardato principalmente l\u2019intersezione fra teoria, politica e storia dei mercati monetari e finanziari, nonch\u00e9, in tempi pi\u00f9 recenti, l\u2019analisi della genesi e del funzionamento dei mercati..\nDe Cecco ha scritto di argomenti economici su diverse testate giornalistiche italiane (\"la Repubblica, Affari&amp;Finanza\").\nNel 2007 ha fatto parte del Comitato Promotore del Partito Democratico. \u00c8 stato insignito dall'Universit\u00e0 degli Studi \"Gabriele d'Annunzio\" dell'Ordine della Minerva."}
{"id": "2455790", "revid": "1318658", "url": "https://it.wikipedia.org/wiki?curid=2455790", "title": "Minneapolis Lakers 1948-1949", "text": "La stagione 1948-49 dei Minneapolis Lakers fu la 1\u00aa nella BAA per la franchigia.\nI Minneapolis Lakers arrivarono secondi nella \"Western Division\" con un record di 44-16. Nei play-off vinsero il primo turno con i Chicago Stags (2-0), la finale di division con i Rochester Royals (2-0), vincendo poi il titolo battendo i Washington Capitols nella finale BAA (4-2)."}
{"id": "2455791", "revid": "126257", "url": "https://it.wikipedia.org/wiki?curid=2455791", "title": "Maserati 200SI", "text": ""}
{"id": "2455795", "revid": "2091899", "url": "https://it.wikipedia.org/wiki?curid=2455795", "title": "Vallo di Wat", "text": "Il Vallo di Wat (in inglese \"Wat's Dyke\") \u00e8 un fossato lungo circa 40 miglia (64\u00a0km) al confine tra il Galles e l'Inghilterra. Si trova parallelo alla sezione settentrionale del Vallo di Offa.\nStoria.\nIl Vallo di Wat forse fu iniziato sotto Settimio Severo, secondo gli storici Blake e Lloyd, in occasione di una ribellione anti-romana delle trib\u00f9 celtiche degli Ordovici e Deceangli che rese insicura la Britannia occidentale vicino al forte romano di \"Deva\" (Chester) all'inizio del terzo secolo.\nIl Vallo fu abbandonato probabilmente con la successiva pacificazione dell'area, ma con il ritiro delle legioni romane nel 410 la situazione ridivenne instabile e venne conseguentemente ristrutturato e riutilizzato durante i quasi due secoli della Britannia postromana.\nRecenti studi portano a concludere che il Vallo di Offa segue in parte un tracciato fatto originariamente per il cosiddetto \"Wat's Dyke\".\nInfatti scavi eseguiti a Maes-y-Clawdd vicino all'attuale Oswestry hanno identificato i resti di un campeggio con fuoco e resti di ceramiche romano-britanniche, che sono state datate dal radiocarbonio con certezza tra il 411 ed il 561 (e centrati approssimativamente intorno al 446).\nQuesta evidenza conferma che il Vallo fu iniziato (o ristrutturato) probabilmente per difendere il regno postromano con capitale Viroconium (attuale Wroxeter), citt\u00e0 rimasta romana fino alla fine del sesto secolo e che era situata 12 miglia dal Vallo di Offa.\nIn altre parole -secondo l'accademico Hannaford- il Regno di Powys, originariamente centrato sui romano-britannici di Viroconium, fece il vallo attuale (con il nome Wat's Dyke e collegato probabilmente con il Wansdyke) per difendersi dai barbari invasori (sia Celtici che Germanici).\nLa costruzione completa del Wat's Dike fu portata a termine probabilmente dopo la Peste di Giustiniano che devast\u00f2 i Romano-britanni e fece cadere tutta la Britannia occidentale in mano agli Anglosassoni. \nGli anglosassoni, quando occuparono il territorio, lo chiamarono \"Wat\", in riferimento al loro Dio Odino (detto \"Waden\" in antico sassone).\nAlcuni studiosi pensano invece che il nome possa derivare dalla pronuncia in romano-britannico del latino \"Vetus\" (antico).\nCio\u00e8 il sincopato \"Vet\" \u00e8 diventato \"Wat\" nella pronuncia inglese, come chiaro riferimento al fatto che il Vallo era molto \"antico\" fin dai tempi del re Offa.\nIpotesi di un Vallo di Settimio Severo.\nGli storici Blake e Lloyd hanno avanzato l'ipotesi che il Vallo di Wat sia stato fatto originariamente come un terrapieno difensivo ai tempi di Settimio Severo.\nLa loro supposizione si basa sul fatto che alcuni autori latini ne parlano, specificamente Eutropio che scrisse nel suo \"Breviario\":\nInoltre affermano che sono state trovate a Maes-y-Clawdd (vicino a Viroconium) tracce archeologiche di accampamenti con fornaci e porcellane/mattonelle romane usate nella costruzione del terrapieno e databili anche a quel periodo.\nAlcuni critici, come Keith Matthews, hanno fatto notare che probabilmente il riferimento era alla ricostruzione del Vallo di Adriano che andava dal Mare del Nord al Mare d'Irlanda. Ma effettivamente le miglia sono maggiori per il Vallo di Adriano (120\u00a0km), mentre coincidono esattamente con quelle (190\u00a0km) del Vallo di Offa (che fu costruito probabilmente seguendo il tracciato di quello di Wat), per cui la quantit\u00e0 di queste miglia darebbe ragione all'ipotesi.\nResta il fatto delle porcellane/mattonelle databili all'epoca di Settimio Severo, ma che possono rifarsi anche ai tempi della Britannia postromana.\nInoltre non vi sono ricordi di sommosse celtiche violente nell'area ai tempi di Settimio Severo, anche se storicamente \u00e8 registrato che l'imperatore romano invi\u00f2 nel 197 il governatore Virius Lupus a pacificare la Britannia prima del suo arrivo nelle isole britanniche nel 207.\nDel resto \u00e8 archeologicamente accertato che il piccolo castrum \"Canovium\", vicino al settore nord del Vallo di Wat, fu distrutto dai Deceangli probabilmente nel 197-200 e questo fatto potrebbe essere un preciso indizio del perch\u00e9 fu creato in quegli anni il terrapieno del Vallo di Wat a difesa della fertile pianura britannica occidentale.\nAvendo poche truppe con cui opporsi ai ribelli britannici (tra cui i Meati, Deceangli ed Ordovici e temendo che si alleassero coi Caledoni), Virius Lupus fu costretto a scendere a patti con loro ed a comprare la pace, cos\u00ec da garantire la tranquillit\u00e0 lungo i confini della provincia di Britannia.\nQuesto governatore potrebbe avere fatto allora il terrapieno (contro i ribelli Ordovici e Deceangli) a supporto dei forti romani di Deva Victrix (Chester) (che in quegli anni fu completamente rinforzato) e Viroconium (Wroxeter) vicinissimi al Vallo di Wat.\nQuesto terrapieno, sempre secondo Blake e Lloyd, potrebbe essere servito anche a garantire le numerose ville e cittadine romane della Britannia romana occidentale da attacchi di trib\u00f9 delle montagne del Galles, mentre Settimio Severo tent\u00f2 la conquista di tutta la Scozia trasportandovi le legioni romane della Britannia (cio\u00e8 anche quella del castrum Deva Victrix). Una volta che il progetto di conquista della Scozia fall\u00ec e le legioni romane tornarono a sud del Vallo di Adriano, il terrapieno fu ritenuto non pi\u00f9 necessario e quindi potrebbe essere finito in disuso e dimenticato fino ai tempi della Britannia postromana.\nResta infine il fatto che il Vallo di Wat \u00e8 stato costruito con una metodologia ed organizzazione militare tipicamente romana (e probabilmente di epoca tardo imperiale, cio\u00e8 dei tempi di Settimio Severo), mentre il Vallo di Offa fu fatto usando diversi gruppi di costruzione (probabilmente civili locali senza troppa conoscenza in costruzione di terrapieni, che pagarono cos\u00ec il loro tributo al re Offa di Mercia nell'ottavo secolo)."}
{"id": "2455796", "revid": "767487", "url": "https://it.wikipedia.org/wiki?curid=2455796", "title": "Jack Dwan", "text": ""}
{"id": "2455797", "revid": "599013", "url": "https://it.wikipedia.org/wiki?curid=2455797", "title": "Donnie Forman", "text": ""}
{"id": "2455798", "revid": "124123", "url": "https://it.wikipedia.org/wiki?curid=2455798", "title": "Lee Mavers", "text": "Mavers \u00e8 autore dei testi, cantante e chitarrista ritmico di questa band, che divenne nota soprattutto per la \"hit\" \"There She Goes\" nei tardi anni ottanta. \u00c8 una figura influente ed eccentrica nel panorama rock and roll inglese, essendo stato citato da artisti come Oasis, Travis, Pete Doherty e Paul Weller come uno dei cantanti che pi\u00f9 li hanno ispirati."}
{"id": "2455801", "revid": "767487", "url": "https://it.wikipedia.org/wiki?curid=2455801", "title": "Stanley Huang", "text": " \nCarriera.\nCresciuto in California, Stanley Huang debutta nella boy band L.A. Boyz insieme al fratello maggiore, Jeff ed al cugino Steven Lin.\nDopo che il gruppo si sciolse, Huang inizi\u00f2 la propria carriera da solista, debuttado nel 2000 con l'album \"Your Side\", a cui ne seguiranno altre cinque sino al 2004. I pi\u00f9 importanti sono senz'altro \"Circus Monkey\" (2001) e \"Shades of My Mind\" (2004). Quest'ultimo ha ottenuto numerose nomination al sedicesimo Golden Melody Award, la versione di Taiwan dei Grammy Award. Alla fine Huang ha vinto il riconoscimento come miglior artista maschile mandopop. Nel corso della sua carriera, Huang ha collaborato con numerosi artisti come Elva Hsiao, Rene Liu e Jolin Tsai. Inoltre Huang \u00e8 anche l'autore ed il produttore dei brani dei Machi il gruppo hip hop di suo fratello.\nOltre alla musica, Huang ha partecipato come attore al provocatorio film \"Twenty Something Taipei\" (\u53f0\u5317\u665a9\u671d5\u96fb\u5f71\u539f\u8072\u5927\u789f), relativo alla scena dei club di Taiwan. Nel 1995 Stanley Huang aveva partecipato, insieme ai L.A. Boyz ad un video intitolato \"Modern Republic\". Huang ha inoltre pubblicato un libro, \"Between Stanley\", che racconta il suo essere \"in bilico\" fra due mondi, Los Angeles e Taipei."}
{"id": "2455805", "revid": "300067", "url": "https://it.wikipedia.org/wiki?curid=2455805", "title": "Mike Bloom", "text": ""}
{"id": "2455809", "revid": "1543377", "url": "https://it.wikipedia.org/wiki?curid=2455809", "title": "Hardan al-Tikriti", "text": "Hard\u0101n \u02bfAbd al-Ghaff\u0101r al-Tikr\u012bt\u012b () \u00e8 stato un maresciallo dell'Aria dell'Aeronautica Militare Irachena, equivalente al grado di Tenente Generale nell'esercito, \u00c8 stato poi ministro iracheno della Difesa, vice Primo ministro dell'Iraq e infine Ambasciatore in Svezia. Fu assassinato da Saddam Hussein, allora vice Presidente del Consiglio del Comando della Rivoluzione irachena.\nGiovent\u00f9.\nHard\u0101n nacque nel 1925 a Tikrit. Suo padre era un ufficiale di polizia arabo sunnita e componente della trib\u00f9 degli al-Shiy\u0101sha.\nAeronautica e \"Ba\u02bfth\".\nCome ufficiale dell'Aeronautica Militare Irachena, fu addestrato al volo nell'Accademia Militare di Baghdad. Nel 1961, Hard\u0101n ader\u00ec al \"Ba\u02bfth\" e svolse un ruolo-chiave sia nel colpo di Stato del 1963 sia in quello del 1968 in Iraq.\nNel 1963, Hard\u0101n fu comandante della base aerea vicino Mosul. L'8 marzo 1963, mentre il partito \"Ba\u02bfth\" combatteva per assumere il controllo della Siria, Hard\u0101n ordin\u00f2 un attacco aereo sulla parte della base aerea siriana di Aleppo che era nelle mani dei sostenitori del vecchio governo. Tuttavia, mentre l'attacco aereo era in atto, i ba'thisti siriani assunsero il controllo della base e l'attacco iracheno fu annullato.\nDurante il periodo in cui nel 1963 i ba'thisti avevano il potere in Iraq, Hard\u0101n fu nominato comandante dell'intera Aeronautica Militare. Quando per\u00f2 il Presidente \u02bfAbd al-Sal\u0101m \u02bf\u0100rif perse l'appoggio del \"Ba\u02bfth\" alla fine del 1963, Hard\u0101n lasci\u00f2 il suo incarico per essere il nuovo ministro della Difesa: posto che conserv\u00f2 dal novembre del 1963 al marzo del 1964.\nRuolo nel colpo di Stato del 1968.\nDurante il colpo di Stato del 1968, alle prime ore del 17 luglio 1968, Hard\u0101n telefon\u00f2 al Primo ministro in carica, \u02bfAbd al-Rahm\u0101n \u02bf\u0100rif per informarlo che era stato rimosso dall'incarico. Hardan poi scort\u00f2 Arif all'aeroporto da cui il Primo Ministro deposto dovette partire per l'esilio.\nMinistro della Difesa (1968 - 1970).\nHard\u0101n fu nuovamente nominato ministro della Difesa l'indomani del riuscito colpo di Stato del 1968. Durante il periodo in cui fu ministro, Hard\u0101n fu il punto di riferimento per l'aiuto militare che l'Unione Sovietica garant\u00ec massicciamente all'Iraq.\nCaduta e assassinio.\nIl 15 ottobre 1970, a seguito di una lotta di potere con Ahmad Hasan al-Bakr e Sadd\u0101m, Hard\u0101n fu allontanato dalla sua funzione ministeriale e governativa (era vice Primo ministro dell'Iraq). Fu anche forzato alle dimissioni dal Consiglio del Comando della Rivoluzione. Dopo un periodo di esilio a Londra, Hard\u0101n fu nominato ambasciatore iracheno in Svezia. Tuttavia Hard\u0101n non voleva restare lontano dalla vita politica e viaggi\u00f2 verso il Kuwait dove tent\u00f2 di organizzare un colpo di Stato contro Ahmad Hasan al-Bakr e Sadd\u0101m Hussain. Il 30 marzo 1971, Hard\u0101n fu assassinato per ordine di Sadd\u0101m Hussein in Kuwait."}
{"id": "2455811", "revid": "22475", "url": "https://it.wikipedia.org/wiki?curid=2455811", "title": "Peabody Award", "text": "Il George Foster Peabody Award (\"Premio Peabody\") \u00e8 un premio annuale ed internazionale per eccellenze nelle trasmissioni radiofoniche e televisive.\nStoria.\nLa prima premiazione ebbe luogo nel 1941 per i programmi dell'anno precedente. I Premi Peabody sono tra i pi\u00f9 antichi riconoscimenti nei mezzi di comunicazione elettronici. \nLambdin Kay, allora direttore del servizio pubblico per la stazione radiofonica WSB ad Atlanta, \u00e8 riconosciuto per aver creato il premio, dandogli il nome dell'imprenditore e filantropo George Foster Peabody, la cui fondazione don\u00f2 i fondi che resero possibile l'istituzione del premio. I premi vengono conferiti dal \"Henry W. Grady College of Journalism and Mass Communication\", college di giornalismo e altri media dell'Universit\u00e0 della Georgia.\nI Peabody Award onorano la distinzione ed il successo negli Stati Uniti nei settori dei programmi di informazione radiofonica e televisiva, realizzazione di film e documentari televisivi, programmi educativi per adolescenti ed intrattenimento.\nI Peabody Award furono originariamente solo per la radio ma, nel 1948, furono introdotti i premi per la televisione. Alla fine degli anni novanta vennero aggiunte nuove categorie per materiale distribuito via Internet. I materiali creati esclusivamente per il rilascio in spettacoli teatrali non sono ammessi.\nCategorie.\nI programmi premiati sono suddivisi in sette categorie: "}
{"id": "2455812", "revid": "458786", "url": "https://it.wikipedia.org/wiki?curid=2455812", "title": "Ricardinho", "text": ""}
{"id": "2455813", "revid": "767487", "url": "https://it.wikipedia.org/wiki?curid=2455813", "title": "Herm Schaefer", "text": ""}
{"id": "2455820", "revid": "131358", "url": "https://it.wikipedia.org/wiki?curid=2455820", "title": "Malm\u00f6 FF", "text": ""}
{"id": "2455821", "revid": "287204", "url": "https://it.wikipedia.org/wiki?curid=2455821", "title": "Rochester Royals 1948-1949", "text": "La stagione 1948-49 dei Rochester Royals fu la 1\u00aa nella BAA (dalla stagione seguente NBA) per la franchigia.\nI Rochester Royals vinsero la \"Western Division\" con un record di 45-15. Nei play-off vinsero nel primo turno con i St. Louis Bombers (2-0), perdendo poi nella finale della Western Division con i Minneapolis Lakers (2-0)."}
{"id": "2455830", "revid": "599013", "url": "https://it.wikipedia.org/wiki?curid=2455830", "title": "Fran Curran", "text": ""}
{"id": "2455831", "revid": "124322570", "url": "https://it.wikipedia.org/wiki?curid=2455831", "title": "Amore tra le rovine", "text": "Amore tra le rovine (\"Love Among the Ruins\") \u00e8 un film per la TV del 1975 diretto da George Cukor.\nIl film rappresenta il debutto in televisione di Cukor a 76 anni.\nTrama.\nUna donna anziana, attrice di professione, viene denunciata dal fidanzato pi\u00f9 giovane perch\u00e9 rinuncia a sposarlo. Ella si rivolger\u00e0 ad un avvocato per difendersi dalle accuse; il fato vuole che quest'ultimo anni prima fosse invaghito di lei: il lungo tempo trascorso da quell'innamoramento non \u00e8 stato sufficiente a spegnere la fiamma dell'amore.\nRiconoscimenti.\n\"Amore tra le rovine\" vinse i seguenti premi all'edizione del 1975 degli Emmy: "}
{"id": "2455842", "revid": "767487", "url": "https://it.wikipedia.org/wiki?curid=2455842", "title": "Mandarin Mix-Up", "text": "Mandarin Mix-Up (o \"Madam Mix-up\") \u00e8 un cortometraggio muto del 1924 diretto da Scott Pembroke e prodotto da Joe Rock con Stan Laurel.\nIl cortometraggio fu distribuito il 30 agosto 1924.\nTrama.\nStan Laurel (nato in famiglia agiata) diventa asiatico in questa commedia di Joe Rock. Stan \u00e8 un bambino che viene adottato. All'inizio del film lo troviamo che gioca a palla sul suo seggiolone. Suo fratello maggiore \u00e8 per\u00f2 geloso delle attenzioni che il piccolo Stan riceve e per questo motivo lo rinchiude nel mucchio di panni sporchi che deve essere portata in una lavanderia a Chinatown. Il proprietario della lavanderia, per offrirgli aiuto, lo prende a lavorare con s\u00e9. \nCresciuto, in lavanderia si trover\u00e0 ad affrontare una gang. Con una serie di espedienti sconfigger\u00e0 chi mette in pericolo la sua vita e poi sposer\u00e0 Lili, una ragazza cinese. Alla fine i suoi veri genitori lo ritroveranno e lui scoprir\u00e0 di essere ricco.\nDistribuzione.\nDistribuito dalla Selznick Distributing Corporation, il film - un cortometraggio di venti minuti in due bobine - usc\u00ec nelle sale statunitensi il 30 agosto 1924. In Francia, venne ribattezzato con il titolo \"Chinoiseries\"."}
{"id": "2455843", "revid": "767487", "url": "https://it.wikipedia.org/wiki?curid=2455843", "title": "Les Harrison (allenatore di pallacanestro)", "text": "\u00c8 membro del Naismith Memorial Basketball Hall of Fame dal 1980 in qualit\u00e0 di contributore."}
{"id": "2455847", "revid": "287204", "url": "https://it.wikipedia.org/wiki?curid=2455847", "title": "Les Harrison", "text": ""}
{"id": "2455849", "revid": "111433", "url": "https://it.wikipedia.org/wiki?curid=2455849", "title": "Antoine Kremer", "text": "Formazione.\nConsegue nel 1976 presso l'ENITEF una laurea in Ingegneria delle Tecniche Forestali e nel 1992 un dottorato in Genetica quantitativa nonch\u00e9 l'abilitazione a dirigere delle Ricerche. Nel 2003 diventa direttore dell'Unit\u00e0 Biodiversit\u00e0, geni ed ecosistemi dell'INRA-Universit\u00e0 di Bordeaux I.\nRicerca.\nNel quadro del progetto europeo FAIROAK, Antoine Kremer si \u00e8 distinto per l'importanza e l'originalit\u00e0 dei suoi lavori scientifici vertenti sulla diversit\u00e0 genetica e sulla ricostruzione della dinamica della \"ricolonizzazione\" delle querce d'Europa (Quercus robur e Quercus petraea) dalla fine dell'ultima Era glaciale 18000 anni fa ad oggi e tramite il campionamento sistematico di 2600 foreste di tutta Europa ha potuto realizzare una Banca dati dell'impronta genetica delle querce europee.\nRiconoscimenti.\nRiceve il 28 settembre 2006 da re Carlo XVI Gustavo di Svezia l'ambito premio Marcus Wallenberg."}
{"id": "2455850", "revid": "1982", "url": "https://it.wikipedia.org/wiki?curid=2455850", "title": "Italiani residenti all'estero", "text": ""}
{"id": "2455855", "revid": "767487", "url": "https://it.wikipedia.org/wiki?curid=2455855", "title": "Andrew Levane", "text": ""}
{"id": "2455863", "revid": "465169", "url": "https://it.wikipedia.org/wiki?curid=2455863", "title": "Gran City Pop", "text": "Gran City Pop \u00e8 il nono album in studio dalla cantante messicana Paulina Rubio, pubblicato il 23 giugno 2009 su etichetta discografica Universal Music. L'album era atteso dopo l'estate del 2008 e debutta in Messico, in Colombia e nell'America centrale al primo posto delle classifiche di vendita ancor prima di lanciare il primo singolo, e raggiunge il Billboard Hot Latin Songs. Appena una settimana dopo la pubblicazione, l'album ottiene il disco di platino negli Stati Uniti e Porto Rico, e quello d'oro in Messico. L'album vende pi\u00f9 di trecentomila copie in tutto il mondo.\nPromozione.\nPer la promozione del disco la cantante ha tenuto un concerto privato l'11 maggio 2009 al Gotham Hall nella citt\u00e0 di New York. Il concerto \u00e8 stato presentato da Univision Radio.\nDurante il suo soggiorno a New York, ha visitato l'MTV Tr3s Studios, ha registrato lo show ESL, e ai fan ha presentato il singolo \"Causa y efecto\". La performance \u00e8 stata trasmessa il 14 maggio.\nLa Rubio apparve a Los Premios MTV Latinoam\u00e9rica 2009 il 15 ottobre cantando insieme a Cobra Starship il singolo \"Good Girls Go Bad\" e \"Ni rosas ni juguetes\". Shere era l'interprete femminile con pi\u00f9 candidature: Video dell'anno, Migliore Artista, Migliore Artista Pop, e Migliore Artista Solista dell'anno, vincendo come Migliore Solista. Rubio e Cobra Starship hanno vinto un MTV Awards per \"Migliore Performance\" battendo artisti come Shakira, Nelly Furtado, e Wisin y Yandel.\nIl 1\u00ba novembre, la Rubio ha eseguito \"Ni rosas ni juguetes\" nello show televisivo \"\u00a1Viva el sue\u00f1o!\", simile al reality show \"American Idol\".\nIl 12 novembre, partecipa ai Premios Telehit 2009 che si svolgono in Messico.\nSingoli estratti.\n\"Causa y efecto\" \u00e8 il primo singolo estratto da \"Gran City Pop\" ed \u00e8 stato presentato in anteprima alla radio negli Stati Uniti il 30 marzo e il 1\u00ba aprile in tutto il mondo. Il video del singolo \u00e8 stato trasmesso il 6 maggio da Universal Music Espa\u00f1a. Prima di pubblicare l'album, il singolo ha debuttato al primo posto negli US Billboard Hot Latin Songs.\n\"Ni rosas ni juguetes\" \u00e8 stato pubblicato come secondo singolo. Il video \u00e8 stato diretto da Jessy Terrero il 26 agosto a New York; il singolo ha raggiunto la posizione 19 nella Hot Latin Songs e la 9 in Latin Pop Songs.\n\"Algo de ti\" \u00e8 il terzo singolo pubblicato nel 2010. Il video \u00e8 stato girato a Miami. La cantante si presenta con questo singolo insieme a Wycelf nei Billboard Latin American 2010."}
{"id": "2455867", "revid": "1543377", "url": "https://it.wikipedia.org/wiki?curid=2455867", "title": "Pietro Mongini", "text": "Biografia.\nPietro Mongini nacque il 26 maggio 1806 a Soriso: il padre era sindaco del piccolo comune che sorge sui colli prospicienti il lago d'Orta. Fu ordinato sacerdote nel 1828 e l'anno dopo diveniva parroco di Oggebbio, altro piccolo paese che si affaccia sul lago Maggiore. Le aspirazioni risorgimentali e il clima moderatamente liberale che si stava affermando nel Regno sabaudo lo coinvolsero tanto che nel 1858 pubblicava a Torino il libretto \"Progetto di una societ\u00e0 di parrochi\" [sic] \"per mutuo soccorso\", con il quale intendeva promuovere forme di solidariet\u00e0 nei confronti di quei parroci che, a causa delle loro idee, avessero subito una qualche forma di persecuzione da parte delle superiori autorit\u00e0 ecclesiastiche.\nCon l'accentuarsi delle polemiche tra il Regno sabaudo e i circoli liberali da una parte, e lo Stato pontificio e le gerarchie cattoliche dall'altra, dovute soprattutto alle minacce contro la legittimit\u00e0 del potere temporale e alle iniziative di soppressione dei benefici ecclesiastici, anche don Mongini prese posizione. Nel 1860, quando ancora erano in corso le operazioni militari che porteranno alla fine del Regno delle Due Sicilie, pubblic\u00f2 anonimamente a Milano \"Il Pontefice e le armi temporali a difesa dello spirituale come pretende la Civilt\u00e0 Cattolica\", dichiarandosi \u2013 in risposta a un articolo della rivista dei Gesuiti \u2013 favorevole alla fine del potere temporale dei papi: \u00ab\u00e8 inevitabile la incompatibilit\u00e0 di un pontefice colle armi temporali per la difesa dell'indipendenza della sovranit\u00e0 spirituale\u00bb.\nDichiaratosi poi autore dell'opuscolo, il 25 settembre 1860 fu minacciato di scomunica dal vescovo di Novara, il marchese Giacomo Filippo Gentile, e invitato a ritrattare le \u00abproposizioni non solo offensive delle pie orecchie, ma evidentemente false, ereticali\u00bb.\nNel marzo del 1861, ormai costituito il Regno d'Italia, era stata intanto fondata a Milano quella \"Societ\u00e0 ecclesiastica\" da lui preconizzata, il cui animatore era il canonico Giovanni Battista Avignone, fondatore de \u00abIl Conciliatore\u00bb, un liberale in sospetto del vicario di Milano Carlo Caccia Dominioni, che infatti l'anno dopo, il 12 novembre 1862, impose lo scioglimento dell'associazione.\nDon Mongini rispose pubblicando il 4 luglio 1861 a Intra un secondo scritto, \"Apologia dell'opuscolo: il Pontefice e le armi temporali a difesa dello spirituale\", nel quale ribadiva le proprie tesi avverse a quel potere temporale che consentiva al papato di dotarsi un esercito con il quale fare \u00abmacello di figli da esso battezzati, sempre figli suoi ancorch\u00e9 fossero veramente ribelli\u00bb, e affermava il diritto di sostenere le proprie opinioni politiche, poich\u00e9 \u00abla Chiesa cattolica non fu, non \u00e8 e non sar\u00e0 mai un partito politico\u00bb. In agosto il vescovo sospese \"a divinis\" il parroco di Oggebbio, ma in realt\u00e0 il provvedimento era privo di legittimit\u00e0, poich\u00e9 il Concordato a suo tempo stabilito tra il Regno di Sardegna e la Santa Sede imponeva la contestuale approvazione - il cosiddetto \"exequatur\" - del provvedimento da parte del governo piemontese, ora italiano. Alla fine del 1861 i due scritti del Mongini venivano posti all'\"Indice dei libri proibiti\".\nIl Mongini, continuando a esercitare le proprie funzioni nella parrocchia di Oggebbio, rispose nel 1862 con un nuovo opuscolo, \"La cristiana procedura\", dedicato a Massimo d'Azeglio che gli aveva manifestato la propria solidariet\u00e0 durante uno dei suoi frequenti soggiorni nella villa posseduta nella vicina Cannero. Vi denunciava l'autoritarismo del Sant'Uffizio, definito \u00abistituzione disumana perch\u00e9 tirannica\u00bb, che pretendeva di \u00abviolare il segreto del cuore umano, libro immenso riservato al solo occhio di Dio\u00bb, che non si limitava a giudicare delle opinioni di fede, quanto di quelle riservate all'intimit\u00e0 della coscienza individuale. Quanto al papa, Mongini auspicava che egli si liberasse di ogni potere temporale per rendersi mediatore dei conflitti che agitavano gli Stati e propugnatore della pace universale fra i popoli.\nL'ostilit\u00e0 dello Chiesa verso la politica del Regno sabaudo che, dopo la battaglia di Castelfidardo, il 18 settembre 1860, si era annesso gran parte dello Stato pontificio - le Legazioni romagnole, le Marche e l'Umbria - aveva avuto a conseguenza una grave tensione tra il governo del neo-Regno italiano e le gerarchie cattoliche locali, accusate dal ministro di Grazia e Giustizia Miglietti di avversare \u00abil governo nazionale e le sue leggi [...] qualificate empie, inique, ostili alla religione e alla Chiesa\u00bb: in seguito a ci\u00f2, diversi vescovi erano stati espulsi dalle loro diocesi. Don Mongini difendeva i provvedimenti presi dal governo italiano:\n\"La cristiana procedura\" fu messa all'Indice il 10 settembre 1862 e l'anno dopo, il 3 giugno, il Sant'Uffizio decret\u00f2 che egli sarebbe stato scomunicato se entro due mesi non si fosse sottomesso all'autorit\u00e0 della Chiesa, rinnegando i propri scritti. Mongini rispose con una lettera indirizzata al papa, che rese pubblica facendola stampare, nella quale dichiarava di \u00abnon poter ritrarre senza mentire alla mia coscienza, e sentirmi traditore dell'altare e della patria. Dio mi scampi da tanto delitto\u00bb. In risposta a un appello di parroci del Verbano che lo invitavano alla conciliazione, rispose di considerarsi appartenente alla Chiesa, rivendicando per\u00f2 il suo diritto a esprimersi liberamente in termini politici \u00absopra Roma e l'Italia\u00bb, dichiarandosi convinto che \u00abil Signore ha gi\u00e0 scomunicato quella politica che entra nella Chiesa\u00bb. Alla fine, il 2 dicembre 1863 il Sant'Uffizio stabil\u00ec la scomunica \"vitando\" contro don Mongini, pubblicando il 16 dicembre successivo il decreto che fu affisso sulle porta della Basilica di San Pietro e del Palazzo della Cancelleria a Roma. Non appena la scomunica fu resa nota anche a Torino, per reazione, il 22 dicembre la \"Gazzetta Ufficiale\" del Regno d'Italia pubblic\u00f2 il decreto di nomina di don Pietro Mongini a cavaliere dell'Ordine dei Santi Maurizio e Lazzaro.\nCon la sua \"Seconda lettera apostolica\" Mongini fece un'analisi del comportamento del basso clero di fronte alla vicenda che l'aveva coinvolto personalmente e che tuttavia riassumeva un tema di fondamentale importanza nella temperie del nuovo Regno italiano, e cio\u00e8 la questione romana, i rapporti tra Stato e Chiesa, la laicit\u00e0 dello Stato stesso. Vi erano cattolici liberali che gli esprimevano la loro solidariet\u00e0, pochi erano i nemici dichiarati, mentre la maggior parte dei parroci, o perch\u00e9 timorosi delle conseguenze o per quieto vivere, preferiva non pronunciarsi. Rilevava il Mongini che \u00abil peggior nemico che abbia l'Italia non \u00e8 il tedesco, n\u00e9 il francese, n\u00e9 altro geloso della gloria italiana. Il peggior nemico \u00e8 il prete gesuitico in confessione. Ecco il vero nemico da debellare\u00bb.\nEgli si riferiva alla propaganda ostile verso la politica dello Stato italiano che poteva essere svolta nel segreto del confessionale, un pericolo che egli denunci\u00f2 ancora nello scritto \"La politica in confessione, ossia l'enciclica e il Sillabo in rapporto col Giubileo del 1865\", edito nell'aprile del 1865, pochi mesi dopo la pubblicazione dell'enciclica \"Quanta cura\" e del \"Sillabo\", che condannavano le ideologie socialiste e liberali e minacciavano la scomunica a quei cattolici che vi avessero aderito. D'altra parte, con l'occasione del Giubileo, si offriva l'indulgenza a tutti quei cattolici che avessero rifiutato in confessione quelle \u00abmoderne pestilenze\u00bb. Mongini, nella sua critica alle condanne espresse dal \"Sillabo\", ribadiva il principio della laicit\u00e0 dello Stato: \u00abNon \u00e8 compito dello Stato distinguere tra vera e falsa religione, perocch\u00e9 lo Stato non \u00e8 e non pu\u00f2 essere giudice in tale materia e considera con eguale misura ogni religione, purch\u00e9 non turbi la quiete pubblica\u00bb. Anche questo scritto fu messo all'\"Indice\".\nA seguito dei tentativi di avvicinamento alla Santa Sede intrapresi dai governi Lamarmora e Ricasoli, il Mongini fu chiamato a Torino per occuparsi ufficialmente dei problemi relativi alle diocesi vacanti a causa dei vescovi refrattari: in questo modo, egli conservava nominalmente ma perdeva di fatto la titolarit\u00e0 della parrocchia di Oggebbio. Nel capoluogo piemontese si trov\u00f2 a collaborare al settimanale \u00abIl Mediatore\u00bb diretto dall'ex-gesuita Carlo Passaglia, il quale, tuttavia, partito da posizioni di cauto moderatismo liberale e di tiepida critica alle posizioni temporalistiche del Papato, si stava avviando verso una riconciliazione con la Chiesa che sfocer\u00e0 nel 1882 nella ritrattazione delle sue posizioni.\nIl Mongini si allontan\u00f2 cos\u00ec dalla rivista torinese preferendo far pubblicare i propri articoli nel periodico \u00abL'Esaminatore\u00bb di Firenze, citt\u00e0 di maggior tradizione cattolico-liberale, dove operava Stanislao Bianciardi - autore delle \"Veglie del Prior Luca\", nelle quali sosteneva la necessit\u00e0 di una riforma ecclesiastica, ritenuta essenziale ai fini della conciliazione tra Stato e Chiesa - e alla rivista napoletana \u00abL'emancipatore cattolico\u00bb, pubblicata a cura della \"Societ\u00e0 emancipatrice e di mutuo soccorso del sacerdozio italiano\", diretta dal domenicano Luigi Prota Giurleo, che si faceva portatore delle medesime esigenze.\nAnche Mongini, pubblicando \"Le due politiche, ossia della libert\u00e0 della Chiesa di fronte all'Italia e al papato\", rifiutando nuovamente ogni possibilit\u00e0 di giungere a una conciliazione tra lo Stato italiano e la Santa Sede senza che prima la Chiesa non fosse mutata da quello che era, sosteneva la necessit\u00e0 che nella Chiesa avessero voce anche i credenti laici, sviluppando l'idea che la libert\u00e0 \"della\" Chiesa consistesse essenzialmente nell'essere liberi \"nella\" Chiesa dall'autoritarismo esercitato dal papa e dalla Curia romana. Sarebbe stato necessario che le istituzioni ecclesiastiche si aprissero alla modernit\u00e0, come Mongini rilevava anche nello scritto indirizzato nel 1871 ai suoi parrocchiani di Oggebbio, \"Una parola nel cuore ai miei antichi parrocchiani di Oggebbio\", rilevando come gli studi nei seminari fossero inadeguati, rimasti come ai suoi tempi: \u00abgli stessi vocaboli \"ideologia\", \"psicologia\", \"antropologia\" erano \"in illo tempore\" vocaboli turchi per noi. Quanto a teologia, i nostri professori leggevano trattati, studiavano trattati, ripetevano trattati di autori loro imposti. Quindi l'unione della filosofia con la teologia era impossibile. Ai miei tempi, di storia ecclesiastica non v'era nemmeno cattedra. Gli studi biblici, di esegesi, di ermeneutica, di patrologia ecc. ecc., nemmeno una parola\u00bb. Ora per\u00f2, la fine del potere temporale a seguito della presa di Roma, il 20 settembre 1870, poteva essere un segnale provvidenziale di un mutamento della situazione.\nIn realt\u00e0, il Concilio Vaticano I era terminato con la proclamazione dell'infallibilit\u00e0 papale, con la chiusura a ogni istanza riformista e con il rifiuto del dialogo con lo Stato italiano. Nello stesso tempo, i vari governi che si succedettero in Italia non intesero appoggiare il clero liberale nelle sue istanze di riforma, perch\u00e9 \u00abintaccare la struttura interna della Chiesa sembrava alla maggioranza della classe dirigente italiana una cosa inutile e pericolosa. L'elettivit\u00e0 dei vescovi e dei parroci, la creazione di collegi elettivi locali per l'amministrazione dei beni parrocchiali e diocesani, avrebbero potuto turbare la \"tranquillit\u00e0\" delle popolazioni, specialmente nelle campagne, che era interesse della classe dominante tenere quiete specialmente in quel momento in cui si iniziava il grande accaparramento da parte della borghesia terriera dei beni demaniali e di quelli dell'Asse ecclesiastico\u00bb.\nFu cos\u00ec che Mongini sostenne un'ultima polemica contro l'arcivescovo di Torino Lorenzo Gastaldi affinch\u00e9 tutto il clero torinese avesse \u00abil diritto di discutere liberamente\u00bb in un sinodo convocato nel 1873: l'arcivescovo rifiut\u00f2 di sostenere con lui un pubblico dibattito.\nMongini \u00e8 sepolto nel Cimitero Monumentale di Torino accanto a Massimo d'Azeglio. Una lapide apposta sulla facciata della sua casa natale di Soriso, dettata dal senatore e scrittore Giovanni Faldella, ricorda"}
{"id": "2455868", "revid": "1652635", "url": "https://it.wikipedia.org/wiki?curid=2455868", "title": "Dialogo ebraico-cristiano", "text": "Il dialogo ebraico-cristiano \u00e8 una forma di dialogo interreligioso che vede impegnati ebrei e cristiani di varie denominazioni alla ricerca di un rapporto di amicizia che includa una revisione dei principi teologici sui quali per secoli si \u00e8 basata l'ostilit\u00e0 tra le due religioni. La particolarit\u00e0 del dialogo ebraico-cristiano deriva dalla sua asimmetria, giacch\u00e9 il cristianesimo \u00e8 nato dall'ebraismo, e al tempo stesso dal loro comune fondamento reciproco nella medesima tradizione biblica. Da qui il riferimento dei cristiani agli ebrei come \"fratelli maggiori\", secondo l'espressione resa celebre dal discorso pronunciato da papa Giovanni Paolo II durante la sua visita alla sinagoga di Roma nel 1986.\nStoria.\nEpisodi di filosemitismo, di incontro e amicizia tra ebrei e cristiani non sono mancati nell'antichit\u00e0, ma \u00e8 solo agli inizi del Novecento che - anche come reazione all'antisemitismo e alle persecuzioni razziali dell'Olocausto - si formarono le prime associazioni miste di ebrei e cristiani impegnate a combattere il pregiudizo antigiudaico e a rivisitare i fondamenti dei rapporti teologici tra le due religioni. \nThe National Council of Christians and Jews.\nLa prima associazione di dialogo ebraico-cristiano nacque a Londra nel 1927, la \"London Society of Christians and Jews\", con la scopo \"di incrementare la comprensione religiosa e promuovere atteggiamenti di buona volont\u00e0 e cooperazione tra ebrei e cristiani nel rispetto reciproco delle proprie differenze di fede e di pratica religiosa, e di combattere l'intolleranza religiosa\". \"National Councils of Christians and Jews\" (NCCJ) si formarono negli anni seguenti nei paesi anglosassoni: in Gran Bretagna, negli Stati Uniti, e finanche in Sud Africa. Ne facevano parte rabbini, pastori protestanti, laici, teologi e studiosi, coinvolgendo per la prima anche esponenti della Chiesa cattolica, sia pure in modo non ufficiale. Per iniziativa dei presidenti del NCCJ americano, il pastore presbiteriano Everett R. Clinchy e il rabbino Morris S. Lazaron, \u201cTolerance Trios\u201d di ministri ebrei, cattolici e protestanti offrirono conferenze negli anni trenta negli Stati Uniti, Canada, Irlanda e Gran Bretagna, per servire poi durante la seconda guerra mondiale come cappellani militari nelle forze alleate in Europa. Questa esperienza lasci\u00f2 un'impressione profonda in quanto veniva a modificare schemi secolari di rapporto tra le tre confessioni, e sar\u00e0 ricordata anche in un episodio del film Pais\u00e0 di Roberto Rossellini (1946). \nL'Amiti\u00e9 jud\u00e9o-chr\u00e9tienne de France.\nNegli anni della seconda guerra mondiale tanti cristiani ed ebrei si trovarono a condividere esperienze di persecuzione, di sofferenza, di lotta. Lo storico ebreo francese, Jules Isaac, che nell'Olocausto aveva perso la moglie e la figlia, dedic\u00f2 la sua vita ad una prospettiva di riappacificazione tra ebrei e cristiani, convinto che secoli di antigiudaismo teologico cristiano avessero preparato il terreno favorevole all'antisemitismo nazista, Dalla sua azione nacque il movimento delle \"Amiti\u00e9s jud\u00e9o-chr\u00e9tiennes\", che subito si sald\u00f2 con le esperienze analoghe di ambiente anglosassone con la costituzione nel 1946 dell'International Council of Christians and Jews. L'anno successivo la \"Conferenza internazionale contro l'antisemitismo a Seelisberg\" con il documento i Dieci punti di Seelisberg gettava la fondamenta del moderno dialogo ebraico-cristiano.\nIl Concilio Vaticano II e la Nostra Aetate.\nL'incontro tra Giovanni XXIII e Jules Isaac apr\u00ec la via alla stesura di una dichiarazione conciliare sui rapporti tra ebrei e cristiani. Dopo un lungo e tormentato iter di discussione la dichiarazione Nostra aetate venne approvata nel 1965 dal Concilio Vaticano II. In essa si esprime la condanna dell'antisemitismo e si rigetta la teoria del deicidio, cio\u00e8 della responsabilit\u00e0 collettiva del popolo ebraico nella morte di Ges\u00f9. Nel 1965 cominci\u00f2 la sua attivit\u00e0 il SIDIC (Service International de Documentation Jud\u00e9o-Chr\u00e9tienne), con sede a Roma, per dare seguito e continuit\u00e0 alle direttive del Concilio. Congregazione religiose come le Suore di Sion o i Camaldolesi hanno fatto del dialogo ebraico-cristiano uno degli elementi centrali della loro missione. Alla Nostra aetate seguirono una lunga serie di documenti nei quali l'accento gradualmente si spost\u00f2 dalla condanna dell'antisemitismo ad un'analisi delle relazioni teologiche tra ebraismo e cristianesimo. Tra di essi si segnalano gli \"Orientamenti e suggerimenti per l'applicazione della Dichiarazione conciliare Nostra Aetate n.4\" del 1974.\nLa visita di papa Giovanni Paolo II alla sinagoga di Roma.\nIl dialogo ebraico-cristiano ricevette nuovo impulso con il pontificato di Giovanni Paolo II, non tanto come risultato di un proceeso di revisione teologica ma come portato dell'esperienza umana del papa polacco che aveva conosciuto in prima persona gli orrori dell'Olocausto. Il papa non nascose la sua personale amicizia con ebrei, la sua condanna senza riserve dell'antisemitismo e il suo desiderio di un nuovo rapporto tra ebrei e cristiani. Il 7 giugno 1979 Giovanni Paolo II si rec\u00f2 in visita al campo di sterminio di Auschwitz-Birkenau, rendendo omaggio alle vittime dell'Olocausto, e il 13 aprile 1987, prima papa nella storia, fu ospite della sinagoga di Roma dove fu accolto da rav. Elio Toaff e dalla comunit\u00e0 ebraica di Roma. Il gesto sar\u00e0 imitato da vescovi di tutte le nazioni nelle loro realt\u00e0 locali innescando una consuetudine di buone relazioni sconosciuta nel passato. \nSul piano pi\u00f9 specificatamente teologico il dialogo subisce un rallentamento con la pubblicazione il 6 agosto 2000 della dichiarazione \"Dominus Iesus\", a firma del card. Joseph Ratzinger, e le controversie legate alla reintroduzione del messale latino da parte dello stesso, ora Papa Benedetto XVI.\nI rapporti per\u00f2 non si interrompono e il 10 aprile 2010 lo stesso Papa Benedetto XVI visita la sinagoga di Roma. Questa volta ad accoglierlo \u00e8 il rabbino-capo di Roma Riccardo Di Segni. All'incontro \u00e8 presente anche il rabbino Elio Toaff che 24 anni prima si era reso protagonista con Papa Giovanni Paolo II della prima visita papale alla sinagoga di Roma.\nPapa Francesco sceglie il 17 gennaio (giornata dedicata dalla Conferenza Episcopale Italiana al dialogo ebraico-cristiano) per la sua visita nel 2016 alla sinagoga di Roma. Ad accoglierlo \u00e8, come nel caso del suo pi\u00f9 immediato predecessore, il rabbino-capo di Roma Riccardo Di Segni; Elio Toaff \u00e8 venuto a mancare l'anno precedente nel 2015.\nIl dialogo ebraico cristiano in Italia.\nL'Italia \u00e8 una nazione che si \u00e8 distinta nella storia per importanti manifestazioni di filosemitismo. Neppure le leggi razziali del 1938 e le persecuzioni dell'Olocausto ruppero quel legame di solidariet\u00e0 e tolleranza consolidatosi nei secoli. Alle deportazioni durante l'occupazione tedesca, tra l'8 settembre 1943 e il 25 aprile 1945, presero parte attiva con particolare accanimento anche le autorit\u00e0 e alcuni uomini della Repubblica Sociale Italiana. E tuttavia la maggioranza degli ebrei italiani riusc\u00ec a sopravvivere favoriti da un clima generale di resistenza passiva e omert\u00e0 che spesso sfoci\u00f2 in aperto aiuto ai perseguitati come dimostra l'impegno e il sacrificio dei numerosi italiani non ebrei oggi pubblicamente riconosciuti come giusti tra le nazioni. I numerosi eventi di solidariet\u00e0 spontanea si tramutarano talora anche in forme di resistenza organizzata. La DELASEM, nata nel 1939 come associazione ebraica per il sostegno ai profughi ebrei divenne di fatto nel corso del conflitto una associazione mista di ebrei e cristiani uniti nella lotta contro l'Olocausto. \nL'Amicizia ebraico-cristiana di Firenze.\nNel dopoguerra questa esperienza di lavoro comune non and\u00f2 perduta. A Firenze, dove aveva operato un comitato clandestino della DELASEM, si costitu\u00ec la prima associazione italiana di dialogo ebraico cristiana. Raccogliendo l'appello di Jules Isaac, essa prese il nome di Amicizia ebraico-cristiana di Firenze (AEC-Firenze). Lo Statuto, approvato nel 1950, la descrive come una \"libera accolta di persone di spirito religioso (qualunque sia il modo in cui si manifesta questo loro sentimento) le quali vogliono amore e collaborazione tra cristiani ed ebrei, e anzi tra gli uomini, allo scopo di creare una convivenza veramente umana dalla quale sia esclusa per sempre ogni forma di incomprensione e di odio\". Vi aderiscono alcune delle personalit\u00e0 di maggior spicco della cultura fiorentina del dopoguerra, ebrei e cristiani fin dall'inizio di varia denominazione: Angiolo Orvieto, Arrigo Levasti, Ines Zilli Gay. L'Associazione poteva contare sul sostegno influente di Giorgio La Pira, sindaco di Firenze, che vide in essa uno strumento fondamentale nella sua politica di incontro tra le tre grandi religioni monoteistiche nell'area mediterranea. L'Associazione, che gi\u00e0 nel 1951 si era dotata di un Bollettino ciclostilato con soci in tutta Italia, prepar\u00f2 la strada per un cambiamento di rotta nelle relazioni tra ebrei e cristiani, sostenendo l'opera di Jules Isaac in Italia e favorendone il rapporto con Papa Giovanni XXIII, grazie anche al sostegno decisivo di Maria Vingiani.\nIl Concilio Vaticano II.\nCon l'apertura del Concilio Vaticano II, l'Italia e Firenze si trovarono in prima linea nel promuovere la stesura e l'approvazione della dichiarazione conciliare Nostra aetate. Nel 1964 Giorgio La Pira organizz\u00f2 in Palazzo Vecchio una solenne cerimonia in commemorazione della morte di Jules Isaac e l'AEC-Firenze sostenne la pubblicazione della traduzione italiana del libro di Isaac \"Ges\u00f9 e Israele\". L'approvazione della Nostra aetate diede legittimit\u00e0 ai gruppi di dialogo ebraico-cristiano che potevano adesso presentarsi alla luce del sole e promuovere le loro attivit\u00e0 in ambito ecclesiale ed ecumenico. Dal 1966 il \"Bollettino dell'AEC-Firenze\" usc\u00ec in edizione a stampa, accolto nelle biblioteche laiche ed ecclesiastiche di tutto il mondo e dai sempre pi\u00f9 numerosi soci sparsi per la penisola. Lo stesso anno Maria Vingiani ufficializz\u00f2 la costituzione del Segretariato Attivit\u00e0 Ecumeniche come associazione ecumenica che nelle sue attivit\u00e0 e nei suoi convegni sempre avr\u00e0 un occhio di riguardo per il dialogo ebraico-cristiano.\nI Colloqui ebraico-cristiani di Camaldoli.\nL'inizio dei Colloqui ebraico-cristiani di Camaldoli nel dicembre 1980 rappresent\u00f2 una svolta importante perch\u00e9 per la prima volta diede carattere nazionale al movimento per il dialogo ebraico-cristiano in Italia. Attorno ai Colloqui si coagularono i vari gruppi esistenti: l'Amicizia ebraico-cristiani di Firenze in primo luogo, corresponsabile dell'iniziativa, Il Segretariato Attivit\u00e0 Ecumeniche con i suoi gruppi locali, e la rivista SeFeR, fondata nel 1978 a Milano da Maria Bixiu, oltre al Service International de Documentation Jud\u00e9o-Chr\u00e9tienne e alle Suore di Sion. Nuove Amicizie ebraico-cristiane nacquero a Roma, Ancona, Torino, Napoli, Ravenna. Nel 1984 il Convegno internazionale dell'ICCJ si tenne a Vallombrosa in Italia. Le associazioni per il dialogo ebraico-cristiano in Italia si trovarono in prima fila nell'organizzazione della visita di papa Giovanni Paolo II alla sinagoga di Roma nell'aprile 1986.\nIn conseguenza di questi eventi, il dialogo sub\u00ec un'improvvisa accelerazione anche a livello locale. Nel 1988 nacque la \"Federazione delle Amicizie ebraico-cristiane in Italia\" \"allo scopo di favorie e sviluppare la conoscenza, la comprensione, il rispetto e l'amicizia tra ebrei e cristiani\" (Statuto, art.1). La Federazione \u00e8 adesso il referente italiano dell'International Council of Christians and Jews.\nIl 28 settembre 1989, su sollecitazione del Segretariato Attivit\u00e0 Ecumeniche e della Federazione delle Amicizie ebraico-cristiane, la commissione ecumenica della Conferenza Episcopale Italiana, presieduta dal Vescovo di Livorno Alberto Ablondi istitu\u00ec la Giornata dell'ebraismo da celebrarsi il 17 gennaio di ogni anno all'inizio della Settimana per l'unit\u00e0 dei cristiani (18-25 gennaio). Fu la prima iniziativa del genere nel mondo a rimarcare i progressi in Italia del dialogo ebraico-cristiano.\nIl 27 maggio 1990, l'Amicizia ebraico-cristiana di Firenze celebr\u00f2 solennemente il suo quarantennale con una cerimonia a Palazzo Vecchio alla presenza del Presidente del Senato Giovanni Spadolini.\nIl Giorno della memoria.\nNel 1997 lo straordinario successo del film di Roberto Benigni \"La vita \u00e8 bella\" riapri l'interesse sull'Olocausto in Italia, allargandolo ad un ambito pi\u00f9 laico. Il popolo italiano riscopr\u00ec con simpatia la secolare presenza ebraica. Di questa riscoperta il segno pi\u00f9 tangibile fu l'istituzione del Giorno della Memoria. Con la legge n. 211 del 20 luglio 2000 il Parlamento italiano aderiva cos\u00ec alla proposta internazionale di dichiarare il 27 gennaio come giornata in commemorazione delle vittime del nazionalsocialismo (nazismo) e del fascismo, dell'Olocausto e in onore di coloro che a rischio della propria vita hanno protetto i perseguitati. Al Giorno della memoria si affianc\u00f2 la \"Giornata europea della cultura ebraica\", istituita anch'essa nel 2000 come ricorrenza fissa annuale a settembre e che ha prodotto un rinnovato interesse sui beni culturali ebraici e la loro preservazione e restauro."}
{"id": "2455869", "revid": "25195464", "url": "https://it.wikipedia.org/wiki?curid=2455869", "title": "James Bond jr.", "text": ""}
{"id": "2455870", "revid": "1573940", "url": "https://it.wikipedia.org/wiki?curid=2455870", "title": "Ameles decolor", "text": "Ameles decolor () \u00e8 una mantide diffusa in Europa meridionale e nel Nord Africa.\nDescrizione.\n\u00c8 una mantide di piccola taglia (2-3 cm), con una livrea che va dal beige al grigio.Gli occhi sono globosi e senza tubercolo apicale. Questo carattere consente di distinguere questa specie dalla congenere \"Ameles picteti\" che invece ha occhi conici, con un tubercolo apicale pi\u00f9 o meno sviluppato.Il tronco \u00e8 lungo e sottile (carattere che consente di differenziarla dalla congenere \"Ameles spallanzania\" che lo ha corto e squadrato).\nLe femmine sono brachittere (cio\u00e8 con ali vestigiali) mentre i maschi posseggono due paia di ali funzionanti.Le zampe anteriori (zampe raptatorie) sono tozze e robuste, quelle posteriori sono ben sviluppate e dotate di grossi femori che consentono loro di compiere lunghi salti.L'addome delle femmine \u00e8 rigonfio e rivolto verso l'alto.\nDistribuzione.\nLa specie ha areale mediterraneo: \u00e8 presente in Spagna (comprese le isole Baleari), in Francia, in Italia, nella penisola balcanica (Albania, Bosnia ed Erzegovina, Croazia, Serbia, Kosovo, Voivodina, Montenegro e Grecia) e in Nord Africa.\nIn Italia \u00e8 presente in quasi tutta la penisola e nelle isole maggiori.\nPredilige le zone aride con vegetazione bassa e rada.\nBiologia.\nAlimentazione.\nCome le altre mantidi \u00e8 un vorace predatore che si nutre di piccoli insetti.\nRiproduzione.\nCome molte altre mantidi la femmina cannibalizza il maschio dopo l'accoppiamento. Le uova vengono deposte in piccole ooteche che vengono fissate alle rocce."}
{"id": "2455872", "revid": "486946", "url": "https://it.wikipedia.org/wiki?curid=2455872", "title": "Obiettivo Canon EF 70-200", "text": ""}
{"id": "2455875", "revid": "486946", "url": "https://it.wikipedia.org/wiki?curid=2455875", "title": "Obiettivo Canon EF 300", "text": ""}
{"id": "2455877", "revid": "767487", "url": "https://it.wikipedia.org/wiki?curid=2455877", "title": "Mike Novak", "text": ""}
{"id": "2455880", "revid": "787565", "url": "https://it.wikipedia.org/wiki?curid=2455880", "title": "Medardo Fantuzzi", "text": "Lui e suo fratello Gino diventarono famosi per la loro affiliazione con la Maserati, con cui parteciparono alla fabbricazione della Maserati A6 GCS (44 esemplari costruiti dal 1953 al 1955), la Maserati 350S e la Maserati 200S. Pi\u00f9 tardi nel 1957, con la chiusura del reparto corse della Maserati, Medardo Fantuzzi lavor\u00f2 per la Ferrari (fino al 1966); qui oper\u00f2 su una vettura progettata da Pininfarina, la Ferrari 250 Testa Rossa Spyder Fantuzzi (1961). Per la Ferrari lavor\u00f2 anche su un esemplare della 250 GTE e sulla Ferrari 330.\nLavor\u00f2 anche per la De Tomaso, la Serenissima Automobili, l'AMS e la Techno. \nMor\u00ec all'et\u00e0 di 80 anni cadendo da un albero mentre raccoglieva dei frutti.\nFiorenzo Fantuzzi, suo figlio, continu\u00f2 l'attivit\u00e0 del padre con la \u201cCarrozzeria Fantuzzi\u201d, che fino al 1993 si \u00e8 occupata di riparazione di autovetture e del restauro di modelli classici, spesso gli stessi realizzati dal padre decenni prima."}
{"id": "2455882", "revid": "1543377", "url": "https://it.wikipedia.org/wiki?curid=2455882", "title": "Giovanni di Gamala", "text": "Giovanni di Gamala \u00e8 un personaggio del romanzo \"For the Temple\" di George Alfred Henty, pubblicato nel 1888.\nCaratteristiche.\nIl libro lo presenta come una figura eroica che combatte contro i Romani, specialmente quando essi decidono di distruggere il Tempio di Gerusalemme nel 70 d.C.. Nel seguito del romanzo, egli si converte e diventa un discepolo di Ges\u00f9. Henty nella prefazione del suo libro specifica espressamente che Giovanni di Gamala \u00e8 soltanto una sua creazione letteraria. \nIpotesi sull'origine del personaggio.\nLuigi Cascioli, ex-seminarista italiano e poi militante ateo, nel libro \"La favola di Cristo\" afferma che la Chiesa avrebbe confuso deliberatamente Ges\u00f9 con Giovanni di Gamala (sostenendo che sia il Giovanni di cui parla lo storico romano Giuseppe Flavio) e che questo sarebbe stato un pretendente al trono di Gerusalemme in quanto figlio di Giuda il Galileo e nipote del rabbino Ezechia, discendente diretto della dinastia degli Asmonei, fondata da Simone, figlio di Mattatia, e spodestata dalla dinastia erodiana. Secondo Cascioli i figli di Giuda furono: Giovanni primogenito, Simone, Giacomo il maggiore, Giuda, Giacomo il minore, Menahem ed Eleazaro. \nAltri autori hanno tentato di identificare Ges\u00f9 con il personaggio di Giovanni di Gamala, frutto della finzione letteraria di Henty. Al di l\u00e0 della finzione, i seguenti studiosi si avvalgono sia dei Vangeli che della Storia, a cominciare da Afanasij Ivanovi\u010d Bulgakov (padre di Michail Bulgakov, autore del romanzo \"Il maestro e Margherita\"), docente di Storia delle Religioni presso l'Accademia Teologica di Kiev in Ucraina, esperto in greco e lingue semite, mor\u00ec nel 1906. Ma, ancor prima, il professore teologo insegn\u00f2 al figlio Michail di aver scoperto che Gamala, patria dello zelotismo antiromano, era la vera patria di Ges\u00f9, mentre il padre di Cristo era un \"siriano\"; infatti Gamala era situata in Gaulanitide, nell'estremo sud della Siria. Il riferimento a Giuda il Galileo come padre di Ges\u00f9, seppur indiretto, era chiaro. Michail Bulgakov tenne a mente la lezione di suo padre e, nel 1928, attest\u00f2 i dati precisi nel suo romanzo al secondo capitolo dedicato a Ponzio Pilato.\nIl primo biblista, che identific\u00f2 in Giovanni di Gamala il vero personaggio che origin\u00f2 il mito di Cristo Salvatore, fu Daniel Mass\u00e8. Di nazionalit\u00e0 francese, nacque nel 1872, si laure\u00f2 in giurisprudenza e, dopo essersi dedicato agli studi sul Cristo storico, scrisse il libro \"L'enigme de J\u00e9sus Christ\". Pur senza fornire prove concrete, lo studioso, tramite l'analisi su documenti neotestamentari, giunse alla conclusione che la vera identit\u00e0 di Ges\u00f9 corrispondeva a quella di uno dei figli di Giuda il Galileo: quest'ultimo fu il pi\u00f9 famoso rivoluzionario ebreo del I secolo d.C. e nacque nella citt\u00e0 di Gamala. Nel 6 d.C. Giuda si pose a capo del movimento di liberazione nazionale dal giogo romano (lo zelotismo) e il Mass\u00e8 lo indic\u00f2 come padre di sette figli: Giovanni (Ges\u00f9), Simone (Pietro), Giacomo il Maggiore, Giacomo il Minore, Giuda, Filippo, Menahem. Oltre a ci\u00f2, per il biblista francese, Giovanni, figlio di Giuda il Galileo, era lo stesso Giovanni Battista."}
{"id": "2455886", "revid": "113551227", "url": "https://it.wikipedia.org/wiki?curid=2455886", "title": "Riccardo Gizdulich", "text": "Primi contatti.\nNel 1943 si trovava con la famiglia a Ronta nel Mugello, come ufficiale sfollato da Firenze e in questa localit\u00e0 ebbe un incontro con il vicecommissario politico della XXII Brigata Garibaldi \"Lanciotto\" , poi amministratore nel Comando della Divisione Garibaldi \"Arno\" al quale disse di \"voler collaborare con i gruppi di resistenza che stavano sorgendo\". Il vicecommissario politico lo indirizz\u00f2 al CLN di Borgo San Lorenzo che lo mise in contatto col Comitato Toscano di Liberazione Nazionale a Firenze\nAttivit\u00e0 militare.\nNel Mugello Gizdulich organizz\u00f2 un gruppo di antifascisti che in seguito diverra' la \"Seconda Brigata Rosselli\" e partecip\u00f2 a molte azioni di carattere militare, divenne direttore dell'Ufficio Operazioni nella divisione garibaldina \"Arno\", comandata da Aligi Barducci, \"Potente\". In seguito Gizdulich fu sostituito dal colonnello Attilio Bertorelle e quindi pass\u00f2 a dirigere l'Ufficio informazioni militari della stessa divisione\nPonte Santa Trinita.\nDopo la liberazione, nel 1952 Riccardo Gizdulich diresse i lavori di ricostruzione, insieme all'ingegnere Emilio Brizzi, del Ponte Santa Trinita di Firenze, distrutto dai nazisti durante la ritirata tedesca, il 4 agosto 1944Per la ricostruzione di questo ponte, \"Com'era e dov'era\", si tenne conto anche delle tecniche usate nel XVI secolo e si segu\u00ec \"il principio del ripristino filologico indicato da Bernard Berenson\""}
{"id": "2455887", "revid": "1305772", "url": "https://it.wikipedia.org/wiki?curid=2455887", "title": "Chickenfoot (album)", "text": "Chickenfoot \u00e8 il primo album in studio del supergruppo statunitense Chickenfoot, pubblicato il 5 giugno 2009 dalla earMUSIC.\nLa copertina \u00e8 stata stampata con un particolare inchiostro sensibile al calore che cambia aspetto in base ai gradi centigradi a cui viene sottoposto.\nL'album \u00e8 stato ripubblicato in edizione limitata con un disco bonus contenente cinque tracce bonus il 16 ottobre 2012."}
{"id": "2455888", "revid": "36426", "url": "https://it.wikipedia.org/wiki?curid=2455888", "title": "Paralitico", "text": ""}
{"id": "2455891", "revid": "729019", "url": "https://it.wikipedia.org/wiki?curid=2455891", "title": "Muscolo adduttore lungo", "text": "Nell'anatomia umana il muscolo adduttore lungo \u00e8 un muscolo che fa parte dei muscoli anteriori della coscia.\nAnatomia.\nDi forma triangolare si tratta di un muscolo piatto, si ritrova fra il muscolo otturatore esterno e il muscolo adduttore breve, gli altri muscoli adduttori simili sono:\nOrigina dalla sinfisi pubica e si inserisce sulla linea aspra del femore. Viene innervato dal nervo otturatore, che origina dal plesso lombare.\nFunzioni.\nIl muscolo \u00e8 adibito all'adduzione delle cosce tramite contrazione muscolare, ne permette la rotazione in dentro (a causa della forma arcuata del femore che sposta parte della linea aspra anteriormente all'asse di rotazione), inoltre grazie a tali muscoli si ha un corretto equilibrio del bacino."}
{"id": "2455896", "revid": "729019", "url": "https://it.wikipedia.org/wiki?curid=2455896", "title": "Muscolo grande adduttore", "text": "Nell'anatomia umana il muscolo grande adduttore \u00e8 un muscolo che fa parte dei muscoli mediali della coscia.\nAnatomia.\nDi forma triangolare si ritrova fra il muscolo gracile e il muscolo adduttore breve, si tratta del pi\u00f9 profondo e pi\u00f9 potente fra i muscoli adduttori dell'anca;a volte in anatomia i fasci superiori di questo muscolo vengono indicati come adduttore minimo. Si origina dal ramo ischiopubico del pube lateralmente all'adduttore minimo e si inserisce nei due terzi inferiori della linea aspra mediale del femore e sul tubercolo adduttorio del femore stesso. Gli altri muscoli adduttori simili sono:\nAzione.\nIl muscolo \u00e8 adibito all'adduzione delle cosce tramite contrazione muscolare, coi fasci anteriori permette la intrarotazione e la flessione, mentre coi fasci posteriori permette la extrarotazione e l'estensione; inoltre, data la sua origine dalla tuberosit\u00e0 ischiatica, influisce anche sull'equilibrio del bacino, infatti \u00e8 un potentissimo retroversore."}
{"id": "2455899", "revid": "75121", "url": "https://it.wikipedia.org/wiki?curid=2455899", "title": "Picchio De Sisti", "text": ""}
{"id": "2455902", "revid": "121900278", "url": "https://it.wikipedia.org/wiki?curid=2455902", "title": "Marco Ammannato", "text": "Carriera.\nCon la Nazionale di categoria ha disputato due edizioni dei FIBA EuroBasket Under 20, vincendo il bronzo nell'edizione 2007."}
{"id": "2455903", "revid": "219110", "url": "https://it.wikipedia.org/wiki?curid=2455903", "title": "Dristor (metropolitana di Bucarest)", "text": "Dristor \u00e8 una delle stazioni della metropolitana di Bucarest.\nIl nome proviene da \"Strada Dristorului\", sulla quale \u00e8 posizionata una delle uscite della stazione.\nLa parte della stazione dove termina il percorso della linea M1 \u00e8 chiamata \"Dristor 2\"; la parte dove transitano i treni delle linee M1 e M3 \u00e8 chiamata \"Dristor 1\"."}
{"id": "2455904", "revid": "1437331", "url": "https://it.wikipedia.org/wiki?curid=2455904", "title": "Muscoli ischiocrurali", "text": "Nell'anatomia umana i muscoli ischiocrurali sono un gruppo di muscoli che fanno parte della parte posteriore della coscia.\nAnatomia.\nI muscoli ischiocrurali sono:\nQuesti muscoli hanno in comune l'origine (tuberosit\u00e0 ischiatica), l'innervazione (nervo ischiatico o sciatico) e la funzione. \nIl capo breve del bicipite femorale non \u00e8 considerato parte degli ischiocrurali, essendo un fascio mono-articolare che non origina dalla tuberosit\u00e0 ischiatica.\nFunzioni.\nL'azione comune dei tre capi che compongono gli ischio-crurali \u00e8 quella di flettere la gamba sulla coscia ed estendere la coscia sull'anca."}
{"id": "2455905", "revid": "204012", "url": "https://it.wikipedia.org/wiki?curid=2455905", "title": "Ischiocrurali", "text": ""}
{"id": "2455907", "revid": "235890", "url": "https://it.wikipedia.org/wiki?curid=2455907", "title": "Autoteoria", "text": ""}
{"id": "2455913", "revid": "848247", "url": "https://it.wikipedia.org/wiki?curid=2455913", "title": "Sarconi", "text": "Sarconi (\"Sarc\u00f9ni\" in dialetto lucano) \u00e8 un comune italiano di abitanti della provincia di Potenza, in Basilicata. Il paese \u00e8 famoso per il suo fagiolo IGP, che viene esportato a livello internazionale, celebrato nell'annuale Festa del Fagiolo che si svolge ad agosto.\nStoria.\nNel 1928 venne aggregato al comune di Moliterno.\nNel 1944 recuper\u00f2 l'autonomia.\nAmministrazione.\nAltre informazioni amministrative.\nIl comune di Sarconi fa parte del Parco nazionale dell'Appennino Lucano-Val d'Agri-Lagonegrese e della Comunit\u00e0 montana Alto Agri.\nSport.\nCalcio.\nLa principale squadra di calcio della citt\u00e0 \u00e8 la \"Polisportiva Sarconi 1975\" che milita nel girone B lucano di Seconda Categoria.\n\u00c8 nata nel 1975."}
{"id": "2455917", "revid": "1543377", "url": "https://it.wikipedia.org/wiki?curid=2455917", "title": "Emotorace", "text": "Un emotorace () \u00e8 un versamento e accumulo di sangue all'interno della cavit\u00e0 pleurica. I sintomi corrispondenti includono solitamente un dolore toracico e difficolt\u00e0 di respirazione, mentre i segni clinici possono essere ridotti suoni respiratori auscultabili sull'emitorace interessato e una frequenza cardiaca accelerata. Solitamente gli emotoraci sono causati da un evento traumatico ma possono verificarsi anche spontaneamente, come a causa di un tumore che invade la cavit\u00e0 pleurica, come conseguenza di una patologia della coagulazione del sangue, come manifestazione insolita dell'endometriosi, in risposta al collasso di un polmone o, raramente, in correlazione ad altre condizioni.\nGli emotoraci vengono solitamente diagnosticati tramite l'esecuzione di una radiografia del torace, ma possono essere identificati anche utilizzando altre forme di imaging biomedico tra cui l'ecografia, la tomografia computerizzata o una risonanza magnetica. Possono essere differenziati da altre forme di fluido all'interno della cavit\u00e0 pleurica procedendo all'analisi di un campione del fluido e che deve presentare un ematocrito superiore al 50% di quello del sangue dello stesso paziente. Il trattamento di elezione \u00e8 il drenaggio del sangue accumulato tramite inserimento di una cannula toracica, tuttavia se il sanguinamento continua pu\u00f2 essere necessario un intervento chirurgico. Se correttamente trattato, la prognosi \u00e8 generalmente buona. Le complicanze di un emotorace comprendono l'infezione della cavit\u00e0 pleurica (empiema pleurico) e la formazione di tessuto cicatriziale (fibrotorace).\nEpidemiologia.\nSi stima che i traumi al torace provochino ogni anno approssimativamente dai ai decessi ogni anno, mentre annualmente negli Stati Uniti si riscontrano circa casi di emotorace.\nIl politrauma (un trauma che coinvolge pi\u00f9 distretti corporei) comporta lesioni al torace nel 60% dei casi e frequentemente \u00e8 causa di pneumotorace. In un caso studio \u00e8 stato evidenziato che circa il 37% delle persone ospedalizzate per trauma toracico chiuso presentava un emotorace di tipo traumatico. L'emotorace si verifica comunemente quando vi \u00e8 una frattura scomposta delle coste.\nCause.\nGli emotoraci sono classificati in tre grandi categorie in base alla causa e in ordine di frequenza: traumatici, iatrogeni o non traumatico. In tutti i casi la condizione pu\u00f2 potenzialmente vedere coinvolte le principali arterie e provocare il decesso del paziente a seguito di una notevole perdita di sangue.\nTraumatici.\nSovente, un emotorace \u00e8 causato da un trauma fisico, contusivo o penetrante, che porta ad una emorragia traumatica interna. Anche lesioni toraciche relativamente lievi possono portare a sviluppare un emotorace significativo. Le lesioni spesso causano la rottura di piccoli vasi sanguigni, come quelli che si trovano tra le coste. Se vengono danneggiati vasi sanguigni pi\u00f9 grandi, come l'aorta, la perdita di sangue pu\u00f2 essere enorme ed incontrollabile.\nIatrogeni.\nL'emotorace pu\u00f2 anche presentarsi come complicanza (iatrogenesi) della chirurgia cardiaca e polmonare. Un esempio pu\u00f2 essere la rottura delle arterie polmonari dovuta al posizionamento di un catetere o a seguito di una procedura di toracotomia, toracostomia o toracentesi. Le cause iatrogene pi\u00f9 comuni includono cateterizzazioni della vena succlavia e il posizionamento di un tubo toracico, con un tasso di occorrenza di circa l'1%.\nA volte, il posizionamento di un catetere di Swan-Ganz pu\u00f2 provocare la rottura dell'arteria polmonare causando un massiccio emotorace. Pu\u00f2 anche essere dovuto a seguito di ulteriori procedure mediche e o diagnostiche, come una biopsia pleurica, polmonare o transbronchiali, a una rianimazione cardiopolmonare, a una procedura di Nuss, o trattamento endoscopico delle varici esofagee. L'emotorace iatrogeno \u00e8 pi\u00f9 comune nelle persone ricoverate in un reparto di terapia intensiva con una condizione di malattia renale cronica.\nNon traumatici.\nSebbene meno frequentemente, un emotorace pu\u00f2 verificarsi spontaneamente. Questo pu\u00f2 essere, ad esempio, una complicazione di alcune forme di tumore se le la crescita neoplastica invade lo spazio pleurico. I tumori responsabili di emotorace includono l'angiosarcoma, lo schwannoma, il mesotelioma e il carcinoma del polmone. \u00c8 pi\u00f9 probabile che gli emotoraci si manifestino in risposta a traumi molto minori, quando il sangue \u00e8 meno in grado di formare coaguli, sia come risultato dell'assunzione di farmaci anticoagulanti, sia a causa di disturbi emorragici come l'emofilia. Raramente, un emotorace pu\u00f2 svilupparsi a seguito dell'endometriosi, una condizione in cui il tessuto che normalmente ricopre l'interno dell'utero si forma in luoghi insoliti. Il tessuto endometriale che impianta sulla superficie pleurica pu\u00f2 sanguinare in risposta a cambiamenti ormonali, causando quello che \u00e8 noto come emotorace catameniale.\nColoro con un accumulo anormale di aria all'interno dello spazio pleurico (un pneumotorace) possono avere un sanguinamento della cavit\u00e0, che si verifica in circa il 5% dei casi di pneumotorace spontaneo. La combinazione risultante di aria e sangue nello spazio pleurico \u00e8 nota come emopneumotorace.\nRaramente, un emotorace pu\u00f2 verificarsi in seguito a sanguinamento spontaneo dei vasi sanguigni, come nel caso di dissezione aortica, sebbene il sanguinamento in queste circostanze avvenga solitamente nello spazio pericardico. La rottura spontanea dei vasi sanguigni \u00e8 pi\u00f9 probabile che si verifichi in coloro che soffrono di disturbi che indeboliscono i vasi sanguigni, come alcune forme della sindrome di Ehlers-Danlos o in coloro che hanno vasi sanguigni malformati, come si riscontra nella sindrome di Rendu-Osler-Weber. Altre rare cause dell'emotorace comprendono la neurofibromatosi di tipo 1 e l'eritropoiesi extramidollare sintomatica.\nFisiopatologia.\nLa cavit\u00e0 toracica \u00e8 un spazio all'interno del torace contenente i polmoni, il cuore e numerosi vasi sanguigni importanti. Alcuni sottili foglietti di tessuto conosciuti come le membrane pleuriche (o pleura) rivestono i polmoni e l'interno del torace; la parete toracica \u00e8 rivestita dalla pleura parietale, mentre la pleura viscerale copre l'esterno dei polmoni. Tra la pleura viscerale e parietale vi \u00e8 normalmente un sottile spazio, la cavit\u00e0 pleurica, riempito di liquido.\nUn emotorace avviene quando il sangue entra nella cavit\u00e0 pleurica. Ci\u00f2 produce diversi effetti. In primo luogo, quando il sangue si accumula all'interno della cavit\u00e0 pleurica, inizia a interferire con il normale movimento polmonare, impedendo a uno o entrambi i polmoni di espandersi completamente e interferendo cos\u00ec con il normale trasferimento di ossigeno e anidride carbonica da e verso il sangue. In secondo luogo, il sangue perso nella cavit\u00e0 pleurica non pu\u00f2 pi\u00f9 circolare. Gli emotoraci possono portare a perdite di sangue significative: ciascuna met\u00e0 del torace pu\u00f2 contenere pi\u00f9 di millilitri di sangue, rappresentando pi\u00f9 del 25% del volume di sangue totale di un adulto medio. L'organismo pu\u00f2 contrastare questa perdita ematica e per compensare tenta di mantenere la pressione sanguigna forzando il cuore a pompare pi\u00f9 forte e pi\u00f9 velocemente e comprimendo o costringendo i piccoli vasi sanguigni nelle braccia e nelle gambe. Questi meccanismi di compensazione possono essere riconosciuti dalla presenza di una rapida frequenza cardiaca a riposo ed estremit\u00e0 del corpo fredde.\nSe il sangue all'interno della cavit\u00e0 pleurica non viene rimosso, alla fine si coagula. Il coagulo tende ad attaccare la pleura parietale e viscerale e pu\u00f2 portare a sviluppare cicatrici all'interno, una condizione che se estesa viene conosciuta come fibrotorace. In seguito alla perdita iniziale di sangue, un piccolo emotorace pu\u00f2 irritare la pleura, causando fuoriuscite di liquido aggiuntivo, con conseguente versamento pleurico misto a sangue. Inoltre, quando gli enzimi nel liquido pleurico iniziano a scomporre il coagulo, la concentrazione proteica del liquido pleurico aumenta. Come risultato, la pressione osmotica della cavit\u00e0 pleurica aumenta, causando perdite di liquido nella cavit\u00e0 pleurica dai tessuti circostanti.\nClinica.\nSegni e sintomi.\nI sintomi di un emotorace dipendono dalla quantit\u00e0 di sangue accumulatasi nella cavit\u00e0 pleurica. Un modesto emotorace solitamente comporta una lieve sintomatologia, mentre quelli pi\u00f9 gravi sono spesso responsabili di dolore toracico, dispnea e, occasionalmente, di vertigini. Ulteriori sintomi possono manifestarsi a seconda della causa sottostante.\nI segni clinici di un emotorace includono riduzione o assenza di suoni respiratori e un ridotto movimento della parete toracica sul lato interessato. Quando il lato interessato viene toccato o percussionato, si pu\u00f2 percepire un suono sordo in contrasto con la solita risonanza. Gli emotoraci di vaste dimensioni che interferiscono con la capacit\u00e0 di trasferire ossigeno possono causare una sfumatura blu sulle labbra (cianosi). In questi casi l'organismo pu\u00f2 cercare di compensare la perdita di sangue aumentando la frequenza cardiaca (tachicardia).\nDiagnostica.\nSolitamente la diagnosi di emotorace vengono formulate procedendo con l'esecuzione di una radiografia del torace, anche se l'ecografia viene talvolta utilizzata nelle situazioni di emergenza. Tuttavia, la semplice radiografia planare pu\u00f2 non essere in grado di visualizzare piccoli emotoraci, mentre altre modalit\u00e0 di \"imaging\", come la tomografia computerizzata (TC) o la risonanza magnetica, possono risultare pi\u00f9 sensibili. Nei casi in cui la natura di un versamento \u00e8 in dubbio, un campione del fluido pu\u00f2 essere aspirato e analizzato in una procedura chiamata toracocentesi.\nRadiografia del torace.\nLa radiografia del torace \u00e8 la metodica pi\u00f9 comune utilizzata per diagnosticare un emotorace. Idealmente dovrebbe essere effettuata con il paziente in posizione eretta, tuttavia se le condizioni non lo permettono si pu\u00f2 comunque eseguire in decubito supino. Nel primo caso, la presenza di un emotorace \u00e8 suggerita dalla presenza sulla radiografia di un \"blunting\" dell'angolo costofrenico o dall'opacizzazione parziale o completa dell'emitorace (met\u00e0 del torace) colpita, mentre nel secondo caso il sangue tende a stratificarsi nello spazio pleurico, ma pu\u00f2 essere apprezzato come una nebulosit\u00e0 di un emitorace rispetto all'altro.\nUn lieve emotorace pu\u00f2 non essere visibile attraverso la semplice radiografia in quanto centinaia di millilitri di sangue possono essere nascosti dal diaframma e dai visceri addominali nel caso di posizione eretta del paziente. Una radiografia con paziente supino \u00e8 ancora meno sensibile e fino a un litro di sangue pu\u00f2 essere non rilevato.\nAltre tecniche di \"imaging\".\nL'ecografia pu\u00f2 essere un'ulteriore metodica di imaging biomedico utilizzabile per diagnosticare sia l'emotorace sia altre effusioni pleuriche. \u00c8 di particolare utilit\u00e0 nelle situazioni di emergenza in quanto permette di ottenere risultati rapidi e affidabili con il paziente allettato. L'ecografia \u00e8 pi\u00f9 sensibile della radiografia del torace nel rilevare la condizione.\nLa tomografia computerizzata (TC) pu\u00f2 essere utile per la diagnosi dell'emotorace trattenuto poich\u00e9 questa metodica pu\u00f2 rilevare quantit\u00e0 di fluido molto pi\u00f9 piccole rispetto a una semplice radiografia del torace. Tuttavia, la TC \u00e8 meno utilizzata nell'ambito del trauma poich\u00e9 richiede che una persona in condizioni critiche venga trasportata nella macchina e che tale soggetto rimanga supino.\nLa risonanza magnetica (RM) pu\u00f2 essere utilizzata per differenziare tra un emotorace e altre forme di versamento pleurico e pu\u00f2 suggerire da quanto tempo si sia verificato. Il sangue fresco pu\u00f2 essere visto come un fluido ipointenso in T1 ma iperintenso in T2, mentre il sangue accumulatosi da qualche ora mostra un basso segnale sia in T1 sia in T2. La risonanza magnetica viene utilizzata raramente nella valutazione del trauma a causa del lungo tempo necessario per eseguire l'esame e per il peggioramento della qualit\u00e0 dell'immagine che si verifica con l'eventuale movimento del paziente (artefatti da movimento).\nToracocentesi.\nSebbene le tecniche di \"imaging\" biomedico possano dimostrare la presenza di fluido nello spazio pleurico, potrebbe non essere ben chiara la sua natura. Per stabilirla con certezza \u00e8 possibile prelevarne un campione inserendo un ago nella cavit\u00e0 pleurica, una procedura nota come toracocentesi. Ottenuto il campione, la valutazione pi\u00f9 importante riguarda la percentuale di globuli rossi contenuti nel volume (l'ematocrito), che pu\u00f2 essere stimata dividendo il numero dei globuli rossi riscontrati nel liquido pleurico prelevato per . Un emotorace \u00e8 presente quando si riscontra nel campione un valore di ematocrito pari o superiore al 50% di quello del sangue del paziente, sebbene l'ematocrito rilevabile in un emotorace cronico possa essere compreso tra il 25% e il 50% se il liquido addizionale \u00e8 stato secreto dalla pleura. La toracentesi \u00e8 il test pi\u00f9 comunemente usato per diagnosticare un emotorace negli animali.\nTrattamento.\nIl trattamento di un emotorace dipende in larga misura dall'entit\u00e0 del sanguinamento. Mentre gli emotoraci lievi possono richiedere un intervento marginale, gli emotoraci pi\u00f9 grandi possono richiedere diversi trattamenti, tra cui una somministrazione di liquidi o una trasfusione per sostituire il sangue perso, il drenaggio del sangue all'interno dello spazio pleurico con una procedura nota come toracostomia e, potenzialmente, un intervento chirurgico che pu\u00f2 consistere in una toracotomia o in una videotoracoscopia (VATS) per prevenire ulteriori sanguinamenti. Se l'emorragia \u00e8 stata importante \u00e8 necessario procedere con la somministrazione di liquidi per via endovenosa o con una trasfusione di sangue.\nAnormalit\u00e0 della coagulazione, come quelle causate dai farmaci anticoagulanti, dovrebbero essere trattate. In caso di trauma, gli antibiotici dovrebbero essere somministrati per 24 ore come profilassi.\nVi \u00e8 la possibilit\u00e0 che coaguli di sangue possano rimanere all'interno della cavit\u00e0 pleurica nonostante il drenaggio. Tali formazioni devono essere rimosse, preferibilmente tramite videotoracoscopia. Se tale metodica non \u00e8 disponibile, un'alternativa pu\u00f2 essere la terapia fibrinolitica con la somministrazione di streptochinasi o urochinasi direttamente nello spazio pleurico da sette a dieci giorni dopo l'evento traumatico. Il coagulo residuo che non si dissipa in risposta ai fibrinolitici pu\u00f2 richiedere la rimozione chirurgica sotto forma di decorticazione.\nAltri trattamenti possono includere la somministrazione di antibiotici per ridurre il rischio di sviluppare un'infezione e la terapia fibrinolitica per eliminare il sangue coaugulato all'interno dello spazio pleurico.\nToracostomia.\nIl sangue accumulatosi nella cavit\u00e0 pleurica pu\u00f2 essere rimosso inserendo un drenaggio (tubo toracico) mediante una procedura chiamata toracostomia. Tale procedura \u00e8 indicata per la maggior parte delle cause dell'emotorace, ma dovrebbe essere evitata nel caso di rottura aortica, una condizione che dovrebbe essere gestita con un intervento chirurgico immediato. Il tubo per toracostomia viene solitamente inserito tra le coste nel sesto o settimo spazio intercostale nella linea medio ascellare. \u00c8 importante evitare che il tubo toracico venga ostruito da sangue coagulato poich\u00e9 impedirebbe un adeguato drenaggio dello spazio pleurico. La coagulazione si verifica quando il sangue lascia i vasi sanguigni e viene a contatto con la superficie pleurica, la parete del torace o del polmone danneggiata o il tubo per toracostomia. Un drenaggio inadeguato pu\u00f2 portare a un emotorace trattenuto, aumentando cos\u00ec il rischio di infezione nello spazio pleurico (empiema) o alla formazione di tessuto cicatriziale (fibrotorace). Per eseguire la toracostomia dovrebbero essere utilizzati tubi di ampio diametro, tra i 24 e i 36 French, in quanto riducono il rischio di ostruzioni. Una manipolazione manuale del tubo toracico viene comunemente eseguita per mantenerlo aperto, ma nessuna prova conclusiva ha dimostrato che ci\u00f2 possa migliorare il drenaggio. Se un tubo toracico si ostruisce, questo pu\u00f2 essere rimosso usando tecniche aperte o chiuse. Non appena il drenaggio appare terminato il tubo deve essere rimosso poich\u00e9 uno stazionamento prolungato aumenta il rischio di empiema.\nChirurgia.\nTra il 10% e il 20% dei casi di emotorace conseguenti a trauma richiedono un intervento chirurgico. Gli emotoraci pi\u00f9 gravi o quelli che continuano a sanguinare dopo il drenaggio sono quelli che pi\u00f9 facilmente vengono candidati al trattamento in sala operatoria. Questo pu\u00f2 comportare una tradizionale procedura a torace aperto (toracotomia) oppure pu\u00f2 essere eseguita una videotoracoscopia (o VATS, dall'acronimo inglese \"video-assisted thoracoscopic surgery\"). Sebbene non sia stato stabilito universalmente un quantitativo di perdita ematica per cui procedere all'intervento, le indicazioni generalmente accettate includono pi\u00f9 di ml di sangue drenato da una toracostomia, pi\u00f9 di 200 ml di sangue drenato all'ora, instabilit\u00e0 emodinamica o necessit\u00e0 per ripetere le trasfusioni di sangue.\nLa VATS \u00e8 meno invasiva e meno costosa di una toracotomia a cielo aperto e pu\u00f2 ridurre significativamente la durata della degenza ospedaliera, tuttavia una toracotomia pu\u00f2 essere preferita quando si \u00e8 instaurato uno shock ipovolemico. Idealmente la procedura dovrebbe idealmente essere eseguita entro 72 ore dal trauma poich\u00e9 un ritardo pu\u00f2 aumentare il rischio di complicanze. Nel caso di presenza di coaguoli la VATS rappresenta il \"gold standard\" per la loro rimozione; inoltre \u00e8 raccomandata quando il fluido riempie l'emitorace per oltre 1/3 del suo spazio. Il momento ideale per rimuovere un coagulo utilizzando la VATS \u00e8 dalle 48 alle 96 ore dopo l'evento, tuttavia la procedura pu\u00f2 essere tentata fino a nove giorni dopo.\nPrognosi.\nLa prognosi di un caso di emotorace dipende dalle sue dimensioni, dal trattamento effettuato e dalla causa sottostante. Mentre piccoli emotoraci possono causare pochi problemi, i casi gravi non efficacemente trattati possono rapidamente dimostrarsi fatali per via della perdita di sangue incontrollata. Se non trattato, l'accumulo di sangue pu\u00f2 causare una pressione sul mediastino e sulla trachea, limitando la capacit\u00e0 del cuore di riempirsi. Tuttavia, se trattato, la prognosi di un emotorace di natura traumatica \u00e8 generalmente favorevole e dipende piuttosto dalle altre lesioni riportate. Alcune cause dell'emotorace hanno una prognosi peggiore: l'emotorace causato dalla neurofibromatosi di tipo 1 ha un tasso di mortalit\u00e0 del 36% e un tasso di morte post operatoria del 33%, mentre l'emotorace causato dalla rottura aortica \u00e8 spesso fatale.\nComplicazioni.\nDiverse complicazioni possono verificarsi a seguito di un emotorace e sono pi\u00f9 probabili se il sangue non viene adeguatamente drenato dalla cavit\u00e0 pleurica. Il sangue che rimane nello spazio pleurico pu\u00f2 essere infettato, una condizione che viene conosciuta come empiema. Il sangue trattenuto pu\u00f2 anche irritare la pleura, causando la formazione di tessuto cicatriziale. Se esteso, questo tessuto pu\u00f2 rendere difficile il movimento del polmone nella parete toracica, andando a costituire un fibrotorace. Altre possibili complicanze includono atelettasia, infezione polmonare, ematoma intratoracico, infezione della ferita, pneumotorace o sepsi."}
{"id": "2455920", "revid": "1610576", "url": "https://it.wikipedia.org/wiki?curid=2455920", "title": "Maurizio Ferrara (cestista)", "text": "Carriera.\nIl 5 ottobre 2011 viene ufficializzato l'ingaggio da parte della Felice Scandone Basket Avellino, con la quale aveva esordito in Serie A all'et\u00e0 di 16 anni."}
{"id": "2455922", "revid": "599013", "url": "https://it.wikipedia.org/wiki?curid=2455922", "title": "Robinho", "text": "Indicato da Pel\u00e9 come suo \"erede\", \u00e8 stato scoperto da \"O Rei\" stesso, che lo ha portato al nel 1996, all'et\u00e0 di 12 anni. Nel 2002, alla sua prima stagione da professionista, Robinho \u00e8 subito riuscito ad aggiudicarsi il campionato nazionale. \u00c8 rimasto al Santos fino al 2005, anno in cui \u00e8 stato acquistato dal per 30 milioni di euro: con la maglia dei \"Blancos\" ha vinto due Primera Divisi\u00f3n (2006-2007 e 2007-2008) ed una Supercopa de Espa\u00f1a (2008). Nell'estate del 2008 si \u00e8 trasferito al , che lo ha pagato 42 milioni di euro, ma la sua esperienza in Inghilterra si \u00e8 rivelata al di sotto delle aspettative. Nel 2010, dopo una breve parentesi al Santos in prestito, si \u00e8 accasato al per 18 milioni di euro: \u00e8 rimasto in Italia per quattro anni, vincendo da protagonista una Serie A (2010-2011) ed una Supercoppa Italiana (2011) alla prima stagione, ma nelle annate successive \u00e8 entrato in una fase calante. Nel 2014 \u00e8 tornato al Santos, sempre con la formula del prestito, prima di tentare un'avventura con i cinesi del Guangzhou Evergrande. Nel 2016 veste la maglia dell', mentre dal 2018 fino ad agosto 2020 milita in Turchia con Sivasspor e \u0130stanbul Ba\u015fak\u015fehir.\nHa iniziato a far parte della nazionale brasiliana nel 2003: con la \"Sele\u00e7\u00e3o\" ha vinto una Copa Am\u00e9rica (2007) e due Confederations Cup (2005 e 2009), ma ha partecipato anche ad un'edizione della Gold Cup (2003) e a due edizioni dei Mondiali (2006 e 2010).\nBiografia.\nNasce a Parque Bitaru, nella periferia di Sao Vicente, nei pressi di Santos, stato di San Paolo, figlio di Marina Silva, una casalinga, e Gilvan de Souza, che lavora come idraulico.\nIl 6 novembre 2004, la madre di Robinho \u00e8 rapita e tenuta in ostaggio dal suo rapitore fino al 12 dicembre successivo, in seguito al pagamento del riscatto di 200.000 reais (\u20ac 80.000 circa).\nIl 28 gennaio 2009 \u00e8 arrestato con l'accusa di violenza sessuale; successivamente \u00e8 rilasciato su cauzione ed \u00e8 completamente scagionato dalle accuse nel mese di aprile.\nIl 9 luglio 2009 sposa Vivian Guglielmetti Junits, sua fidanzata storica. Dalla relazione sono nati due figli: Robson Junior, nato a Madrid prima del matrimonio, nel dicembre 2007, e Gianluca, nato nel 2011.\nNel giugno 2015 la sua famiglia \u00e8 tenuta in ostaggio da un ladro che si era introdotto in casa sua con l'intenzione di compiere una rapina.\n\u00c8 in possesso di passaporto spagnolo, dunque \u00e8 cittadino comunitario.\nIl 23 novembre 2017 viene condannato a nove anni di reclusione per violenza sessuale di gruppo ai danni di una ragazza albanese, all'epoca dei fatti ventitreenne, avvenuta in una discoteca di Milano il 22 gennaio 2013.\nNonostante le impugnazioni proposte dal calciatore, la sentenza di condanna viene confermata dalla Corte d'Appello e dalla Suprema Corte di Cassazione, divenendo quindi definitiva nel gennaio 2022. Nel febbraio dello stesso anno la Procura di Milano inoltra al Ministero della Giustizia la richiesta di estradizione e il mandato d'arresto internazionale per Robinho.\nLa giustizia brasiliana non prevede l'estradizione per alcun tipo di reato per i propri cittadini. Ma Robinho \u00e8 anche cittadino comunitario, quindi non \u00e8 esclusa la sua estradizione.\nPer questa vicenda il Santos, squadra carioca per la quale il calciatore era tornato a giocare dopo le esperienze anche col Manchester City e in Turchia, aveva deciso di sospendere il contratto.\nCaratteristiche tecniche.\nEsterno d'attacco sinistro, era un giocatore di movimento che poteva svariare su tutto il fronte offensivo, ricoprendo i ruoli di seconda punta, fantasista e trequartista.\nDotato di un grande bagaglio tecnico, Robinho era conosciuto soprattutto per la velocit\u00e0 di scatto, l'eccellente dribbling spesso imprevedibile e per il suo esteso repertorio di finte, che culminava nel doppio passo, per il buon tiro e per la grande agilit\u00e0, tanto che in Brasile veniva soprannominato \"Rei do drible\" o \"Rei de la pedalada\", per le sue rovesciate. Ottimo contropiedista, durante la prima parte di carriera era un buon finalizzatore e assist-man, oltre ad essere in possesso anche di una buona resistenza. In virt\u00f9 di queste qualit\u00e0, da giovane \u00e8 stato da subito paragonato a Pel\u00e9.\nRobinho compensava queste caratteristiche con diversi punti deboli, dalla scarsa propensione al lavoro, al disordine tattico fino al fisico troppo gracile e, col passare degli anni, soprattutto ai tempi del Milan, alla finalizzazione. Nonostante il talento espresso in giovent\u00f9, durante la sua carriera calcistica Robinho si \u00e8 dimostrato incostante, attirandosi le critiche di molti che considerano non abbia mai espresso pienamente il suo potenziale.\nDescritto anche come \u00abstella del calcio brasiliano\u00bb, nel 2005 era ritenuto tra le pi\u00f9 grandi promesse del panorama calcistico mondiale, insieme a Lionel Messi e Zlatan Ibrahimovi\u0107, e fino al 2008 era considerato uno degli attaccanti pi\u00f9 forti del pianeta. Successivamente, per\u00f2, il suo rendimento altalenante ha attirato molte critiche da parte di giornalisti e addetti ai lavori.\nDa quando ha 13 anni, Neymar \u00e8 paragonato a Robinho.\nCarriera.\nClub.\nSantos.\nSi avvicina al calcio da bambino, giocando con delle palline da tennis. Mentre gioca a calcio in strada, a soli 6 anni \u00e8 notato da un osservatore del Beira-Mar, una \"escolinhas\", ovvero una scuola calcio di \"futsal\". A 9 anni passa al Portu\u00e1rios, squadra di calcio a 5, quindi \u00e8 notato dal Santos, che prima lo inserisce nella propria compagine di \"futsal\", poi decide di farlo passare alle giovanili della societ\u00e0 di calcio a 11 nel 1996. In questo periodo Pel\u00e9 \u00e8 tra i responsabili del settore giovanile del Santos. Nel 1999, \"O' Rey\" nota Robinho durante un allenamento, riconoscendo in lui se stesso da giovane: Pel\u00e9 comincia a seguire costantemente il ragazzo, decidendo di farlo trasferire a vivere in una specie di foresteria divisa in camerate all'interno dello stadio del Santos. Nel 2001, in quella che sar\u00e0 la sua ultima stagione tra le giovanili del Santos, Robinho vince il campionato Paulista Under-17.\nIl 18 agosto 2002 esordisce in prima squadra contro il (vinta 2-1) e il 5 settembre seguente sigla il suo primo gol in campionato contro il (3-0): a fine stagione si aggiudica il suo primo campionato nazionale, all'et\u00e0 di 18 anni, realizzando 10 gol in 30 presenze nell'annata del debutto da professionista. Nel 2003, divenuto titolare inamovibile, gioca 53 partite segnando 8 volte in campionato e 7 in Copa Libertadores. Il 2004 \u00e8 l'anno del \"crack\": Robinho segna 32 gol in 55 incontri complessivi, 21 nel solo campionato brasiliano, dove si piazza terzo nella classifica marcatori alle spalle di Alex Dias, del compagno di squadra Deivid e di Washington, contribuendo in modo fondamentale al successo del club nel campionato 2004, il suo secondo titolo in tre anni. L'annata risulta la pi\u00f9 prolifica nella sua intera carriera e a fine stagione \u00e8 il miglior marcatore del Santos tra tutte le competizioni.\nNel 2004 Robinho giunge terzo dietro agli argentini Carlos T\u00e9vez e Javier Mascherano nella classifica del \"Bal\u00f3n de Oro\" e ha vinto la \"Bola de Ouro\" come miglior giocatore del campionato brasiliano 2004. Con il Santos ha totalizzato 110 presenze e 47 reti in 4 stagioni nel Campeonato Brasileiro S\u00e9rie A e 31 partite e 14 gol nella Coppa Libertadores.\nReal Madrid.\nAll'et\u00e0 di 21 anni, dopo una lunga trattativa tra Santos, che chiedeva il pagamento dell'intera clausola rescissoria fissata a 50 milioni, e , il giocatore brasiliano \u00e8 acquistato dal club spagnolo nell'estate del 2005 per 30 milioni (circa \u20ac 27,7 milioni), firma per cinque anni a \u20ac 1,8 milioni netti a stagione e gli \u00e8 assegnata la maglia numero 10, indossata in precedenza dal fuoriclasse portoghese Lu\u00eds Figo. L'acquisto di Robinho \u00e8 paragonabile a quello di un \"galacticos\", venendo subito ritenuto tra i giocatori pi\u00f9 importanti dell'intera Liga spagnola.\nDurante la sua prima stagione si dimostra all'altezza delle aspettative che aveva suscitato, affiancando campioni come Zidane, Roberto Carlos e Casillas con continuit\u00e0, fino a risultare uno tra i giocatori pi\u00f9 impiegati della stagione 2005-2006. La sua prima annata con le \"Merengues\" si \u00e8 conclusa con un bottino di 51 partite e 12 gol.\nDurante la stagione 2006-2007 il tecnico Fabio Capello gli ha preferito spesso giocatori come Beckham, Ronaldo o Cassano, non consentendogli una continuit\u00e0 di gioco, a causa di alcuni ritardi del brasiliano agli allenamenti. Solo verso la fine del campionato il tecnico italiano torna a schierarlo regolarmente da titolare. La stagione si \u00e8 conclusa nella conquista del titolo di Primera Divisi\u00f3n, alla quale Robinho d\u00e0 comunque un prezioso contributo con 32 presenze e 6 gol.\nNella successiva stagione 2007-2008 Robinho torna titolare agli ordini del nuovo allenatore, Bernd Schuster, realizzando 11 gol e 14 assist in campionato, oltre a 6 gol nella Champions League 2007-2008. Verso la met\u00e0 della stagione Robinho ha subito un infortunio, che lo ha tenuto fuori dai campi fino al 3 marzo 2008, giorno in cui il brasiliano rientra segnando due reti nella partita vinta dal Real Madrid contro il Recreativo. Questa partita ha consentito alla squadra di raggiungere il primo posto nel campionato, che i \"Blancos\" sono riusciti alla fine a vincere, conquistando il loro 31\u00ba titolo nazionale, il quarto personale per Robinho tra Brasile e Spagna.\nNon riuscendo ad ambientarsi completamente e a causa di qualche screzio con la dirigenza madridista, Robinho si allontana dai \"Blancos\" pretendendo di essere ceduto.\nManchester City.\nDurante l'estate 2008 Robinho sembra in procinto di passare al : il 31 agosto il sito ufficiale del club ha messo addirittura in vendita la maglia di Robinho senza numero prima di aver concluso le trattative; il suo passaggio sembrava fatto ma il Real Madrid ha seccamente smentito la notizia; il Chelsea ha prontamente risposto dicendo che pubblicizzare l'interesse per un giocatore non \u00e8 la stessa cosa di averlo comprato.\nInaspettatamente, il 1\u00ba settembre 2008 Robinho \u00e8 invece ceduto dal Real Madrid al per una cifra intorno ai 32,5 milioni di sterline, circa 42 milioni di euro. Si accorda per un contratto da circa \u20ac 180.000 a settimana. Ha fatto scalpore il lapsus di Robinho, che una volta presentato con la maglia dei \"Citizens\" esclam\u00f2: \"Sono molto contento di essere un giocatore del Chelsea\".\nDopo un promettente avvio di campionato (11 gol realizzati), il rendimento nella seconda parte della stagione del brasiliano cala notevolmente, anche a causa di qualche dissapore con l'allenatore Mark Hughes. Durante un ritiro del Manchester City a Tenerife nel mese di gennaio, Robinho torna in Brasile senza il permesso del club per festeggiare i suoi 25 anni in patria, soffrendo di saudade: al ritorno in Inghilterra \u00e8 sanzionato con \u20ac 300.000 di multa. Sul finire di stagione, per\u00f2, Robinho ricomincia a giocare con continuit\u00e0 realizzando anche altri gol importanti e concludendo la stagione in quarta posizione nella classifica marcatori della Premier League 2008-2009 con 14 centri.\nNella seconda stagione al Manchester City Robinho \u00e8 costretto a rimanere fermo per 3 mesi per infortunio, riuscendo a disputare fino a dicembre solo 12 partite nelle quali segna un solo gol contro lo Scunthorpe United in FA Cup. Durante quest'annata, Robinho ha dei dissidi con il nuovo tecnico arrivato alla guida dei \"Citizens\", Roberto Mancini.\nRitorno al Santos.\nIl 28 gennaio 2010 ritorna al Santos, in prestito fino al 4 luglio 2010.\nDurante i sei mesi in prestito gioca 23 partite e segna 11 gol, aiutando la squadra a vincere il campionato Paulista (12 presenze e 5 reti) e la Coppa del Brasile (9 partite e 6 gol). Alla fine del prestito il Santos non riscatta il cartellino e per questo Robinho torna ai \"Citizens\".\nMilan.\nIl 31 agosto 2010 \u00e8 acquistato, con la mediazione del procuratore Mino Raiola, a titolo definitivo per 18 milioni di euro dal , con cui ha sottoscritto un contratto quadriennale da \u20ac 4 milioni netti d'ingaggio a stagione. \u00c8 subito ben accolto trovando nell'ambiente rossonero diversi connazionali, Alexandre Pato, Ronaldinho e Thiago Silva.\nHa esordito con la maglia rossonera l'11 settembre 2010 in occasione della seconda giornata di campionato nella gara persa per 2-0 in casa del , subentrando al 56\u00ba minuto di gioco a Ronaldinho. Il 16 ottobre 2010 segna la prima rete con il Milan a San Siro contro il , realizzando il gol del definitivo 3-1 nei minuti di recupero del secondo tempo. Ha messo a segno la sua prima doppietta con la maglia del Milan il 12 febbraio 2011, nella partita casalinga vinta 4-0 contro il durante la quale subentra a Clarence Seedorf al 58\u00ba minuto di gioco e segna al 61\u00ba e al 65\u00ba, in entrambe le occasioni su assist di Antonio Cassano. Il 7 maggio 2011 ha vinto il suo primo scudetto con i rossoneri a due giornate dal termine del campionato grazie allo 0-0 contro la . Nel corso della stagione risulta essere il giocatore pi\u00f9 impiegato dal tecnico Allegri con 45 partite disputate e il miglior marcatore rossonero in campionato con 14 reti a pari merito con Ibrahimovi\u0107 e Pato, risultando decisivo per la vittoria del campionato.\nIl 6 agosto 2011 ha vinto la Supercoppa italiana con il Milan battendo l' a Pechino per 2-1. Dopo essere stato costretto a saltare le prime partite della stagione 2011-2012 in campionato e Champions League a causa di un edema osseo nella regione inguinale, torna a disposizione nella gara casalinga del 15 ottobre 2011 contro il , vinta per 3-0, nella quale \u00e8 schierato come titolare e segna il secondo gol rossonero. In totale, in questa stagione, ha collezionato 40 presenze coronate da 10 reti, di cui 7 in campionato e 3 in Champions League.\nPer la stagione 2012-2013 cambia il suo numero di maglia, passando dal 70 al 7, appartenuto in passato ad Alexandre Pato e Andrij \u0160ev\u010denko. Il 26 agosto 2012 gli \u00e8 stata diagnosticata una distrazione muscolare di primo grado alla coscia destra che lo costringer\u00e0 a star fuori dai campi di gioco per circa 4 settimane. Il 25 novembre seguente firma la sua prima rete stagionale, arrivata su calcio di rigore durante la partita casalinga di Serie A contro la (1-0).\nIl 18 luglio 2013 rinnova il suo contratto con il Milan fino al 30 giugno 2016. Il 1\u00ba settembre seguente segna il suo primo gol nella stagione 2013-2014, timbrando il cartellino in occasione della 2\u00aa giornata di campionato vinta a San Siro contro il Cagliari per 3-1. Robinho ha concluso la sua stagione con 5 gol all'attivo, di cui 3 in campionato, 1 in Champions League (contro il Barcellona) e 1 in Coppa Italia.\nSecondo ritorno al Santos, la parentesi cinese e Atl\u00e9tico Mineiro.\nIl 7 agosto 2014 si \u00e8 trasferito al Santos con la formula del prestito, scegliendo di indossare la maglia numero 7. Il 13 maggio 2015 ha raggiunto l'accordo per la rescissione consensuale con il Milan con decorrenza 30 giugno 2015. Il 12 maggio 2015 avviene la risoluzione del contratto tra Robinho e il Milan.\nIl 16 luglio 2015, dopo essere rimasto svincolato, viene acquistato dai cinesi del Guangzhou Evergrande a costo zero, scegliendo la divisa numero 60 e firmando un contratto semestrale da \u20ac 12 milioni di stipendio a stagione.\nGioca come trequartista sinistro nel 4-2-3-1 di Felipe Scolari nel Guangzhou Evergrande. Il 21 agosto 2015 realizza una doppietta contro lo Shanghai Shenxin (4-2). Al termine dell'annata vince il campionato cinese con 9 presenze e 3 centri, vincendo quattro campionati in quattro nazioni di tre continenti differenti (Brasile, Spagna, Italia e Cina).\nIl 12 febbraio 2016 passa ufficialmente all'Atl\u00e9tico Mineiro firmando un contratto biennale. Il 6 marzo seguente firma una tripletta alla sua seconda partita nel campionato Mineiro contro la Tombense (4-1). Il 2 aprile mette a segno altre tre reti contro Vila Nova (2-7): al termine della prima fase, Robinho realizza 9 gol in 6 giornate del campionato Mineiro, risultando essere il miglior marcatore della competizione e contribuendo a portare l'Atl\u00e9tico Mineiro alle fasi finali della competizione, poi vinta dal club. Due settimane pi\u00f9 tardi, sigla il suo primo gol internazionale con la nuova maglia, andando a segno nella partita di Coppa Libertadores 2016 contro il (4-0). Il 5 giugno seguente, alla sesta giornata di campionato, Robinho firma una doppietta andando a segno in entrambi i casi su calcio di rigore contro lo di Recife (4-4). Termina la stagione con 12 reti siglate in 30 giornate di Brasileirao.\nIl 7 maggio 2017 Robinho vince il suo secondo campionato Mineiro consecutivo realizzando una marcatura nella partita finale vinta per 2-1 ai danni del .\nSivasspor e \u0130stanbul Ba\u015fak\u015fehir.\nIl 23 gennaio 2018 fa ritorno in Europa, firmando con i turchi del Sivasspor.\nIl 5 gennaio 2019, dopo 30 presenze e 12 gol con il Sivasspor, viene ufficializzato il suo passaggio all\u2019\u0130stanbul Ba\u015fak\u015fehir. Nella stagione 2019-2020, con la squadra di Istanbul vince il campionato turco. Il 7 agosto 2020, con 31 presenze e 4 reti, chiude la sua esperienza in riva al Bosforo, non rinnovando il contratto in scadenza, rimanendo cos\u00ec svincolato.\nRitorno al Santos.\nIl 10 ottobre 2020 fa ritorno al Santos per la quarta volta, firmando un contratto di 5 mesi per uno stipendio simbolico di 1.500 real (230 euro). Il 16 ottobre rescinde consensualmente il suo contratto con la societ\u00e0 per concentrarsi esclusivamente sulla difesa nel processo, che lo vede coinvolto per accuse di stupro risalenti al 2013. e che termina con una condanna a 9 anni passata in giudicato, seguita da una richiesta di estradizione nel 2022 .\nNazionale.\nCon la nazionale olimpica Robinho ha preso parte alla CONCACAF Gold Cup 2003, persa in finale contro il , durante la quale disputa tutte le 5 partite dei verde-oro, e al Torneo Pre-Olimpico CONMEBOL (8 presenze e 3 gol).\nRobinho ha esordito nella nazionale maggiore il 5 settembre 2004 a San Paolo contro la in una gara valida per le qualificazioni al Mondiale 2006 e nella successiva partita disputata contro realizza la prima rete con la maglia della \"Sele\u00e7ao\".\nNel 2005 ha vinto la Confederations Cup, dove mette a segno 2 gol in 5 partite disputate, emergendo tra i protagonisti dell'edizione assieme ad Adriano e nel 2006 partecipa al Mondiale 2006 in Germania, dove disputa tutte le partite del girone eliminatorio, partendo titolare, per\u00f2, solo contro il .\nVince da protagonista la Coppa America 2007, segnando prima una tripletta contro il (3-0) e il rigore che decide la sfida contro l' (1-0) nella fase a gironi, poi mettendo a segno una doppietta nuovamente contro il Cile ai quarti di finale (6-1): conclude il torneo con 6 gol, aggiudicandosi i premi di miglior marcatore e di miglior giocatore della competizione acquisendo fama e dimostrando di poter essere un leader per la \"Sele\u00e7ao\". Il 22 agosto 2007, in un'amichevole vinta 2-0 contro l', scende in campo per la prima volta come capitano del Brasile.\nNel 2008 \u00e8 convocato dal CT Dunga per il torneo olimpico, ma a seguito di un'infiammazione al pube il Real Madrid lo ha costretto a rinunciare alla convocazione. La Federcalcio brasiliana critica il club madrileno, definendo tardiva la scelta dei \"Blancos\" e in sostituzione di Robinho \u00e8 chiamato Ramires, centrocampista del Cruzeiro.\nPartecipa alla Confederations Cup 2009, vinta in finale contro gli , disputando tutte le 5 partite della \"Sele\u00e7ao\" e segnando un gol nella fase a gironi.\n\u00c8 convocato da Dunga per il Mondiale 2010 in Sudafrica, in cui marca due gol: il definitivo 3-0 negli ottavi di finale contro il e quello del momentaneo vantaggio nei quarti di finale contro i , che poi con due gol di Sneijder ribalta il risultato ed elimina la Nazionale brasiliana. Diviene anche uno dei giocatori simbolo della nazionale brasiliana, tornando ad indossare la fascia di capitano in diverse occasioni.\nNel 2011 Mano Menezes lo convoca per la Coppa America in Argentina dove Robinho disputa 3 delle 4 partite dei verdeoro, eliminati nei quarti di finale dal ai rigori (0-2).\nDopo i Mondiali 2014 e il ritorno di Dunga sulla panchina verdeoro, Robinho ritorna tra i convocati e, nell'estate 2015, \u00e8 convocato per la Coppa America in Cile. Va a segno nei quarti di finale contro il Paraguay, fissando il momentaneo 1-0 per i verdeoro. Nel finale, tuttavia, i paraguaiani pareggiano e vincono la sfida ai calci di rigore, estromettendo il Brasile dalla competizione esattamente come quattro anni prima.\nIl 25 gennaio 2017 raggiunge quota 100 partite in nazionale in amichevole contro la Colombia.\nStatistiche.\nPresenze e reti nei club.\nTra club, nazionale maggiore e nazionali giovanili, Robinho ha totalizzato globalmente 857 presenze segnando 275 reti, alla media di 0,31 gol a partita.\n\"Statistiche aggiornate al 19 luglio 2020.\""}
{"id": "2455923", "revid": "2134764", "url": "https://it.wikipedia.org/wiki?curid=2455923", "title": "Giancarlo Ferrero", "text": "Carriera.\nClub.\nDopo aver mosso i primi passi nell'Abet Basket Team '71, nella stagione 2003-04 \u00e8 passato nel settore giovanile della Junior Libertas Pallacanestro.\nNel 2004-05, sempre con la Junior, giunge primo nel girone A di Serie B d'Eccellenza ottenendo la promozione in Legadue, oltre alla vittoria della Coppa Italia di Serie B d'Eccellenza.\nDal 2006 al 2009 viene prestato prima in Serie C1 a Valenza con cui vince il campionato, poi alla Virtus Siena in Serie B1 vincendo la Coppa Italia A Dilettanti, infine ad Osimo segnando una media di 20,2 punti in regular season.\nNel 2009-10 torna a Casale Monferrato, raggiungendo il 4\u00ba posto in Legadue con l'eliminazione in semifinale dei play-off, per mano della Dinamo Sassari.\nNel 2010-11, con la squadra di Casale vince la regular season: nei play-off contribuisce alla prima promozione in Serie A della storia casalese. Sempre nella stessa stagione, alle Final Four di Coppa Italia di Novara (svoltasi il 27 febbraio 2011), nell'intervallo della finale fra Veroli e Imola, Giancarlo si \u00e8 aggiudicato lo Slam Dunk Contest, risultando il pi\u00f9 apprezzato dalla giuria presieduta da Carlton Myers.\nNel 2011-12 inizia la stagione nella massima serie con la Junior Casale, a marzo 2012 passa in prestito alla Biancobl\u00f9 Bologna (Legadue) dove, in cinque partite, contribuisce al raggiungimento della salvezza, ricevendo apprezzamenti anche dal pubblico del PalaDozza. Nel 2012-13 torna alla Junior Casale (in Legadue), con la quale centra il 3\u00ba posto in regular season e la semifinale play-off.\nNel 2013 passa al Pallacanestro Trapani diventandone capitano nella stagione 2014-2015.\nNel luglio 2015 firma un contratto biennale con la Pallacanestro Varese e, nella sua prima stagione con i biancorossi lombardi, centra un nono posto nella stagione regolare; inoltre con Varese raggiunge le Final Four di FIBA Europe Cup. Nel corso della stagione 2016-17 il coach della Pallacanestro Varese Attilio Caja lo sposta stabilmente nel quintetto nel ruolo di ala grande. Nel corso delle stagioni successive si conferma come un'ala dotata di solidit\u00e0 e continuit\u00e0, diventando il capitano della squadra.\nNazionale.\nCon la maglia azzurra, ha esordito in Nazionale A nel 2009, dove conta 4 presenze e 28 punti. Ha partecipato agli Europei Under 18 del 2006 e Under 20 del 2008. Nelle formazioni giovanili ha totalizzato 37 presenze e 228 punti. Ha partecipato anche alle Universiadi nel 2009; nel 2012 \u00e8 stato convocato nella Nazionale Sperimentale dal Settore Squadre Nazionali per il doppio raduno collegiale (Folgaria e Roma) e le quattro amichevoli contro Grecia e Francia.\nCaratteristiche tecniche.\nAlto 198\u00a0cm per 97 chilogrammi di peso, gioca nel ruolo di ala."}
{"id": "2455924", "revid": "126257", "url": "https://it.wikipedia.org/wiki?curid=2455924", "title": "Maserati 200 S", "text": ""}
{"id": "2455925", "revid": "126257", "url": "https://it.wikipedia.org/wiki?curid=2455925", "title": "Maserati 200 SI", "text": ""}
{"id": "2455926", "revid": "89688", "url": "https://it.wikipedia.org/wiki?curid=2455926", "title": "Love 2", "text": "Love 2, in uscita il 5 ottobre 2009, \u00e8 il quinto album in studio del gruppo musicale francese AIR.\nTracce.\nTutti i brani sono parole e musica di Jean-Beno\u00eet Dunckel e Nicolas Godin."}
{"id": "2455930", "revid": "84184", "url": "https://it.wikipedia.org/wiki?curid=2455930", "title": "Il compagno Pinocchio", "text": "Il compagno Pinocchio (o Buratino e la chiavetta magica, \"Zolotoj klju\u010dik, ili Priklju\u010denija Buratino\" - \u0417\u043e\u043b\u043e\u0442\u043e\u0439 \u043a\u043b\u044e\u0447\u0438\u043a, \u0438\u043b\u0438 \u041f\u0440\u0438\u043a\u043b\u044e\u0447\u0435\u043d\u0438\u044f \u0411\u0443\u0440\u0430\u0442\u0438\u043d\u043e\u00e8) \u00e8 un racconto lungo di Aleksej Nikolaevi\u010d Tolstoj ispirato dal Pinocchio di Collodi.\nIl soggetto di partenza \u00e8 lo stesso del Pinocchio di Collodi, ma le sue avventure descrivono la lotta contro Carabas Barabas, il padrone del teatro dei burattini. Per forza della popolarit\u00e0 di questo libro, l'espressione \"lavorare come pap\u00e0 Carlo\" (la controparte di Geppetto) \u00e8 diventata proverbiale in russo e indica un lavoro continuo senza alcun riposo.\nTrama.\nUn potente mago anim\u00f2 un albero per far uscire da esso delle personcine di legno, di cui si prese cura come figli. Un giorno per\u00f2 un malvagio zingaro cattur\u00f2 tutte le personcine di legno e uccise il mago, che trasfer\u00ec nell'albero la sua magia. Solo una bambina di legno fugg\u00ec: Malvina.\nTempo dopo, un falegname di nome mastro Giuseppe, entra in possesso del legno dell'albero magico e scopre che parla e, spaventato, lo regala al caro amico e vicino di casa padre Carlo. Carlo \u00e8 un povero e solitario anziano suonatore di organetto (ormai rotto) e crea una marionetta a che chiama Burattino (o Pinocchio in alcune versioni italiane), allo scopo di utilizzarlo per potersi guadagnare da vivere. Mentre lo costruisce, Carlo scopre che Burattino \u00e8 animato, e decide perci\u00f2 di trattarlo come un figlio. Questi presto per\u00f2 scappa e, a seguito di una discussione fra i due, Carlo finisce in prigione perch\u00e9 i gendarmi pensano che avesse maltrattato ingiustamente il burattino.\nRimasto solo in casa, Burattino incontra il Grillo che abita con Carlo; il Grillo ride della sua goffaggine e Burattino gli lancia indispettito il martello, mancandolo. Nel cercarsi da mangiare, Burattino controlla la pentola nel caminetto, ma avvicinandosi scopre che \u00e8 solo una scena dipinta su tela, bucandola con il suo lungo naso. Poco dopo, Burattino combatte contro un ratto di nome Sciusciara. Carlo, ritornato dalla prigione, scaccia il ratto. Burattino, vista la bont\u00e0 del genitore, decide di aiutarlo e di andare a scuola per studiare. Dopo avergli fatto un vestito, Carlo vende la propria giacca per comprare i libri di scuola per Burattino.\nLa marionetta si dirige a scuola ma per la via incappa in un teatrino ambulante e, vendendo i libri per comprare il biglietto, entra a vedere lo spettacolo. Durante lo spettacolo dei burattini, le marionette Pierrot, Arlecchino e gli altri lo invitano a salire sul palco, riconoscendolo come loro simile, ma il burattinaio Carbas Barabas, un omone che inciampa sempre sulla sua lunga barba nera, lo accusa di aver rovinato lo spettacolo e lo rinchiude nel carrozzone.\nNella notte, Carabas decise di bruciare Burattino per riscaldarsi la cena nel camino, ma Burattino lo supplica di non farlo, raccontando che il suo naso aveva gi\u00e0 rovinato il caminetto dipinto del padre. Sorpreso dalla storia del camino, Carabas decise di non bruciarlo, a detta sua, per non dar dispiacere a suo padre e gli dona cinque monete d'oro come rimborso e lo ospita nel carrozzone per la notte.\nTornando a casa, Burattino incontra l'indomani il gatto Basilio e la volpe Alice, che lo informano che pap\u00e0 Carlo \u00e8 ammalato a causa del freddo; Burattino si vanta allora di potergli comprargli una giacca, con i soldi che ha. Basilio e Alice allora raccontano a Burattino di un campo nel Paese degli Sciocchi, dove, se avesse piantato le monete, un albero germoglier\u00e0 con molte pi\u00f9 monete al posto dei frutti. Burattino, un po' insicuro, decide di seguirli. \nI tre si rifocillano all'Osteria dei tre ghiozzi e si riposano per la notte. Svegliato dall'oste, Burattino paga il conto e scopre che i suoi amici lo hanno preceduto. Passando per il bosco, Burattino s'imbatte in due briganti, che altri non sono che Basilio e Alice travestiti. I due lo inseguono, ma Burattino si nasconde in bocca le monete e i due lo legarono a testa in gi\u00f9 cos\u00ec che, quando si sarebbe stancato di rimanere con la bocca chiusa, avrebbe fatto cadere le monete. Ci\u00f2 avvenne nei pressi della dimora di Malvina. \nLa ragazza trova, l'indomani mattina, la marionetta appesa e lo slega con l'aiuto del suo barboncino Artemone e di altri amici animali. Burattino si dimostra riconoscente nei confronti di Malvina, ma questa si arrabbia con lui per i suoi metodi non educati e lo punisce continuamente.\nCon l'aiuto di un pipistrello, Burattino lascia Malvina e si dirige al Paese degli Sciocchi, dove lo aspettavano Alice e Basilio. Mentre la marionetta seppellisce le monete e compie il rito descrittogli, Alice e Basilio convincono il capo della polizia che Burattino \u00e8 un criminale che sta gettando su di lui un malocchio, e il gendarme lo fa buttare dal ponte, mentre i due lestofanti rubano le monete interrate.\nEssendo di legno, Burattino sopravvive e incontra l'anziana delle tartarughe, zia Tortilla, che gli d\u00e0 una chiave caduta a Carabas, l'unico che pu\u00f2 sapere a che serve. Dirigendosi alla carovana di Carabas, Burattino s'imbatte in Poirrot, che gli spiega che aveva scoperto che Carabas e il suo amico venditore di sanguisughe, Duremar, volevano ad ogni costo la chiavetta e che Burattino aveva qualcosa a che fare con la chiave. Dopo essere stato scoperto, Poirrot fugg\u00ec.\nDopo essere andati a prendere Malvina, che si scusa per essere stata troppo dura, e Artemone, Burattino si scontra con Carabas e riusce a neutralizzarlo, facendogli attorcigliare la barba lunghissima ad un albero. Carabas e Duremar si dirigono \"Dai tre ghiozzi\" a riprendersi e rifocillarsi. \nCon l'aiuto di un gallo, Burattino si nasconde in un'anfora e aspetta che Carabas si ubriachi; poi, fingendosi uno spirito, gli chiede a che serve la chiavetta. Lo zingaro risponde che apre un tesoro che si dovrebbe trovare dietro il camino dipinto di Carlo. Proprio allora, Basilio e Alice entrarono nella locanda e, avendo corrotto il gallo, costringono Burattino a uscire dal vaso e consegnarsi a Carabas, la marionetta fugge a cavallo del gallo dai suoi amici, ma vengono circondati da Carabas, Duremar, Alice e Basilio.\nIn loro aiuto sopraggiunge Carlo, che stende i malfattori prendendoli alle spalle e porta a casa Burattino e i suoi amici. Mentre i cinque scoprono che dietro la cucina dipinta di Carlo c'\u00e8 una porta su cui \u00e8 raffigurato Burattino, Carabas sopraggiunge con le guardie del sindaco, a cui ha raccontato una storia fasulla per ottenere la sua assistenza. I cinque, per\u00f2, si chiudono in tempo dietro la porta, scampando all'ira del burattinaio.\nDentro, Burattino \u00e8 aggredito nuovamente da Sciusciara, ma venne salvato da Artemone. Infine, i nostri eroi trovano un fantastico palco chiamato \"Il teatro del Fulmine\", sorvegliato dal centenario Grillo Parlante. Il Grillo spiega che il Teatro \u00e8 quasi completamente automatizzato e che fu costruito per il popolo di legno dal mago che li cre\u00f2. Detto questo, il Grillo si dilegua.\nBurattino e i suoi amici mettono in scena uno spettacolo per le strade della citt\u00e0 , diventando famosi e assumendo come attori le marionette di Carabas e lo stesso Duremar, mentre Carlo mette a nuovo il suo organetto e diventa il musicista del teatro, mentre Alice, Basilio e Carabas rimangono a bocca asciutta sotto la pioggia fredda.\nOrigini.\nIn giovent\u00f9, Tolstoj lesse \"Le avventure di Pinocchio\" e lo raccontava ai suoi compagni di giochi, ma quando perse il libro, cominci\u00f2 a raccontare diversamente la storia. Da l\u00ec venne l'idea per creare questa storia."}
{"id": "2455939", "revid": "1602064", "url": "https://it.wikipedia.org/wiki?curid=2455939", "title": "Tedeschi", "text": "I tedeschi (Deutsche in lingua tedesca standard) sono un gruppo etnico localizzato prevalentemente in Germania. Degli oltre 150 milioni di persone che al mondo parlano tedesco, circa 83 milioni sono di nazionalit\u00e0 tedesca, insieme ad altri quasi 10 milioni di austriaci. Possono essere considerati tedeschi, oltre agli abitanti dell'attuale Stato tedesco (che comprende solo una parte della Germania storico-culturale), anche gli austriaci, gli svizzeri germanofoni, i lussemburghesi, i liechtensteiniani, gli alsaziani, un ridotto numero di belgi (comunit\u00e0 germanofona del Belgio) e di danesi, la maggior parte degli altoatesini e alcuni milioni di immigrati e loro discendenti, che, pur non essendo di madrelingua tedesca, hanno accettato forme di vita e di cultura legate al mondo germanico.\nApprossimativamente vi sono altri 80 milioni di individui che hanno antenati tedeschi (i \"Deutschst\u00e4mmige\"), in particolare negli Stati Uniti, in Brasile, Argentina, Francia, Cile e Canada, i quali tuttavia non parlano il tedesco come lingua nativa.\nCi\u00f2 premesso, il numero totale dei tedeschi, nei paesi di lingua germanica e al di fuori di essi, risulta oscillare tra i 155 e i 170 milioni.\nOrigine del nome.\nIl termine tedesco \"Deutsche\" trae origine dall'Alto tedesco antico \"diutisc\" (da \"diot\", popolo) che si riferiva alla \"lingua del popolo\" germanico. Tuttavia, non \u00e8 ancora chiaro se la parola fosse comunemente utilizzata in qualit\u00e0 di etnonimo. L'uso del sostantivo \"ein diutscher\", per indicare \"un tedesco\" emerge solamente nel Medio alto tedesco ed \u00e8 attestato dalla seconda met\u00e0 del XII secolo.\nTedeschi nel mondo.\nIl termine \"tedesco\" pu\u00f2 identificare varie tipologie etniche. Pu\u00f2 pertanto essere utilizzato per distinguere i cittadini tedeschi effettivamente tali dai cittadini di diversa origine; pu\u00f2 indicare le minoranze linguistiche tedesche di altre nazioni; soprattutto in inglese, il termine \"Ethnic Germans\" viene adoperato pi\u00f9 genericamente per indicare i discendenti di emigranti tedeschi.\nMinoranze di cultura tedesca, anche se in alcuni casi maggioritariamente non germanofone, sono rappresentate in diversi paesi dell'Europa centrale e orientale (Polonia, Ungheria, Romania, Russia), ma anche dell'Africa (Namibia) e dell'America del Sud (Brasile meridionale, Cile meridionale, Argentina e Paraguay) e, soprattutto, in America settentrionale.\nIn Europa, l'espulsione e deportazione verso la Germania delle comunit\u00e0 tedesche praticata negli anni immediatamente successivi al termine della seconda guerra mondiale ha fatto s\u00ec che ad oggi nessuna significativa minoranza tedesca sia presente ad oriente della Linea Oder-Neisse e del confine con la Repubblica Ceca. Solo minoranze di esigua consistenza numerica sono rimaste nella Mitteleuropa e precisamente in Repubblica Ceca (339.106 tedeschi), Slovacchia (155.407), Polonia (262.900) e Ungheria (circa 230.000). Nel resto d'Europa, anche Belgio (70.000 tedeschi), Danimarca ed Italia presentano significative minoranze di lingua ed etnia tedesca. Alcune di esse, come in Italia, hanno garantite particolari autonomie come rappresentano i casi dello statuto speciale per la provincia autonoma di Bolzano, dove i germanofoni detengono la predominanza delle leve politiche ed economiche. Un caso particolare e opposto \u00e8 costituito dall'Alsazia, in Francia, dov'\u00e8 storicamente parlato il dialetto alsaziano, di ceppo alemanno, ma non il tedesco standard, e dove almeno dai primi anni settanta la popolazione \u00e8 perfettamente integrata linguisticamente e culturalmente con il resto della nazione francese, nella quale gli alsaziani si identificavano gi\u00e0 da molto prima. Una minoranza di tedeschi di una certa consistenza, detti \"sashi\" (sassoni) era presente anche nella Transilvania rumena (Siebenburgen), ma la maggior parte di essi \u00e8 emigrata in Germania dopo il 1945, anche se ne restano ancora alcune migliaia.\nLa comunit\u00e0 di ascendenze tedesche pi\u00f9 numerosa al mondo dopo quella radicata in Germania, \u00e8 presente negli Stati Uniti e conta, secondo le statistiche ufficiali statunitensi, circa 50 milioni di persone (tenendo anche conto di circa 800.000 oriundi austriaci), ovvero oltre il 17% degli abitanti (rilevazione 2005) degli \"States\" (il 23% dei bianchi americani). Tale comunit\u00e0 risulta essere anche il gruppo etnico europeo pi\u00f9 consistente al di fuori dell'Europa. La maggior parte dei tedeschi americani vive negli stati del Medio-atlantico (Pennsylvania) e del Nord Midwest (Iowa, Minnesota, Ohio, Wisconsin, Illinois, Indiana, Dakota del Nord, Dakota del Sud e Missouri orientale) ma si possono individuare delle \"enclavi\" in altri stati (ad esempio in Texas e Louisiana). Notevole pure l'apporto tedesco alla popolazione di Canada (circa il 9% della popolazione) ed Australia (circa il 4%).\nSin dal Medioevo gruppi di tedeschi hanno colonizzato vaste aree dell'Europa Orientale e prima della seconda guerra mondiale erano presenti minoranze di una certa entit\u00e0 in Cecoslovacchia (tedeschi dei Sudeti e tedeschi dei Carpazi), Russia (tedeschi di Russia), Polonia, Transilvania e Paesi Baltici (soprattutto in Lettonia). Dopo il conflitto si sono verificate espulsioni e migrazioni volontarie che ne hanno notevolmente ridotto il numero. Secondo i censimenti pi\u00f9 recenti, in Polonia si contano 152.900 tedeschi, in Russia 597.212, nella Repubblica Ceca 39.106, in Slovacchia 5.405, in Ungheria 150.000, in Romania 60.000 e, nei Paesi Baltici, poche decine di migliaia.\nAlcuni gruppi possono essere classificati come tedeschi anche se hanno perso la propria lingua madre e parte delle proprie tradizioni. Fra questi sono compresi i circa due milioni di tedeschi che prima degli anni novanta vivevano nell'Unione Sovietica, specialmente in Russia e Kazakistan, e la gran maggioranza dei 50 milioni di oriundi germanici (e austro-germanici) radicati negli Stati Uniti d'America."}
{"id": "2455941", "revid": "339392", "url": "https://it.wikipedia.org/wiki?curid=2455941", "title": "FK Baki", "text": ""}
{"id": "2455943", "revid": "599013", "url": "https://it.wikipedia.org/wiki?curid=2455943", "title": "Ignacio Ochoa", "text": ""}
{"id": "2455948", "revid": "666668", "url": "https://it.wikipedia.org/wiki?curid=2455948", "title": "Curling Club 66 Cortina", "text": "Il Curling Club 66 Cortina \u00e8 l'associazione sportiva di questa disciplina che vanta il primato di curling club ancora attivo pi\u00f9 antico d'Italia, oltre ad essere il club con pi\u00f9 titoli italiani complessivi (19, di cui 8 maschili e 11 femminili) e pi\u00f9 titoli italiani del campionato femminile (11).\nStoria.\nIl Club venne fondato nel 1966 da Renato Ghezze, Paolo Da Ros, Lino Mariani e compagni. Il presidente del CC 66, Massimo Antonelli, \u00e8 anche il vicepresidente dell'Associazione Curling Cortina (ACC), fondazione che riunisce e rappresenta i sei club di Cortina d'Ampezzo."}
{"id": "2455949", "revid": "767487", "url": "https://it.wikipedia.org/wiki?curid=2455949", "title": "Osael Romero", "text": ""}
{"id": "2455950", "revid": "320578", "url": "https://it.wikipedia.org/wiki?curid=2455950", "title": "Campionato italiano di curling", "text": ""}
{"id": "2455952", "revid": "300067", "url": "https://it.wikipedia.org/wiki?curid=2455952", "title": "Dami\u00e1n Tintorelli", "text": ""}
{"id": "2455954", "revid": "2134764", "url": "https://it.wikipedia.org/wiki?curid=2455954", "title": "Walter De Raffaele", "text": "Carriera.\nDa giocatore faceva parte della formazione dell'Enichem Livorno stagione 1988-89 che fece la finale scudetto con Milano, e nella finale diede il cambio per pochi minuti ad Alessandro Fantozzi.\nNell'anno successivo fu ceduto alla formazione di Olimpia Pistoia.\nI suoi pi\u00f9 importanti successi sono la vittoria degli scudetti 2016-17 e 2018-19 come allenatore della Reyer Venezia.\nNella stagione 2017-18 trionfa nella Fiba Europa Cup in finale con Societ\u00e0 Sportiva Felice Scandone di Avellino targata Sidis.\nIn Coppa Italia, disputata nel febbraio 2020 a Pesaro, vince con la Reyer Venezia contro la squadra N.B. Brindisi per 73 a 67"}
{"id": "2455955", "revid": "107635493", "url": "https://it.wikipedia.org/wiki?curid=2455955", "title": "Glorie di Federico", "text": "Le Glorie o Onori di Federico (Honores o Gloria Friderici in latino) era una costellazione introdotta da Johann Elert Bode nel 1787 su una particolare carta celeste pubblicata nelle \"Memorie\" dell'Accademia Reale delle Scienze e delle Belle Arti di Berlino e su un almanacco di astronomia. La costellazione commemorava il re Federico II di Prussia, morto l'anno precedente. Il nome tedesco con cui Johann Elert Bode inizialmente denomin\u00f2 la costellazione fu \"Friedrichs Ehre\", che significa sia \u00abGlorie\u00bb che \u00abOnori\u00bb di Federico, quindi sui vari atlanti stellari si incontrano entrambe le forme.\nLa costellazione era situata tra il braccio destro disteso di Andromeda e la Lucertola, introdotta nel 1687 da Johannes Hevelius. Nella stessa area il francese Augustin Royer aveva creato nel 1679 lo Scettro e Mano della Giustizia, simboli del potere assoluto di Luigi XIV di Francia. Nessuna delle due costellazioni, comunque, \u00e8 giunta fino a noi."}
{"id": "2455956", "revid": "124123", "url": "https://it.wikipedia.org/wiki?curid=2455956", "title": "Bonoso (generale bizantino)", "text": "Biografia.\nNel 609 venne nominato console onorario e \"comes Orientis\" dall'imperatore Foca e inviato dall'imperatore a sedare una rivolta ebrea a Antiochia, a Gerusalemme e in altre citt\u00e0 della Siria. La rivolta venne sedata con grande brutalit\u00e0. Mentre era a Cesarea (in Palestina), scopr\u00ec che Alessandria era stata occupata dall'esercito ribelle di Niceta e ricevette l'ordine dall'imperatore di sedare la rivolta in Egitto. Salp\u00f2 probabilmente da Ptolemais (in Fenicia); in seguito occup\u00f2 Pelisium prima di marciare verso Athribis; presso Athribis un\u00ec le sue forze con quelle di Paolo e insieme sconfissero l'esercito ribelle comandato da Bonakis; Nikiu si arrese e Bonoso ordin\u00f2 l'esecuzione o l'esilio dei ribelli o dei loro complici.\nA questo punto Bonoso tent\u00f2 di liberare Alessandria dai ribelli ma venne sconfitto nella battaglia di Alessandria da Niceta e costretto alla fuga. Riusc\u00ec a fuggire con pochi uomini a Kariun, dove venne raggiunto da Paolo. I due raggiunsero Nikiu dove formarono una flotta e tentarono di nuovo di impadronirsi di Alessandria e di assassinare Niceta, senza per\u00f2 nessun successo. Niceta alla fine marci\u00f2 contro di loro, occupando la fortezza di Manouf; fallita la sua missione, Bonoso fugg\u00ec dall'Egitto ritornando a Costantinopoli.\nNell'ottobre 610 quando la flotta ribelle di Eraclio raggiunse Costantinopoli, Bonoso ricevette l'ordine dall'imperatore Foca di tentare di opporsi all'approdo della flotta di Eraclio nella capitale. Le sue truppe per\u00f2 si ammutinarono e lui fu costretto alla fuga; raggiunto il porto di Giuniano, venne l\u00ec ucciso in acqua da un \"excubitor\"; le sue fortune vennero gettate in mare su ordine di Foca e il suo corpo bruciato."}
{"id": "2455958", "revid": "6923", "url": "https://it.wikipedia.org/wiki?curid=2455958", "title": "Marko Perovi\u0107 (1972)", "text": ""}
{"id": "2455959", "revid": "857138", "url": "https://it.wikipedia.org/wiki?curid=2455959", "title": "Marko Perovi\u0107", "text": ""}
{"id": "2455961", "revid": "484362", "url": "https://it.wikipedia.org/wiki?curid=2455961", "title": "Scettro e Mano della Giustizia", "text": "Lo Scettro e Mano della Giustizia (Sceptrum et Manus Iustitiae in latino) era una costellazione creata da Augustin Royer nel 1679 per onorare il re Luigi XIV di Francia. Era costituita da alcune stelle che oggi appartengono alla Lucertola e alla parte occidentale di Andromeda.\nA causa del nome piuttosto scomodo, negli anni successivi alla costellazione furono dati vari altri nomi, come Scettro Imperiale (\"Sceptrum Imperiale\"), Stellione (\"Stellio\"; una particolare lucertola mediterranea) o semplicemente Scettro (\"Scettro\"), mentre Johannes Hevelius sulla sua mappa celeste ricopr\u00ec la zona con una delle catene che imprigionano Andromeda e con una nuova costellazione, la Lucertola. Le connessioni con un'altra costellazione che verr\u00e0 ad occupare tale zona, le Glorie di Federico, non sono chiare, ma entrambe raffiguravano gli attributi regali di due sovrani allora regnanti."}
{"id": "2455962", "revid": "1543377", "url": "https://it.wikipedia.org/wiki?curid=2455962", "title": "Aulo Manlio Vulsone (decemviro 451 a.C.)", "text": "Biografia.\nFu inviato come ambasciatore nel 454 a.C. ad Atene, con il compito di raccogliere informazioni sulle leggi di Solone e delle altre citt\u00e0 greche ."}
{"id": "2455970", "revid": "767487", "url": "https://it.wikipedia.org/wiki?curid=2455970", "title": "Alfredo Pacheco", "text": ""}
{"id": "2455973", "revid": "25197393", "url": "https://it.wikipedia.org/wiki?curid=2455973", "title": "Stampanti", "text": ""}
{"id": "2455976", "revid": "767487", "url": "https://it.wikipedia.org/wiki?curid=2455976", "title": "Christian Castillo", "text": ""}
{"id": "2455981", "revid": "172", "url": "https://it.wikipedia.org/wiki?curid=2455981", "title": "Banda della Uno Bianca", "text": ""}
{"id": "2455983", "revid": "25197838", "url": "https://it.wikipedia.org/wiki?curid=2455983", "title": "Fotocamere digitali", "text": ""}
{"id": "2455984", "revid": "25197862", "url": "https://it.wikipedia.org/wiki?curid=2455984", "title": "Multiprocessing", "text": ""}
{"id": "2455985", "revid": "25197871", "url": "https://it.wikipedia.org/wiki?curid=2455985", "title": "Scheda CPU", "text": ""}
{"id": "2455986", "revid": "25197873", "url": "https://it.wikipedia.org/wiki?curid=2455986", "title": "Scheda d'espansione", "text": ""}
{"id": "2455987", "revid": "25197875", "url": "https://it.wikipedia.org/wiki?curid=2455987", "title": "Schede d'espansione", "text": ""}
{"id": "2455988", "revid": "25197878", "url": "https://it.wikipedia.org/wiki?curid=2455988", "title": "Schede di espansione", "text": ""}
{"id": "2455989", "revid": "25197882", "url": "https://it.wikipedia.org/wiki?curid=2455989", "title": "Scheda di espansione", "text": ""}
{"id": "2455991", "revid": "247222", "url": "https://it.wikipedia.org/wiki?curid=2455991", "title": "Shocking truth", "text": ""}
{"id": "2456000", "revid": "22475", "url": "https://it.wikipedia.org/wiki?curid=2456000", "title": "Test di primalit\u00e0 AKS", "text": ""}
{"id": "2456005", "revid": "1243", "url": "https://it.wikipedia.org/wiki?curid=2456005", "title": "Karawankenbahn", "text": ""}
{"id": "2456008", "revid": "599013", "url": "https://it.wikipedia.org/wiki?curid=2456008", "title": "Rosentalbahn", "text": "La Rosentalbahn \u00e8 una linea ferroviaria gestita dalle ferrovie austriache che costituisce il ramo orientale della Ferrovia delle Caravanche. La linea collega Sankt Veit an der Glan, sulla ferrovia Rodolfiana, con Klagenfurt e Rosenbach, dove congiungendosi con il ramo occidentale della ferrovia della Caravanche, prosegue fino a Jesenice in Slovenia, dove si collega alla Tarvisio-Lubiana e alla Jesenice-Trieste.\nStoria.\nLa ferrovia Vienna-Trieste, costruita nel 1857, aveva consentito lo sviluppo del porto di Trieste, ma negli ultimi decenni del XIX secolo le Ferrovie imperiali dello Stato austriaco (KkStB) propugnarono la costruzione di un nuovo sistema di linee ferroviarie che si ponesse come alternativa alla Trieste-Vienna, gestita dalla privata S\u00fcdbahn, in modo da sottrarre la societ\u00e0 statale alle onerose tariffe imposte dalla concorrente, collegando la stazione statale di Trieste Sant'Andrea al centro Europa austro-ungarico.\nNacque cosi la ferrovia Transalpina e la ferrovia delle Caravanche fu il cuore di questo sistema che comprendeva, tra le altre, la ferrovia dei Tauri e la Jesenice-Trieste. Essa era formata da un traforo a doppio binario lungo 7.976 metri che avrebbe valicato la catena montuosa delle Caravanche tra Jesenice e Rosenbach. Da questa localit\u00e0 il ramo orientale sarebbe stato utilizzato dalla KkStB come tracciato alternativo per collegare Vienna al porto di Trieste, raggiungendo Klagenfurt dove la ferrovia si sarebbe congiunta con un ramo secondario della ferrovia statale Rodolfiana, aperto nel 1869 che portava a Sankt Veit an der Glan sul ramo principale della Rodolfiana.\nLa linea fu completata nel 1906 e aperta contestualmente alla Jesenice-Trieste.\nNel 1912 fu rinnovato il nodo di Sankt Veit an der Glan, dato che il ramo della Rudolfiana diretto a Klagenfurt in origine si connetteva alla linea principale in direzione Tarvisio, mentre alla KkStB conveniva che fosse in direzione opposta, verso Vienna. La stazione originaria fu ridenominata \"Sankt Veit an der Glan Westbahnhof\" (stazione occidentale) e fu costruito un nuovo tracciato che sarebbe passato pi\u00f9 a nord collegandosi al vicino scalo di Sankt Georgen am L\u00e4ngsee, aggirando quello di Glandorf. Sul nuovo tracciato fu costruita l'attuale stazione di \"Sankt Veit an der Glan\", ubicata a nord-est del centro abitato, dalla quale si sarebbe diramata anche la linea per Klagenfurt. La stazione di \"Glandorf\" rimase funzionante per la ferrovia delle Caravanche, mentre il tracciato che da quest'impianto era diretto a \"Sankt Georgen am L\u00e4ngsee\" fu in seguito dismesso.\nCaratteristiche.\nLa linea ferroviaria adotta uno scartamento ferroviario standard da 1435 mm, mentre le rotaie sono di tipo Vignoles. La linea \u00e8 a singolo binario tra Rosenbach e Klagenfurt e a doppio binario tra Sankt Veit an der Glan e Klagenfurt; il tronco Sankt Veit an der Glan \u2013 Klagenfurt \u00e8 inoltre elettrificato secondo lo standard delle linee austriache a corrente alternata da 15.000 volt e frequenza da 16,7 Hz, mentre la \"Rosentalbahn\" fra Rosenbach e Klagenfurt \u00e8 a trazione diesel.\nLa linea \u00e8 munita del blocco telefonico ed \u00e8 dotata dei vecchi segnali ad ala. Le stazioni, ad eccezione di quella di Feistritz, sono impresenziate o soppresse.\nPercorso.\nLa linea si dirama da Sankt Veit an der Glan, sulla ferrovia Rudolfiana, e si dirige a meridione verso Klagenfurt. Poco prima di giungere nei pressi del centro abitato della citt\u00e0 della Carinzia, la ferrovia passa ad ovest dell'aeroporto cittadino e successivamente aggira a oriente il centro storico per giungere alla stazione centrale (\"Klagenfurt Hauptbahnhof\"), dove avviene l'incrocio con la linea della Drava, che collega la slovena Maribor a San Candido, e alle ferrovia della Val Pusteria.\nDopo Klagenfurt, la ferrovia scavalca il Gian, emissario del lago W\u00f6rther See, proseguendo in direzione meridionale verso Maria Rain, da dove la linea si dirige verso ovest affiancando per un tratto la Drava, scavalcandola nei pressi di Weizelsdorf. Dall'impianto ferroviario di questa localit\u00e0 si dirama la breve linea per Ferlach, la \"Ferlarcher Bahn\".\nLa linea ferroviaria prosegue quindi in direzione ovest, attraversando la Rosental e mantenendosi a meridione della Drava fino a Rosenbach, dove si congiunge con il ramo occidentale proveniente da Villach e diretto a Jesenice.\nIl tratto tra Sankt Veit an der Glan e Klagenfurt viene utilizzato soprattutto dai treni passeggeri in servizio nella relazione Tarvisio \u2013 Villaco \u2013 Vienna.\nTra Rosenbach e Klagenfurt il servizio funziona come una \"ferrovia vicinale secondaria\", dove anche la maggior parte dei treni locali \u00e8 svolto da automotrici diesel ed \u00e8 rimpiazzata, nei giorni di sabato e domenica, da autoservizi. La sopravvivenza di questo tratto di linea, oltre che per motivi storici, \u00e8 legato a quello di linea di soccorso e come alternativa in caso di interruzione del servizio del ramo principale Villach\u2013Rosenbach della ferrovia della Caravanche, anche se raramente per il traffico internazionale.\nIl tratto tra Klagenfurt Hauptbahnhof e Weizelsdorf dal 1 \u00b0 agosto 2011 \u00e8 operato come la linea del Servizio ferroviario suburbano con cadenza dei treni ogni ora.\nNell'area della stazione di Feistritz im Rosental sono presenti impianti industriali che una volta avevano bisogno di accedere alla rete ferroviaria. Oltre alla stazione di Feistritz, fino a pochi anni fa, la stazione di Weizelsdorf ha anche svolto un ruolo importante nel carico di legname fino a quando quest'area non \u00e8 stata completamente trasferita sulla strada."}
{"id": "2456011", "revid": "729019", "url": "https://it.wikipedia.org/wiki?curid=2456011", "title": "Credieuronord", "text": "La Banca Popolare CredieuroNord s.c.a.r.l. \u00e8 stato un istituto bancario italiano fondato nei primi anni 2000 sotto l'egida del partito politico della Lega Nord.\nStoria.\nLa fondazione della \"Banca Popolare CrediNord\" venne annunciata nel 1998; ne fu sponsor lo stesso leader leghista Umberto Bossi, che apparve sui manifesti pubblicitari e scrisse una lettera ai vertici del partito, invitando a sottoscriverne le quote. Il nome societario venne presto mutato in \"CredieuroNord\" a seguito delle proteste di una banca francese, il Cr\u00e9dit du Nord, che contest\u00f2 un\u2019eccessiva somiglianza con la propria ragione sociale.\nPresidente dell'istituto fu designato Francesco Arcucci, allora nel consiglio di Banca Intesa, coadiuvato dal vice presidente il leghista Gian Maria Galimberti. I soci sono 2615, poco pi\u00f9 di 17 miliardi di lire il capitale. Arcucci si autosospender\u00e0, denunciando poi i problemi della banca dopo le prime sentenze giudiziarie.\nIspezionata da Bankitalia nel 2003, la banca riveler\u00e0 seri problemi gestionali, per cui verranno multati i vertici aziendali nel 2004 dall'allora ministro Giulio Tremonti. La documentazione relativa, per\u00f2, non \u00e8 mai stata trasmessa alle procure. Venne iniziata un'operazione di salvataggio da parte della Banca Popolare di Lodi di Fiorani, che per\u00f2 di l\u00ec a breve sar\u00e0 anch'essa al centro di uno scandalo finanziario. Nel 2006 arrivano le prime sentenze giudiziarie contro Gian Maria Galimberti, Giancarlo Conti e Piero Franco Filippi, condannati a risarcire 3 milioni di euro, mentre lo stesso verdetto assolve i politici indagati.\nSecondo Rosanna Sapori, ex consigliere comunale leghista e giornalista di Radio Padania Libera, in cambio del salvataggio del Credieuronord da parte di Gianpiero Fiorani, Silvio Berlusconi avrebbe ottenuto la propriet\u00e0 legale del simbolo del Sole delle alpi."}
{"id": "2456013", "revid": "287204", "url": "https://it.wikipedia.org/wiki?curid=2456013", "title": "Vela ai XVI Giochi del Mediterraneo", "text": "Le competizioni relative alla vela ai XVI Giochi del Mediterraneo si sono svolte al Porto Turistico di Pescara. Il luogo di gara si trova a circa 15\u00a0km dal Villaggio Mediterraneo.\nPer questo sport sono state organizzate le seguenti prove:\nper un totale di 4 medaglie d'oro messe in palio.\nOgni Paese pu\u00f2 iscrivere al massimo 2 imbarcazioni per classe.\nCalendario.\nLe gare seguiranno il seguente calendario:"}
{"id": "2456015", "revid": "6923", "url": "https://it.wikipedia.org/wiki?curid=2456015", "title": "Pramac Racing Team", "text": ""}
{"id": "2456018", "revid": "6923", "url": "https://it.wikipedia.org/wiki?curid=2456018", "title": "Team Pramac D'Antin", "text": ""}
{"id": "2456019", "revid": "599013", "url": "https://it.wikipedia.org/wiki?curid=2456019", "title": "Elisa Cella", "text": "Carriera.\nClub.\nLa carriera di Elisa Cella inizia nelle giovanili della nel 1996: nella stagione 1997-98 veste la maglia dell' con cui disputa il campionato di Serie B2.\nNella stagione 1998-99 fa il suo esordio nella pallavolo professionistica ritornando nella squadra di Sesto Fiorentino, in Serie A2, dove gioca per due campionati, mentre nella stagione 2000-01 esordisce in Serie A1 con il , con cui vince la Coppa CEV. Per il campionato 2001-02 ritorna in serie cadetta, ingaggiata dall' di Forl\u00ec, aggiudicandosi la Coppa Italia di categoria ed ottenendo la promozione in Serie A1, dove gioca nell'annata successiva con la stessa squadra che nel frattempo cambia nome in .\nDopo una stagione nel , in Serie A2, in quella 2004-05 veste la maglia dell', nella stessa categoria, con cui conquista una nuova promozione nel massimo campionato italiano, che disputer\u00e0 con lo stesso club nell'annata seguente.\nNella stagione 2006-07 passa al di Jesi, anche se a met\u00e0 campionato 2007-08 viene ceduta al di Piacenza, in Serie A2. Torna in Serie A1 ingaggiata dal per disputare il torneo 2008-09, tuttavia nella stagione successiva ritorna nella seconda serie con l', vincendo per la seconda volta la Coppa Italia di Serie A2 e ottenendo una nuova promozione: lo stesso traguardo sar\u00e0 raggiunto anche al termine del campionato 2010-11 con il .\nIl ritorno in Serie A1 coincide con il ritorno nel River per la stagione 2011-12; nella stagione 2012-13 si trasferisce in Polonia, per giocare nel di Bielsko-Bia\u0142a, militante nella Liga Siatk\u00f3wki Kobiet, mentre nell'annata 2013-14 \u00e8 al , nella Ligue A francese.\nPer la stagione 2014-15 ritorna in Italia, in Serie A2, con l' di Villaverla, squadra con cui ottiene la promozione in Serie A1, categoria in cui gioca con la stessa squadra nell'annata 2015-16. Nella stagione 2016-17 viene ingaggiata dall' di Conegliano, club con il quale resta per due annate e si aggiudica la Supercoppa italiana 2016, la Coppa Italia 2016-17 e lo scudetto 2017-18.\nPer il campionato 2018-19 si accasa alla , in Serie A2, con cui ottiene la promozione in massima serie; nell'annata seguente scende tuttavia in Serie B1, ingaggiata dalla , annunciando il proprio ritiro dall'attivit\u00e0 agonistica al termine della stagione.\nNazionale.\nViene convocata nelle nazionali giovanili italiane vincendo con quella Under-19 la medaglia d'oro al campionato europeo 1998.\nNel 2005 ottiene le prime convocazioni in nazionale con cui si aggiudica la medaglia d'argento al World Grand Prix ed al campionato europeo, oltre a partecipare a diversi tornei minori: le ultime chiamate in azzurro risalgono al 2006."}
{"id": "2456020", "revid": "767487", "url": "https://it.wikipedia.org/wiki?curid=2456020", "title": "Julio Enrique Mart\u00ednez", "text": "Gioc\u00f2 con l'Once Lobos nel 2003, e nello stesso anno pass\u00f2 all'Isidro Metap\u00e1n. Nel luglio 2009 firma per il Le\u00f3n.\nHa debuttato in Nazionale nel 2006."}
{"id": "2456023", "revid": "6923", "url": "https://it.wikipedia.org/wiki?curid=2456023", "title": "Pramac d'Antin", "text": ""}
{"id": "2456029", "revid": "1543377", "url": "https://it.wikipedia.org/wiki?curid=2456029", "title": "Boemondo VII d'Antiochia", "text": "Biografia.\nEra figlio di Boemondo VI d'Antiochia e di Sibilla d'Armenia e fratello di Lucia di Tripoli: poich\u00e9 alla morte del padre non aveva ancora l'et\u00e0 per regnare, Sibilla esercit\u00f2 la reggenza, nonostante questa carica fosse pretesa anche dal re Ugo III di Cipro, pi\u00f9 prossimo parente maschio del defunto Boemondo VI. Sibilla nomin\u00f2 balivo il vescovo di Tortosa, Bartolomeo.\nBoemondo rest\u00f2 fino alla maggiore et\u00e0 sotto la protezione dello zio Leone III d'Armenia presso la corte in Cilicia. \nTorn\u00f2 a Tripoli nel 1277 e subito strinse pace con Qalawun, il sultano mamelucco, riconobbe Ruggero di San Severino reggente di San Giovanni d'Acri per conto di Carlo I d'Angi\u00f2 ed esent\u00f2 dalle tasse portuali i veneziani, favorendoli rispetto ai genovesi e ai loro alleati.\nAl suo ritorno si inimic\u00f2 la potente famiglia degli Embriaci, signori di Gibelletto e governatori di Biblo attraverso Guido II. \nTripoli era allora divisa tra due fazioni, quella \"romana\" capeggiata da Paolo di Segni, vescovo di Tripoli e quella \"armena\" guidata da Sibilla e Bartolomeo. \nPaolo si era fatto amico dapprima Guillaume de Beaujeu, nuovo Gran Maestro dell'Ordine templare ed in seguito si alle\u00f2 con gli Embriaci, di norma avversi ai Templari, contro il Conte: questo port\u00f2 ad una serie di guerre tra Boemondo e l'Ordine. \nIl Principe bruci\u00f2 la loro sede a Tripoli ed i Cavalieri risposero razziando il castello comitale di Botron ed attaccando Nephin: quando Boemondo marci\u00f2 su Biblo venne sconfitto e fu costretto a firmare una tregua.\nNel 1278 Guido II ed i Templari assalirono Tripoli, scontrandosi con Boemondo sotto le mura: questi fu sconfitto, ma la flotta dei Templari perse dodici navi a causa di una tempesta, mentre la flotta di Boemondo composta da quindici navi attaccava e danneggiava la templare Sidone. \nLa tregua fu mediata da Nicolas de Lorgne, Gran Maestro degli Ospitalieri. \nL'ultima fase della guerra cominci\u00f2 nel gennaio 1282, quando Guido ed i Templari tentarono di attaccare Tripoli di sorpresa.\nEssi avevano progettato di radunarsi nella sede dei Templari, ma quando arrivarono non trovarono il locale precettore, lo spagnolo Reddecoeur. \nTemendo una cospirazione cercarono rifugio presso gli Ospitalieri che li consegnarono a Boemondo che in cambio risparmi\u00f2 le loro vite. \nIl Conte non ebbe piet\u00e0 con i suoi prigionieri, fece immediatamente giustiziare tutti i Templari mentre gli altri seguaci di Guido furono accecati. \nGuido stesso, insieme ad i suoi fratelli e cugini, furono gettati nel fossato del castello di Nephin e lasciati morire di fame.\nQuesto ultima azione alien\u00f2 ulteriormente i genovesi ed i Montfort, ma questi ultimi furono battuti da Boemondo nel prendere il controllo di Biblo.\nNel 1287 Laodicea fu conquistata da Qalawun, che dichiar\u00f2 che essa, in quanto parte di Antiochia, non ricadeva nell'ambito di applicazione del loro trattato.\nBoemondo mor\u00ec poco dopo, senza lasciare figli da sua moglie Margherita di Brienne-Beaumont. \nTripoli precipit\u00f2 in una crisi di successione fino a quando sua sorella Lucia arriv\u00f2 dall'Europa per prendere il controllo della contea."}
{"id": "2456032", "revid": "838137", "url": "https://it.wikipedia.org/wiki?curid=2456032", "title": "Distretto di Panfilov", "text": ""}
{"id": "2456038", "revid": "36426", "url": "https://it.wikipedia.org/wiki?curid=2456038", "title": "San Pietro risana gli infermi con la propria ombra", "text": ""}
{"id": "2456044", "revid": "2014155", "url": "https://it.wikipedia.org/wiki?curid=2456044", "title": "Augusta Vittoria di Hohenzollern-Sigmaringen", "text": "Biografia.\nInfanzia.\nSuo padre era il principe Guglielmo di Hohenzollern-Sigmaringen (1864-1927), figlio del principe Leopoldo di Hohenzollern-Sigmaringen (1835-1905), e di Antonia di Braganza (1845-1913), nata infanta di Portogallo; sua madre era la principessa Maria Teresa delle due Sicilie (1867-1909), contessa di Trani, figlia del principe Luigi di Borbone-Due Sicilie (1838-1886) e della duchessa Matilde di Baviera (1843-1925).\nPrimo matrimonio.\nIl 4 settembre 1913, nella citt\u00e0 di Sigmaringen, Augusta Vittoria spos\u00f2 Manuele II di Portogallo (1889-1932), figlio secondogenito del re Carlo I del Portogallo (1863-1908) e della regina Amelia (1865-1951), nata principessa d'Orl\u00e9ans.\nManuele II era succeduto al trono portoghese dopo l'assassinio del padre e del fratello maggiore, Luigi Filippo di Braganza, avvenuto il 1\u00ba febbraio 1908 a causa di un attentato. Egli fu deposto il 5 ottobre 1910, quando in Portogallo venne proclamata la repubblica. Manuele mor\u00ec il 2 luglio 1932 a Twickenham. Non ci furono figli da questo matrimonio.\nSecondo matrimonio.\nIl 23 aprile 1939 Augusta Vittoria si spos\u00f2 una seconda volta con il conte Robert von Douglas-Langenstein. Anche da questo matrimonio non ci furono figli.\nUltimi anni e morte.\nIl Conte mor\u00ec il 26 agosto 1955, lasciandola nuovamente vedova.\nAugusta Vittoria mor\u00ec il 29 agosto 1966 a Eigeltingen.\nCollegamenti esterni.\nP\u00e1gina de Karl Robert Douglas no GeneAll.net"}
{"id": "2456045", "revid": "3732", "url": "https://it.wikipedia.org/wiki?curid=2456045", "title": "Fabio Scozzoli", "text": "Carriera.\nSpecialista nei 50 e 100\u00a0m rana, il nuotatore forlivese \u00e8 anche un buon mistista. Ha ottenuto i primi successi a livello assoluto nel 2007 quando ha vinto il titolo italiano dei 100\u00a0m rana ai campionati estivi.\nIl 2009.\n\u00c8 stata la stagione in cui Scozzoli si \u00e8 rivelato un ranista di livello internazionale. In giugno \u00e8 stato chiamato per la prima volta in nazionale: convocato ai Giochi del Mediterraneo di Pescara come staffettista, con la 4\u00d7100\u00a0m mista ha vinto la medaglia di bronzo.\nPochi giorni dopo ha partecipato alle Universiadi di Belgrado e in semifinale dei 100\u00a0m ha migliorato il primato italiano che Domenico Fioravanti deteneva con 1'00\"46 dalla finale olimpica di Sydney 2000 nuotando 1'00\"14: nella finale del 6 luglio ha vinto la medaglia d'argento dietro a Igor Borysik ed \u00e8 sceso sotto il minuto con 59\"85, diventando il primo italiano a scendere sotto il muro del minuto nella specialit\u00e0. Inoltre \u00e8 stato finalista nei 50\u00a0m rana e ha vinto un'altra medaglia d'argento con la staffetta mista. Scozzoli ha condiviso la soddisfazione per questi successi con il suo allenatore, l'ungherese Tamas Gyertyanffy. Queste prestazioni non gli hanno consentito comunque di partecipare agli imminenti mondiali che si sono disputati a Roma poche settimane dopo.\nNel novembre successivo in coppa del mondo a Berlino, ha ottenuto 26\"25 nei 50\u00a0m e 57\"42 nei 100\u00a0m in vasca corta, nuovi primati italiani. A dicembre, agli europei in vasca corta di Istanbul, Scozzoli \u00e8 arrivato quarto sia nei 50\u00a0m (con 26\"23, primato personale) che nei 100\u00a0m rana, in quest'ultima gara \u00e8 giunto a quattro centesimi da Igor Borysik e ha migliorato ancora il primato italiano, portandolo a 57\"01.\nIl 2010.\nPer Scozzoli il 2010 \u00e8 stato un anno molto positivo: ha vinto sette titoli italiani tra rana, misti (i suoi primi) e staffette; in agosto al debutto ai campionati europei a Budapest \u00e8 andato in finale con la 4\u00d7100\u00a0m mista, arrivando quinto con Mirco Di Tora, Stefano Mauro Pizzamiglio e Filippo Magnini, ha vinto la medaglia di bronzo nei 100\u00a0m rana con il tempo di 1'00\"41, nuovo primato personale senza costumi tecnologici e nei 50\u00a0m rana ha conquistato a sorpresa la medaglia d'oro con il tempo di 27\"38.\nA novembre ha vinto un oro nei 100\u00a0m rana, un argento con la 4\u00d750\u00a0m mista assieme a Mirco Di Tora, Paolo Facchinelli e Marco Orsi e un bronzo nei 50\u00a0m rana agli europei in vasca corta di Eindhoven e, ai mondiali in vasca da 25 metri di Dubai di dicembre, la medaglia d'argento nei 100\u00a0m rana, battuto da Cameron van der Burgh, a cui \u00e8 seguita la squalifica nei 50\u00a0m rana dopo essere arrivato terzo.\nIl 2011.\nIl 25 luglio 2011 ha conquistato la medaglia d'argento ai campionati mondiali di Shanghai nei 100\u00a0m rana battuto da Alexander Dale Oen e davanti a Van der Burgh, stabilendo anche due primati italiani: in semifinale con 59\"83 e in finale con 59\"42. Il 27 luglio 2011 ha vinto la medaglia d'argento anche nei 50\u00a0m rana, dietro al brasiliano Felipe Fran\u00e7a Silva e sempre davanti a Van der Burgh, stabilendo inoltre il primato italiano con 27\"17. Appena tornato in Italia, il 4 agosto ha migliorato il primato italiano ed europeo dei 50\u00a0m rana in vasca corta, detenuto da Alessandro Terrin, vincendo il titolo italiano ai campionati estivi.\nIl 2012.\nAnche il 2012 per Scozzoli comincia molto bene, e il 22 maggio ai campionati europei conquista la medaglia d'oro nei 100 m rana con il tempo di 1'00\"55, precedendo l'ucraino Valeriy Dymo e l'altro nuotatore azzurro Mattia Pesce. Il 26 maggio conquista l'argento nei 50 m rana ed infine, il giorno successivo, giornata di chiusura dei Campionati europei, regala all'Italia, insieme a Mirco Di Tora, l'esordiente Matteo Rivolta e Filippo Magnini la prima medaglia d'oro in assoluto nella staffetta 4x100 mista nella storia della manifestazione. Alle Olimpiadi di Londra 2012 (fine luglio) ottiene solo un settimo posto nei 100 m rana maschili dopo essersi qualificato in finale con il secondo miglior tempo. Dopo la delusione olimpica si riprende in fretta e finisce l'annata in crescendo: il 13 dicembre 2012 si laurea campione del mondo per la prima volta nella sua carriera, vincendo la medaglia d'oro nei 100 metri rana maschili ai campionati mondiali di nuoto in vasca corta, a Istanbul: con questa vittoria Fabio Scozzoli entra nella storia del nuoto italiano, diventando il primo nuotatore italiano a vincere una medaglia d'oro individuale in una rassegna iridata in vasca corta.\nDal 2013 al 2016.\nNel 2013 il ranista forlivese non brilla ai XV Mondiali di nuoto disputatisi a Barcellona. \u00c8 quinto in una gara in cui puntava alla medaglia. Successivamente decide di separarsi dal suo tecnico, Tamas Gyertyanffy. In autunno subisce un grave infortunio: si frattura il legamento crociato anteriore del ginocchio. Dopo l'intervento chirurgico, segue una lunga riabilitazione, che porta via met\u00e0 del 2014. In estate si svolgono i Campionati Europei, ma Scozzoli rinuncia per preparare al meglio i Mondiali in vasca corta di Doha (dicembre). Si trasferisce a Graz, in Austria, dove si allena con Dirk Lange, che \u00e8 anche il tecnico di Cameron van der Burgh, il campione olimpico in carica.\nAgli Europei in vasca corta di Neatanya (Israele) Scozzoli nuota nella staffetta 4x50 m misti vincendo la medaglia d'oro. Nelle gare individuali invece non primeggia.\nNel 2016 manca la qualificazione alle Olimpiadi di Rio de Janeiro. Vince due argenti ai campionati nazionali di Riccione: sui 50 m rana e sulla distanza doppia. Agli Europei di Londra si ferma in semifinale sia sui 50 che sui 100 rana (in quest'ultima gara non entra in finale per un solo centesimo). Prende parte alla Staffetta 4x100 mista-mista che, in finale, vince l'argento.\nIn dicembre, ai Campionati mondiali di nuoto in vasca corta di Windor, in Canada, Scozzoli torna sul podio in una manifestazione mondiale: \u00e8 bronzo nel 100 rana.\nDal 2017 ad oggi.\nNel 2017 partecipa ai campionati italiani primaverili vincendo la medaglia d'argento sia nei 50m che nei 100m rana con tempi per la prima volta paragonabili a quelli prima dell'infortunio.\nI Campionati del mondo di nuoto del luglio dello stesso anno rappresentano la rinascita del ranista forlivese. Il 25 luglio, nella semifinale dei 50 m rana, stabilisce il nuovo primato italiano in 26\"96. In finale (26 luglio) si migliora ancora in 26\"91 chiudendo al sesto posto.\nIn dicembre partecipa ai Campionati europei di nuoto in vasca corta di Copenaghen. Sui 100 m rana \u00e8 secondo dietro il primatista mondiale Adam Peaty (56\"15, record italiano). Sui 50 metri batte l'inglese stabilendo con 25\"62 il nuovo primato europeo.\nAi Campionati italiani a squadre del 14-15 aprile 2018, Scozzoli vince due gare, 50 e 100 rana, stabilendo in entrambe il proprio record personale. Sulla distanza breve il tempo di 26\"73 \u00e8 il nuovo primato italiano. Agli Europei di Glasgow in vasca lunga arriva in finale sia nei 100 che nei 50 metri rana. Nella seconda conquista la medaglia d'argento con il nuovo record italiano (26\"79). \nAi Mondiali in vasca corta (Cina), si \u00e8 qualificato per la finale dei 100 m rana, arrivando quarto (56\"48).\nPrimati.\nFabio Scozzoli ha stabilito quattordici primati italiani, di cui uno europeo, nelle specialit\u00e0 dei 50\u00a0m e 100\u00a0m rana. Attualmente (maggio 2018) ne detiene tre: uno in vasca lunga e due in vasca corta.\nCompetizioni e piazzamenti.\nCampionati italiani.\n14 titoli individuali e 2 in staffetta, cos\u00ec ripartiti:\n\"nd = non disputata\""}
{"id": "2456047", "revid": "24823", "url": "https://it.wikipedia.org/wiki?curid=2456047", "title": "Mutiny Bootleg E.P.", "text": "Mutiny Bootleg E.P. \u00e8 il primo lavoro da solista di Ben Moody, pubblicato dall'etichetta discografica FNR il 16 dicembre 2008.\nL'EP, che \u00e8 stato prodotto dallo stesso Ben, ex chitarrista degli Evanescence, contiene quattro canzoni, le quali, ad eccezione di \"Everything Burns\", verranno inserite nell'album di debutto di Moody, intitolato \"All for This\".\nTracce.\nTesti e musiche di Ben Moody"}
{"id": "2456051", "revid": "28592", "url": "https://it.wikipedia.org/wiki?curid=2456051", "title": "Quattrocentesca", "text": ""}
{"id": "2456055", "revid": "228587", "url": "https://it.wikipedia.org/wiki?curid=2456055", "title": "Bajkonur", "text": ""}
{"id": "2456056", "revid": "320578", "url": "https://it.wikipedia.org/wiki?curid=2456056", "title": "Tardo Barocco", "text": ""}
{"id": "2456057", "revid": "320578", "url": "https://it.wikipedia.org/wiki?curid=2456057", "title": "Campionato italiano assoluto(Curling)", "text": ""}
{"id": "2456063", "revid": "6923", "url": "https://it.wikipedia.org/wiki?curid=2456063", "title": "Tanacetum", "text": "Tanacetum (pi\u00f9 nota col nome di erba amara) \u00e8 un genere di piante Spermatofite Dicotiledoni appartenenti alla famiglia delle Asteraceae, dall'aspetto di piccole erbacee dai fiori bianco-gialli simili alle margherite.\nEtimologia.\nIl nome generico (\"Tanacetum\"), derivato dal latino medioevale \u201ctanazita\u201d che a sua volta deriva dal greco \u201dathanasia\u201d (= immortale, di lunga durata) probabilmente sta a indicare la lunga durata dell'infiorescenza di questa pianta; in altri testi si fa riferimento alla credenza che le bevande fatte con le foglie di questa pianta conferissero vita eterna.\nIl nome scientifico attualmente accettato (\"Tanacetum\") \u00e8 stato proposto da Carl von Linn\u00e9 (Rashult, 23 maggio 1707 \u2013 Uppsala, 10 gennaio 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum\" del 1753.\nDescrizione.\nLe specie di questo genere sono piante erbacea annuali o perenni la cui altezza pu\u00f2 variare da pochi centimetri a oltre un metro (massimo 150\u00a0cm - almeno per le specie spontanee europee). La forma biologica prevalente \u00e8 emicriptofita scaposa (H scap); ossia sono piante perennanti con gemme poste al livello del suolo con fusto allungato e mediamente foglioso. Le parti epigee hanno un forte odore aromatico.\nRadici.\nLe radici di norma sono secondarie da rizoma.\nFusto.\nI fusti hanno un portamento eretto e sono ramosi e striati nella parte alta, mentre possiedono un rizoma nella parte ipogea. Raramente possono essere prostrati. La superficie del fusto pu\u00f2 essere sia glabra che pelosa.\nFoglie.\nLe foglie, lungo il fusto, sono disposte in modo alterno. Quelle basali sono picciolate, mentre le cauline sono sessili ma anche picciolate. La lamina \u00e8 pennatosetta di secondo ordine (raramente del terzo ordine); ma ci sono anche delle specie con foglie a lamina intera. Il bordo delle foglie \u00e8 quasi sempre dentellato o crenato; mentre le due facce possono essere sia glabre che pelose.\nInfiorescenza.\nL'infiorescenza \u00e8 formata da diversi capolini lungamente peduncolati in formazioni corimbose. La struttura dei capolini \u00e8 quella tipica delle \"Asteraceae\" : un peduncolo sorregge un involucro composto da pi\u00f9 squame che fanno da protezione al ricettacolo sul quale s'inseriscono due tipi di fiori: quelli esterni ligulati di colore bianco (da 0 a 20 - non sempre presenti) e quelli interni tubulosi generalmente di colore giallo (da 60 a 300). \nLe squame (da 20 a 60) sono disposte in modo multiseriato (2 \u2013 5 serie) ed embricato ed hanno una forma lanceolata, oppure ovata, oppure oblunga; possono essere diseguali ed avere i margini scariosi e a volte una lieve crenatura sul dorso. Il ricettacolo \u00e8 nudo (senza pagliette) con superficie leggermente convessa (o quasi piana) e alveolata. La forma dell'involucro pu\u00f2 essere campanulata, emisferica o ovoidale. Diametro dell'involucro: 5 \u2013 22\u00a0mm. \nFiore.\nI fiori sono zigomorfi, tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi). Sono inoltre ermafroditi, pi\u00f9 precisamente i fiori del raggio (quelli ligulati) sono femminili; mentre quelli del disco centrale (tubulosi) sono bisessuali. \nFrutti.\nI frutti sono di tipo achenio a cinque-dieci coste sottili e a sezione pentagonale, ma a volte possono essere anche triangolari. Le coste non contengono cellule mucillaginifere (come viceversa in altri generi vicini) e le \u201cvallecole\u201d (canali longitudinali interposti alle costolature) sono prive del canale resinifero. La parte apicale \u00e8 troncata e dentata. Il pappo \u00e8 quasi inesistente; comunque se presente \u00e8 piumoso di tipo coroniforme.\nDistribuzione e habitat.\nLa diffusione di questo genere \u00e8 soprattutto relativa al \u201cVecchio Mondo\u201d; infatti buona parte delle specie di \"Tanacetum\" appartengono alla flora indigena dell'Europa, Siberia, Caucaso e Armenia. Ma sono anche diffuse in Asia settentrionale e centrale, nell'Africa del Nord e America del nord (in quest'ultimo caso sono naturalizzate).\nDelle 7 specie spontanee della nostra flora 5 (6 considerando le sottospecie) vivono sull'arco alpino. La tabella seguente mette in evidenza alcuni dati relativi all'habitat, al substrato e alla diffusione delle specie alpine.\nLegenda e note alla tabella.\nPer il \u201csubstrato\u201d con \u201cCa/Si\u201d si intendono rocce di carattere intermedio (calcari silicei e simili); vengono prese in considerazione solo le zone alpine del territorio italiano (sono indicate le sigle delle province).\nSistematica.\nLa famiglia di appartenenza del genere \u201cErba amara\u201d (Asteraceae) \u00e8 la pi\u00f9 numerosa nel mondo vegetale, organizzata in 1530 generi per un totale di circa 22.750 specie. Nelle classificazioni pi\u00f9 vecchie la famiglia delle Asteraceae viene chiamata anche Compositae. \nIl genere di questa scheda \u00e8 mediamente numeroso e comprende circa 70 specie, diffuse quasi unicamente nelle regioni temperate dell'emisfero boreale delle quali meno di una decina sono proprie della flora italiana.\nAll'interno della famiglia delle Asteraceae le \u201cErba amare\u201d fanno pare della sottofamiglia delle \"Tubiflore\"; sottofamiglia caratterizzata dall'avere capolini con fiori ligulati alla periferia e fiori tubulosi al centro, squame dell'involucro ben sviluppate e tutte pi\u00f9 o meno di uguale lunghezza e frutti con pappo biancastro e morbido.\nIl genere \u00e8 suddiviso in sezioni; alcune delle quali sono qui elencate :\nQuesto \u00e8 uno dei tanti generi controversi della botanica, nel senso che c'\u00e8 stata (ma in certi casi sussiste ancora) una certa discordanza tra i vari botanici nel definire univocamente le sue specie di appartenenza. Alcuni studiosi, ad esempio Adriano Fiori (botanico italiano 1865 \u2013 1950), preferiscono aggregare le varie specie al genere \"Chrysanthemum\" e quindi per lui \"Tanacetum\" \u00e8 una semplice sinonimia. Nel passato diverse specie di \"Tanacetum\" erano assegnate al genere \"Pyrethrum\" che ora \u00e8 una sezione del genere \"Chrysanthemum\". Sandro Pignatti preferisce assegnare la specie \"Tanacetum balsam\" L. al genere \"Balsamita\" con il nome di \"Balsamita major\" Desf. in quanto si differenzia per alcuni caratteri microscopici (struttura del gametofito). Altri generi in origine collegati alle specie di \"Tanacetum\" sono \"Chrysanthemum\" (Crisantemo), \"Leucanthemum\" (Margherita) e \"Matricaria\" (Camomilla); fatto che si pu\u00f2 verificare nei vari basionimi di queste specie.\nQui di seguito \u00e8 indicata la classificazione scientifica di questo genere:\nUn'altra classificazione scientifica proposta \u00e8 la seguente:\nSpecie spontanee della flora italiana.\nPer meglio comprendere ed individuare le varie specie del genere (solamente per le specie spontanee della nostra flora) l'elenco che segue utilizza in parte il sistema delle chiavi analitiche.\nSinonimi.\nIl genere di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nGeneri simili.\nI generi pi\u00f9 o meno simili al \"Tancetum\" sono tanti, qui vengono elencati solo alcuni:\nUsi.\nTossicit\u00e0.\nLe pianta di questo genere sono considerate tossiche a causa della presenza del tujone. Le foglie e i fiori sono velenosi se consumati in grande quantit\u00e0. Il tujone (olio volatile, o terpene, componente principale di alcune resine) che si trova anche in alcune bevande alcoliche e nell'assenzio, ha vari effetti: afrodisiaco, aumento dell'attivit\u00e0 cerebrale, allucinazioni, spasmi, convulsioni, ed anche morte."}
{"id": "2456064", "revid": "363629", "url": "https://it.wikipedia.org/wiki?curid=2456064", "title": "Kodak EasyShare DX6340", "text": "La Kodak EasyShare DX6340 \u00e8 una macchina fotografica digitale della linea Easyshare della Eastman Kodak Company commercializzata dal 2004.\nInnovazione.\nLa sua caratteristica innovativa fu la presenza per la seconda volta al mondo in una fotocamera di uno schermo da 2 pollici con tecnologia OLED."}
{"id": "2456065", "revid": "21880", "url": "https://it.wikipedia.org/wiki?curid=2456065", "title": "Specie di Tanacetum", "text": "Elenco delle specie di \"Tanacetum\":"}
{"id": "2456071", "revid": "72396", "url": "https://it.wikipedia.org/wiki?curid=2456071", "title": "Rinaldo Fioramonte Martino", "text": ""}
{"id": "2456073", "revid": "767487", "url": "https://it.wikipedia.org/wiki?curid=2456073", "title": "Salve regina (H\u00e4ndel)", "text": "L'antifona Salve Regina HWV 241 \u00e8 una composizione per soprano solo, archi, organo concertante e basso continuo, composta da Georg Friedrich H\u00e4ndel attorno al 1707.\nSi ritiene che la prima esecuzione abbia avuto luogo il 16 luglio 1707 nella chiesa di Santa Maria in Montesanto, sotto il patronato della famiglia Colonna. Ultimamente per\u00f2 la critica ha cominciato a prendere in considerazione la possibilit\u00e0 che il compositore abbia eseguito questa composizione nella chiesa della Madonna del Ruscello a Vallerano (VT), a un km da Vignanello dove H\u00e4ndel arriv\u00f2 ospite del suo mecenate Francesco Maria Ruspoli nel dicembre 1706, trascorrendovi tutta l'estate del 1707. In questa chiesa vi \u00e8 ancora, in effetti, uno strumento pregevolissimo allora solo Giulio Cesare Burzi che il compositore, organista virtuoso di fama internazionale, deve aver senz'altro suonato come testimonia Ursula Kirkendale [2] Infatti nella terza parte del \"Salve Regina\" l'organo ha una parte solistica, il che ha lasciato presupporre un'esecuzione romana del brano, non avendo avuto notizie di uno strumento adeguato a Vallerano. L'organo monumentale della chiesa della Madonna del Ruscello, inizialmente non preso in considerazione, mette in dubbio la precedente ipotesi. Si pu\u00f2 immaginare che nell'estate del 1707 il ventiduenne H\u00e4ndel abbia voluto mettere in luce le sue qualit\u00e0 organistiche di fronte al suo mecenate, componendo la sonata \"Coelestis dum spirat aura\" ed il Mottetto \"O qualis de caelo sonus\" per la festa di Sant'Antonio di Padova (13 giugno) ed eseguendo pochi giorni dopo, il 18 giugno, il \"Salve Regina\".\nNote.\n2. Costruito nel 1635 da Giulio Cesare Burzi di Parma notevolissimo organaro del tempo, ampliato dallo stesso nel 1642, consegnato con ritardo nel 1644 poich\u00e9 stava ultimando a Roma quello di San Lorenzo in Damaso. Nel 1655 il maestro Giacomo Marchesi Aretino amplia ancora lo strumento, che \u00e8 poi quello suonato da G. F. H\u00e4ndel mentre era ospite a Vignanello dal marchese Francesco Maria Ruspoli, il 18 giugno 1707 che vi esegu\u00ec il \u201cSalve Regina \u201c HWV 240, in G minore per soprano solo, Margherita Durastanti, archi, organo concertante e basso continuo, come sostiene Ursula Kirkendale una delle maggiori studiose internazionali di H\u00e4ndel."}
{"id": "2456076", "revid": "1305887", "url": "https://it.wikipedia.org/wiki?curid=2456076", "title": "All Star Batman e Robin", "text": "All-Star Batman e Robin (\"All-Star Batman &amp; Robin the Boy Wonder\") \u00e8 una miniserie a fumetti scritta da Frank Miller e disegnata da Jim Lee, pubblicata da DC Comics a partire dal 2005. La serie segna il lancio del nuovo imprint \"All Star\". Questa nuova linea editoriale si propone di dare totale libert\u00e0 narrative e di interpretazione agli autori. Difatti la serie dedicata a Batman e Robin non si colloca nella continuity narrativa degli altri albi dedicati all'Uomo Pipistrello. Frank Miller concepisce questa serie come un prequel alla miniserie \"Il ritorno del Cavaliere Oscuro\", pubblicata originariamente nel 1986. Di conseguenza le vicende presentate in questa serie si collocano in una realt\u00e0 alternativa dell'immaginario multiverso DC, denominata \"Terra-31\".\nStoria editoriale.\nI dieci albi della serie sono stati pubblicati tra settembre 2005 e agosto 2008, dopodich\u00e9 la pubblicazione venne interrotta. Il disegnatore Jim Lee si \u00e8 in seguito assunto tutto il peso del ritardo, e ha dichiarato che i restanti sei albi previsti saranno pubblicati a partire dal febbraio 2011 col titolo \"Dark Knight: Boy Wonder\". Pi\u00f9 nulla si \u00e8 saputo al riguardo fino all'ottobre 2015, quando Miller al New York Comic Con ha dichiarato che aveva iniziato il lavoro su \"Dark Knight: Boy Wonder\" assieme a Lee.\nEdizioni.\nLa serie \u00e8 stata pubblicata negli Stati Uniti da DC Comics a partire da settembre 2005. I primi nove albi sono stati inoltre raccolti in due differenti edizioni:\nIn lingua italiana la serie \u00e8 stata raccolta in volumi cartonati, pubblicati a partire da giugno 2009 da Planeta DeAgostini:"}
{"id": "2456078", "revid": "767487", "url": "https://it.wikipedia.org/wiki?curid=2456078", "title": "Crows Zero", "text": " \u00e8 un film del 2007, diretto da Takashi Miike, tratto dal manga \"Crows\", scritto e disegnato da Hiroshi Takahashi tra il 1990 e il 1998. Ha generato un sequel, intitolato \"Crows Zero II\", diretto sempre da Takashi Miike nel 2009.\nL'altro titolo internazionale del film \u00e8 Crows: Episode 0.\nIn data 3 novembre 2012 l'editore Dynit ha annunciato l'acquisizione dei diritti ed il 13 dicembre la pubblicazione in home video; \u00e8 uscito in versione Blu-ray e DVD il 27 febbraio 2013.\nTrama.\nGenji Takiya, figlio di uno yakuza, si iscrive alla Suzuran All-Boys High School, detta \"scuola dei corvi\", con il solo intento di riunire tutte le bande sotto il suo comando, cosa che non \u00e8 riuscita in passato a suo padre. Per far questo, il ragazzo deve prima conquistarsi la fiducia e l'ammirazione degli altri studenti.\nLa prima occasione di mettersi in mostra viene quando un gruppo di yakuza irrompe nella scuola, cercando Tamao Serizawa, uno studente che ha mandato all'ospedale uno di loro e che ha una potenza micidiale. Genji massacra gli yakuza, proprio mentre arriva Tamao.\nSuccessivamente, Genji inizia a formare un proprio gruppo, combattendo contro altri studenti che passano cos\u00ec sotto il suo comando. Particolarmente difficile si rivela la lotta contro il gruppo comandato da Shun Izaki, che massacra Genji. Questi per\u00f2 si alza in piedi, pur pestato a sangue, e ottiene cos\u00ec la fiducia di Shun. Nel gruppo di Genji entra anche Makise, uno studente che ha qualche problema con le ragazze. Genji inoltre fa amicizia con Ken Katagiri, uno yakuza imbranato, e incontra Ruka, una ragazza leader di un gruppo J-Rock. Formata finalmente la sua banda, che si chiama GPS, sigla di Genji's Perfect Succession, Genji incontra Tamao. Tokio, braccio destro di Tamao, si sente improvvisamente male e viene ricoverato in ospedale, dove gli viene diagnosticato un aneurisma cerebrale.\nUna sera, Ruka viene rapita da una misteriosa banda. La ragazza chiama Genji e gli dice che a rapirla \u00e8 stata un gruppo di ragazzi con dei teschi sui giubbotti. Genji inizia a cercare la ragazza, per scoprire che a rapirla \u00e8 stato Hideto Bando, appartenente al gruppo di Tamao, che non sapeva nulla dell'operazione. Genji e Tamao decidono che la battaglia tra le due bande sar\u00e0 il giorno seguente, contemporaneamente all'operazione di Tokio.\nIntanto Ken Katagiri scopre che Genji \u00e8 il figlio dello yakuza Hideo Takiya, e riceve dal suo boss Joji Yazaki l'ordine di uccidere il ragazzo. Quando Ken dice al boss chi \u00e8 il padre di Genji, l'uomo fa capire che il suo intento \u00e8 quello di scatenare una guerra. Ken non porta a termine l'ordine, e si reca dal padre di Genji, rivelando il piano del suo boss e lasciando una lettera per il ragazzo.\nLa battaglia tra la banda di Tamao e quella di Genji si svolge sotto una fitta pioggia, e viene interrotta dall'arrivo della banda dei teschi, che si uniscono alla rissa. Mentre Tokio sta per sottoporsi alla delicata operazione e Ken viene condotto dal suo boss su un molo, per essere ucciso, la battaglia continua e alla fine rimangono in piedi soltanto Tamao e Genji. I due iniziano a battersi e Genji ha la meglio, mentre Tamao riceve una telefonata dall'ospedale che lo informa della riuscita dell'operazione di Tokio. Joji Yazaki fa indossare una giacca a Ken e gli spara alla schiena. Ken cade in acqua, ma riesce a riemergere sano e salvo, e si accorge che il suo boss gli ha fatto indossare appositamente una giacca a prova di proiettile.\nAlcuni giorni dopo, Genji riceve la visita di Tamao e di Tokio, in via di guarigione. Poco dopo Genji sfida il misterioso e fortissimo Rindaman, da sempre rimasto in disparte, ultimo ostacolo per la reale conquista del Suzuran. Rindaman sostiene che Genji non conquister\u00e0 mai davvero la scuola, in quanto arriver\u00e0 sempre qualcuno pronto a sfidarlo e a batterlo. Genji per\u00f2 \u00e8 sicuro di farcela, e inizia cos\u00ec il combattimento contro il gigantesco Rindaman."}
{"id": "2456083", "revid": "149485", "url": "https://it.wikipedia.org/wiki?curid=2456083", "title": "I\u014dann\u012bs Ge\u014drgiad\u012bs", "text": "Partecip\u00f2 alle gare di scherma delle prime Olimpiadi moderne che si svolsero ad Atene nel 1896, nella sciabola, vincendo la medaglia d'oro, battendo il connazionale T\u012blemachos Karakalos.\nHa vinto anche una medaglia d'oro ed una d'argento ai giochi intermedi di Atene del 1906 (non riconosciuti dal CIO)"}
{"id": "2456087", "revid": "339392", "url": "https://it.wikipedia.org/wiki?curid=2456087", "title": "Beata Vergine del Carmelo", "text": ""}
{"id": "2456089", "revid": "1573940", "url": "https://it.wikipedia.org/wiki?curid=2456089", "title": "T\u012blemachos Karakalos", "text": "Partecip\u00f2 alle gare di scherma delle prime Olimpiadi moderne che si svolsero ad Atene nel 1896, nella sciabola, vincendo la medaglia d'argento, battuto in finale dal connazionale I\u014dann\u012bs Ge\u014drgiad\u012bs."}
{"id": "2456090", "revid": "320578", "url": "https://it.wikipedia.org/wiki?curid=2456090", "title": "Marmo finto", "text": ""}
{"id": "2456092", "revid": "287204", "url": "https://it.wikipedia.org/wiki?curid=2456092", "title": "Superligaen 2009-2010", "text": "La Superligaen 2009-2010 \u00e8 stata la 97\u00aa edizione della massima serie del campionato di calcio danese e 20\u00aa come Superligaen, disputata tra il 18 luglio 2009 e il 16 maggio 2010 e conclusa con la vittoria del FC K\u00f8benhavn, al suo ottavo titolo.\nLa squadra campione parteciper\u00e0 alla UEFA Champions League 2010-2011 e alla Royal League 2010-2011. La seconda e la terza classificata parteciperanno alla Coppa UEFA 2010-2011 e alla Royal League."}
{"id": "2456093", "revid": "599013", "url": "https://it.wikipedia.org/wiki?curid=2456093", "title": "Holger Nielsen", "text": "Carriera.\nPartecip\u00f2 alle gare di atletica leggera, di tiro a segno e di scherma delle prime Olimpiadi moderne che si svolsero ad Atene nel 1896, nel lancio del disco, classificandosi ultimo.\nNel tiro a segno vinse la medaglia d'argento nella pistola libera, con 285 punti, dietro solo a Sumner Paine, e la medaglia di bronzo nella rivoltella libera, con punteggio sconosciuto, mentre si classific\u00f2 quinto nella rivoltella militare e si ritir\u00f2 nella carabina militare.\nVinse una medaglia di bronzo anche nella Scherma ai Giochi della I Olimpiade - Sciabola maschile, dietro ai greci I\u014dann\u012bs Ge\u014drgiad\u012bs e T\u012blemachos Karakalos.\nFu inoltre probabilmente l'inventore delle regole della pallamano.\nPalmar\u00e8s.\nIn carriera ha conseguito i seguenti risultati:"}
{"id": "2456098", "revid": "284938", "url": "https://it.wikipedia.org/wiki?curid=2456098", "title": "Guardia Repubblicana irachena", "text": ""}
{"id": "2456099", "revid": "25200146", "url": "https://it.wikipedia.org/wiki?curid=2456099", "title": "P\u0101man", "text": ""}
{"id": "2456105", "revid": "100958150", "url": "https://it.wikipedia.org/wiki?curid=2456105", "title": "Nixon (Nevada)", "text": "Nixon \u00e8 un census-designated place (CDP) degli Stati Uniti, situato nella Contea di Washoe nello stato del Nevada. Nel censimento del 2000 la popolazione era di 418 abitanti. Appartiene all'area metropolitana di Reno-Sparks.\nNixon prende il nome dal senatore George Stuart Nixon che rappresent\u00f2 lo stato dal 1905 al 1912.\nGeografia fisica.\nSecondo i rilevamenti dell'United States Census Bureau, la localit\u00e0 di Nixon si estende su una superficie di 16,4 km\u00b2, tutti occupati da terre.\nPopolazione.\nSecondo il censimento del 2000, a Nixon vivevano 418 persone, ed erano presenti 104 gruppi familiari. La densit\u00e0 di popolazione era di 25,5 ab./km\u00b2. Nel territorio comunale si trovavano 144 unit\u00e0 edificate. Per quanto riguarda la composizione etnica degli abitanti, l'1,67% era bianco, il 96,41% era nativo, lo 0,24% era Asiatico e lo 0,24% proveniva dall'Oceano Pacifico. L'1,44% della popolazione apparteneva ad altre razze. La popolazione di ogni razza ispanica corrispondeva al 4,78% degli abitanti.\nPer quanto riguarda la suddivisione della popolazione in fasce d'et\u00e0, il 38,5% era al di sotto dei 18, il 9,8% fra i 18 e i 24, il 28,5% fra i 25 e i 44, il 13,6% fra i 45 e i 64, mentre infine il 9,6% era al di sopra dei 65 anni di et\u00e0. L'et\u00e0 media della popolazione era di 26 anni. Per ogni 100 donne residenti vivevano 95,3 maschi."}
{"id": "2456106", "revid": "28592", "url": "https://it.wikipedia.org/wiki?curid=2456106", "title": "Diocesi d'Ivrea", "text": ""}
{"id": "2456107", "revid": "28592", "url": "https://it.wikipedia.org/wiki?curid=2456107", "title": "Tempi preistorici", "text": ""}
{"id": "2456110", "revid": "28592", "url": "https://it.wikipedia.org/wiki?curid=2456110", "title": "Marchese del Friuli", "text": ""}
{"id": "2456111", "revid": "34222", "url": "https://it.wikipedia.org/wiki?curid=2456111", "title": "Morte di Mussolini", "text": ""}
{"id": "2456115", "revid": "81195", "url": "https://it.wikipedia.org/wiki?curid=2456115", "title": "Giochi asiatici giovanili", "text": "I Giochi asiatici giovanili (GAG, in inglese \"Asian Youth Games\" - AYG) sono una manifestazione sportiva multidisciplinare, ispirata ai Giochi asiatici e patrocinata dal Consiglio Olimpico d'Asia (OCA), che vede protagonisti i ragazzi tra i 14 e i 18 anni.\nL'edizione inaugurale si svolta a Singapore nel 2009."}
{"id": "2456116", "revid": "1186766", "url": "https://it.wikipedia.org/wiki?curid=2456116", "title": "Guidone", "text": ""}
{"id": "2456118", "revid": "838137", "url": "https://it.wikipedia.org/wiki?curid=2456118", "title": "Eugeniusz Kriegelewicz", "text": "Negli anni quaranta e cinquanta del XX secolo fu parroco della parrocchia della Resurrezione a Cracovia. Fu eletto vescovo a Varsavia il 24 luglio 1952, e l'elezione fu confermata nel Sinodo nazionale, tenutosi a Varsavia tra l'8 e l'11 dicembre 1952. Ricevette la consacrazione episcopale dopo la fine dei lavori sinodali nella Cattedrale dello Spirito Santo di Varsavia. Nel 1957 lasci\u00f2 la Chiesa polacco-cattolica. Mor\u00ec in comunione con la Chiesa cattolica e nel maggio 1990 fu sepolto nel cimitero parrocchiale di Skolim\u00f3w-Konstancin, nei pressi di Varsavia.\nGenealogia episcopale.\nLa genealogia episcopale \u00e8:\nCHIESA CATTOLICA\nCHIESA ROMANO-CATTOLICA OLANDESE DEL CLERO VETERO EPISCOPALE\nCHIESA VETERO-CATTOLICA\nCHIESA VETERO-CATTOLICA MARIAVITA\nCHIESA POLACCO-CATTOLICA"}
{"id": "2456119", "revid": "84529", "url": "https://it.wikipedia.org/wiki?curid=2456119", "title": "Giochi Asiatici Giovanili", "text": ""}
{"id": "2456120", "revid": "1879880", "url": "https://it.wikipedia.org/wiki?curid=2456120", "title": "Andr\u00e9 Tiraqueau", "text": "Biografia.\nVisse ed esercit\u00f2 per lungo tempo la professione di giudice nella regione del Poitou. Prese parte attivamente al \"C\u00e9nacle de Fontay-le-Comte\", circolo erudito di ispirazione umanistica composto per la maggior parte da giuristi ed esperti conoscitori delle arti liberali, quali la filosofia, la letteratura latina e greca, la filologia e la storia e la medicina. Durante questi incontri Tiraqueau conobbe Fran\u00e7ois Rabelais, divenendo ben presto suo amico e ricevendo da questi numerosi attestati di stima.\nAl culmine della sua carriera professionale fu chiamato da re a sedere nel Parlamento di Parigi (1541), dopo aver declinato qualche anno prima l'offerta di un seggio al Parlamento di Bordeaux. L'enciclopedismo e la vastit\u00e0 delle sue conoscenze era tale da portare Th\u00e9odore de B\u00e8ze ad appellarlo come \u00abil Varrone del suo secolo\u00bb in uno dei tre epigrammi premessi all'edizione del 1546 del suo \"De legibus connubialibus\".\nOpere.\nDi fondamentale importanza per lo sviluppo dell'esperienza giuridica francese, scrisse numerosissimi trattati, tra i quali spiccano il \"De nobilitate\", il \"De legibus connubialibus et iure maritali\" ed il \"De poenis temperandis\". L'importanza dei suoi scritti, colmi di citazioni di autori latini e greci (da Platone ad Aristotele, da Galeno a Cicerone), non risiede tanto nell'introduzione di soluzioni nuove, quanto nell'opera monumentale di riordino dei vari istituti giuridici a cavallo tra il diritto comune (in quegli anni bistrattato) e il \"droit coutumier\" (consuetudine)."}
{"id": "2456122", "revid": "34222", "url": "https://it.wikipedia.org/wiki?curid=2456122", "title": "Morte di Hitler", "text": ""}
{"id": "2456125", "revid": "38120", "url": "https://it.wikipedia.org/wiki?curid=2456125", "title": "Rasgado", "text": ""}
{"id": "2456127", "revid": "28057", "url": "https://it.wikipedia.org/wiki?curid=2456127", "title": "Antonio D'Este", "text": "Biografia.\nSi form\u00f2 assieme ad Antonio Canova, a cui poi fu legato da profonda amicizia: frequent\u00f2 lo studio del Torretto e poi l'Accademia di Venezia. Dal 1777 fu poi a Roma dove, con Giovanni Ferrari, entr\u00f2 nella bottega di Massimiliano Trombetta. Dal 1779 fu nello studio di Massimiliano Laboureur e, nel 1787, apr\u00ec un proprio studio. Fu in seguito direttore del Museo Chiaramonti.\nAntonio fu il padre di Alessandro D'Este (1783 \u2013 1826) anch'esso scultore ma di minor fama.\nIl pronipote Alessandro Pagliarini D'Este, nel 1864, fece pubblicare le \"Memorie di Antonio Canova scritte da Antonio D'Este e pubblicate per cura di Alessandro D'Este con note e documenti\""}
{"id": "2456130", "revid": "287204", "url": "https://it.wikipedia.org/wiki?curid=2456130", "title": "Termonfeckin", "text": "Termonfeckin \"(irlandese: Tearmann Feich\u00edn)\" \u00e8 un piccolo borgo irlandese della contea di Louth. \u00c8 situato 8\u00a0km a nord-est di Drogheda. Ha una popolazione di 653 abitanti (2006)"}
{"id": "2456131", "revid": "1504506", "url": "https://it.wikipedia.org/wiki?curid=2456131", "title": "Marchesi di Torino", "text": ""}
{"id": "2456137", "revid": "1504506", "url": "https://it.wikipedia.org/wiki?curid=2456137", "title": "Arduinidi", "text": ""}
{"id": "2456138", "revid": "38190318", "url": "https://it.wikipedia.org/wiki?curid=2456138", "title": "Marchese di Torino", "text": ""}
{"id": "2456140", "revid": "129019", "url": "https://it.wikipedia.org/wiki?curid=2456140", "title": "Gerlach-Empire", "text": "Gerlach-Empire era un census-designated place (CDP) degli Stati Uniti, situato nella contea di Washoe nello stato del Nevada. Nel censimento del 2000 la popolazione era di 499 abitanti. Appartiene all'area metropolitana di Reno-Sparks.\nNel dicembre del 2010 la Gypsum Plant con sede ad Empire comunic\u00f2 la chiusura del proprio stabilimento entro il 31 gennaio del 2011, trasformando Empire in una citt\u00e0 fantasma.\nGeografia fisica.\nSecondo i rilevamenti dell'United States Census Bureau, la localit\u00e0 di Gerlach-Empire si estende su una superficie di 243,7 km\u00b2, tutti occupati da terre.\nPopolazione.\nSecondo il censimento del 2000, a Gerlach-Empire vivevano 499 persone, ed erano presenti 146 gruppi familiari. La densit\u00e0 di popolazione era di 2 ab./km\u00b2. Nel territorio comunale si trovavano 297 unit\u00e0 edificate. Per quanto riguarda la composizione etnica degli abitanti, il 91,18% era bianco, il 2,81% era nativo e lo 0,20% era asiatico. Il 4,61% della popolazione apparteneva ad altre razze e l'1,20% a pi\u00f9 di una. La popolazione di ogni razza ispanica corrispondeva all'11,02% degli abitanti.\nPer quanto riguarda la suddivisione della popolazione in fasce d'et\u00e0, il 22,6% era al di sotto dei 18, il 7,0% fra i 18 e i 24, il 31,5% fra i 25 e i 44, il 29,5% fra i 45 e i 64, mentre infine il 9,4% era al di sopra dei 65 anni di et\u00e0. L'et\u00e0 media della popolazione era di 38 anni. Per ogni 100 donne residenti vivevano 116,0 maschi.\nEconomia.\nIl CDP era formato da due centri abitati distinti, Gerlach ed Empire. La prima localit\u00e0 era prevalentemente residenziale, mentre la seconda era il centro economico e industriale. Inserite nel contesto del Black Rock Desert, le miniere di gesso di Empire sono la principale fonte di ricchezza della regione, e hanno permesso la nascita del paese stesso, sotto il controllo della \"USG\" (\"United States Gypsum Corporation\"), la quale \u00e8 proprietaria di tutti gli impianti e di tutte le strutture legate alle attivit\u00e0 estrattive."}
{"id": "2456142", "revid": "465096", "url": "https://it.wikipedia.org/wiki?curid=2456142", "title": "Virgo Fidelis", "text": "Virgo Fidelis \u00e8 l'appellativo cattolico di Maria, madre di Ges\u00f9, scelta quale patrona dell'Arma dei Carabinieri l'11 novembre 1949, data della promulgazione di un apposito Breve apostolico da parte di papa Pio XII.\nIl titolo di \"Virgo Fidelis\", proposto con voto unanime dai cappellani militari dell'Arma e dall'Ordinariato militare per l'Italia, era stato sollecitato in relazione al motto araldico dell'Arma (\"Nei secoli fedele\") dall'arcivescovo Carlo Alberto Ferrero di Cavallerleone che nel 1949 era ordinario militare. L'arcivescovo compose anche il testo della \"Preghiera del Carabiniere\" alla \"Virgo Fidelis\".\nLa ricorrenza della Patrona \u00e8 stata fissata dallo stesso papa Pio XII per il 21 novembre, giorno in cui cade la Presentazione della Beata Vergine Maria e la ricorrenza della battaglia di Culqualber.\nA Caramagna Piemonte (Cuneo) nel 2012 \u00e8 stata posta una stele dedicata alla Virgo Fidelis protettrice dei Carabinieri nella Cappella della Sacra Famiglia.\nA Incisa Scapaccino (Asti) \u00e8 stato dedicato nel 2014 un altare alla patrona dei carabinieri nella \"Chiesa di San Giovanni Battista\", il primo in Italia, destinato a diventare meta di pellegrinaggio per i devoti ed i carabinieri da tutto il paese.\nA Licusati (Salerno), nella chiesa madre, \u00e8 stato posto un quadro della Virgo Fidelis realizzato da Franco Chirichiello e donato da Rino e Susanna Palumbo."}
{"id": "2456143", "revid": "339392", "url": "https://it.wikipedia.org/wiki?curid=2456143", "title": "Xinjang", "text": ""}
{"id": "2456145", "revid": "1564499", "url": "https://it.wikipedia.org/wiki?curid=2456145", "title": "TRCB", "text": "Tele Radio Citt\u00e0 Bianca \u00e8 stata un'emittente locale pugliese con sede ad Ostuni.\nNacque nel dicembre del 1976, anno in cui si erano svolti i campionati del mondo di ciclismo a Ostuni (prova su strada) e Monteroni di Lecce (prove su pista).\nIl suo bacino d'utenza corrispondeva alla provincia di Brindisi. L'emittente aveva un ruolo importante nella promozione socio-economico-culturale del territorio.\nL'approvvigionamento economico si realizzava grazie alla pubblicit\u00e0 di esercizi commerciali ed industriali del territorio di riferimento.\nDal punto di vista editoriale, proponeva trasmissioni con interviste ad esperti locali dell'economia, politica e cultura.\nTRCB ha cessato le trasmissioni nel Marzo 2016. Contestualmente, sul DTT 85, ha iniziato ad operare l'emittente CANALE 85 con sede a Francavilla Fontana."}
{"id": "2456146", "revid": "181699", "url": "https://it.wikipedia.org/wiki?curid=2456146", "title": "Monte Guidone", "text": ""}
{"id": "2456149", "revid": "320578", "url": "https://it.wikipedia.org/wiki?curid=2456149", "title": "Marchese di Spoleto", "text": ""}
{"id": "2456150", "revid": "149485", "url": "https://it.wikipedia.org/wiki?curid=2456150", "title": "Georges de la Falaise", "text": ""}
{"id": "2456152", "revid": "287204", "url": "https://it.wikipedia.org/wiki?curid=2456152", "title": "L\u00e9on Thi\u00e9baut", "text": ""}
{"id": "2456153", "revid": "990063", "url": "https://it.wikipedia.org/wiki?curid=2456153", "title": "Foglio rosa", "text": ""}
{"id": "2456154", "revid": "2028514", "url": "https://it.wikipedia.org/wiki?curid=2456154", "title": "Foglio Rosa", "text": ""}
{"id": "2456155", "revid": "1573940", "url": "https://it.wikipedia.org/wiki?curid=2456155", "title": "Siegfried Flesch", "text": ""}
{"id": "2456157", "revid": "28592", "url": "https://it.wikipedia.org/wiki?curid=2456157", "title": "Guidone I di Spoleto", "text": ""}
{"id": "2456159", "revid": "28592", "url": "https://it.wikipedia.org/wiki?curid=2456159", "title": "Marca di Spoleto", "text": ""}
{"id": "2456173", "revid": "124667573", "url": "https://it.wikipedia.org/wiki?curid=2456173", "title": "Monastero di San Pietro", "text": ""}
{"id": "2456174", "revid": "1603714", "url": "https://it.wikipedia.org/wiki?curid=2456174", "title": "Chiesa di Santa Margherita (Venezia)", "text": "La chiesa di Santa Margherita \u00e8 un edificio religioso sconsacrato di Venezia, ubicato nel sestiere di Dorsoduro.\nSi colloca sul lato nord del campo omonimo, rivolgendo la facciata verso la stretta calle de la Chiesa. \u00c8 attualmente chiusa al culto e ospita l'Auditorium Santa Margherita, una delle sedi dell'Universit\u00e0 Ca' Foscari.\nStoria.\nLe origini di Santa Margherita si perdono nella leggenda: una tradizione la vorrebbe fondata da un Geniano Busignaco sotto il dogado di Pietro Tradonico e consacrata nell'853 dal vescovo di Castello Mauro. Ebbe il titolo di pieve sin dai primi tempi.\nIn origine era affiliata alla chiesa di San Silvestro: il pievano aveva l'obbligo di versarle alcuni tributi, nonch\u00e9 di confluirvi il sabato santo per la benedizione del cero pasquale. Fu inoltre collegiata con un capitolo formato da due preti, un diacono e un suddiacono; con il passare del tempo venne ridotto al solo parroco affiancato, talvolta, da un sacrista.\nLa parrocchia fu soppressa durante il Regno d'Italia di Napoleone nel 1810: il territorio venne assegnato alla neoistituita parrocchia dei Carmini e la chiesa fu sconsacrata.\nDa allora l'edificio ha avuto una storia travagliata: inizialmente fu adibito a magazzino di tabacchi, successivamente (1839) venne utilizzata come deposito dei marmi provenienti dalle altre chiese soppresse. Dal 1861 ospit\u00f2 lo studio dello scultore Luigi Borro e dal 1882 vi trov\u00f2 sede un tempio evangelico. Nel 1910 vi trov\u00f2 sede la Camera del Lavoro, mentre dal 1921 al 1977 ospit\u00f2 un cinema, detto popolarmente \"el vecio\" (\"il vecchio\"), che fu inoltre sede principale della Ditta Cinematografi Giuseppe Magnarin.\nDal 1994 ospita l'auditorium \"Santa Margherita\" dell'Universit\u00e0 Ca' Foscari.\nIl primo evento musicale eseguito nel nuovo Auditorium fu \"La serva padrona\" di G.B. Pergolesi, su regia di Marco Bellussi, con l'orchestra dell'Universit\u00e0 Ca' Foscari diretta da Vincenzo Piani.\nEdificio.\nAnticamente la chiesa aveva una struttura di tipo basilicale a tre navate. Si ha notizia di una cappella ornata di mosaici, risalenti probabilmente al periodo bizantino.\nL'attuale impianto \u00e8 invece il risultato della ricostruzione secentesca su progetto di Giovanni Battista Lambranzi: sebbene si presentasse spoglia all'esterno, gli interni, ridotti a una sola navata, erano arricchiti da splendide opere e ricchi altari.\nDopo la soppressione della parrocchia e i successivi cambiamenti d'uso, la gran parte delle decorazioni furono disperse (resta ancora qualcosa nella chiesa di Santo Stefano). Sulla volta \u00e8 tuttora possibile ammirare un affresco del pittore Antonio Zanchi, che raffigura il martirio di Santa Margherita di Antiochia.\nAttualmente la chiesa \u00e8 un edificio sul cui lato destro, rivolto verso il campo, sono addossati dei palazzi e il campanile; la facciata a capanna, spoglia di ogni decorazione, guarda sulla calle che lega campo Santa Margherita alla vicina San Pantalon.\nL'interno della chiesa, modificato a seconda della destinazione d'uso e spogliato di ogni arredo sacro, \u00e8 di piccole dimensioni e a una navata. Gi\u00e0 nel 1813 era stato rimosso il selciato di marmo originario. I cambiamenti pi\u00f9 vistosi sono avvenuti nei primi decenni del 1900, quando la chiesa sconsacrata viene trasformata in cinema: la navata viene accorciata per fare spazio al foyer e alla biglietteria, vengono creati tre ordini di logge e barcacce e il presbiterio viene trasformato in palcoscenico. Inoltre l'affresco di Zanchi viene coperto da un telo. Nel 1987 l'Universit\u00e0 Ca' Foscari acquista il vecchio cinema, per trasformarlo nell'auditorium dell'universit\u00e0. L'opera di restauro recupera i vecchi apparati decorativi, inoltre viene restaurato l'affresco di Zanchi. La struttura viene messa in sicurezza e dotata di impianti tecnologici all'avanguardia.\nIl campanile.\nStruttura adiacente alla facciata, il campanile \u00e8 l'unico elemento della chiesa che guarda sul campo. Esso \u00e8 molto caratteristico, in quanto mozzo: la parte superiore, infatti, fu demolita nel 1808 perch\u00e9 pericolante. Ne resta pressoch\u00e9 la met\u00e0, con intatto il portale d'ingresso e due feritoie. Nella tela del pittore Gabriel Bella \"L'ingresso di un Piovan a Santa Margherita\", custodita nella pinacoteca Querini Stampalia di Venezia, \u00e8 rappresentato il campanile cos\u00ec come doveva essere prima della demolizione.\nCuriosit\u00e0.\nQui mor\u00ec il 65\u00ba doge Francesco Foscarini."}
{"id": "2456177", "revid": "217432", "url": "https://it.wikipedia.org/wiki?curid=2456177", "title": "Organizzazione Gladio in Italia", "text": ""}
{"id": "2456179", "revid": "38120", "url": "https://it.wikipedia.org/wiki?curid=2456179", "title": "Hasgard", "text": ""}
{"id": "2456181", "revid": "403679", "url": "https://it.wikipedia.org/wiki?curid=2456181", "title": "Curling club 66", "text": ""}
{"id": "2456185", "revid": "921573", "url": "https://it.wikipedia.org/wiki?curid=2456185", "title": "Keegan Connor Tracy", "text": "Dal 2011 al 2018 ha interpretato il ruolo della Fata Madrina/Madre Superiora nella serie televisiva \"C'era una volta\".\nHa ottenuto una laurea in psicologia sociale alla Wilfrid Laurer University di Waterloo, nell'Ontario canadese.\nDoppiatrici italiane.\nNelle versioni in italiano dei suoi film, Keegan Connor Tracy \u00e8 stata doppiata da:"}
{"id": "2456188", "revid": "729019", "url": "https://it.wikipedia.org/wiki?curid=2456188", "title": "Stamping Authority", "text": "La Stamping authority \u00e8 quell'ente che appone una marca temporale durante le firme di documenti elettronici e le comunicazioni via PEC (\"Posta Elettronica Certificata\").\nSpesso la Stamping Authority \u00e8 parte integrante della Certification Authority, tuttavia assolve un compito totalmente diverso.\nIl riferimento temporale usato per comunicare \u00e8 UTC, concordato a livello internazionale."}
{"id": "2456190", "revid": "149485", "url": "https://it.wikipedia.org/wiki?curid=2456190", "title": "Manuel D\u00edaz (schermidore)", "text": ""}
{"id": "2456194", "revid": "599013", "url": "https://it.wikipedia.org/wiki?curid=2456194", "title": "Fitzhugh Townsend", "text": ""}
{"id": "2456196", "revid": "1629429", "url": "https://it.wikipedia.org/wiki?curid=2456196", "title": "Richard Alpert (personaggio)", "text": "Richard Alpert, originariamente Ricardo, \u00e8 un personaggio della serie televisiva \"Lost\", interpretato da Nestor Carbonell. \u00c8 un membro degli Altri. Sembra non invecchiare mai. Fa la sua prima apparizione nel settimo episodio della terza stagione della serie, \"Non a Portland\", acquisendo man mano un ruolo sempre pi\u00f9 importante all'interno della trama.\nIl nome \u00e8 un omaggio allo psicologo statunitense Richard Alpert.\nBiografia.\n1867.\nNell'episodio \"Ab aeterno\", ambientato nel 1867, Richard, il cui vero nome \u00e8 Ricardo, abita a Tenerife, nelle isole Canarie, ed \u00e8 sposato con Isabella, gravemente malata. Un lungo viaggio per chiamare un medico \u00e8 inutile, poich\u00e9 Richard viene respinto da questi, che vuole essere pagato molto di pi\u00f9 di quanto offertogli. Disperato, in uno scatto d'ira, egli uccide accidentalmente il medico e scappa con una medicina, ma quando torna a casa Isabella \u00e8 gi\u00e0 morta.\nRicardo viene arrestato. In carcere, spiega a un frate il progetto, ormai sfumato, di partire per le Americhe con Isabella. Il giorno dopo, il frate lo conduce da un uomo di nome Whitfield che, saputo che Ricardo parla inglese, lo compra per conto di Magnus Hanso come schiavo per la Roccia Nera, in partenza per il Nuovo Mondo. Durante il viaggio la nave si imbatte in una bufera, forte al punto da scagliare la nave sull'isola, dopo aver impattato contro la statua e finendo nella giungla.\nRicardo si sveglia, chiedendo aiuto. L'uomo che lo aveva comprato comincia a uccidere i sopravvissuti legati nella stiva dicendo che se li avesse liberati avrebbe corso il rischio di essere ucciso. In quel momento arriva il mostro di fumo, che incomincia a uccidere tutti risparmiando Ricardo che ora si trova legato nella stiva senza acqua n\u00e9 cibo. Giorni dopo, ha una visione della moglie. Lui la fa scappare quando sente avvicinarsi il fumo ma la donna viene presa tra grida e urla. In seguito arriva un uomo in nero, che propone a Ricardo di liberarlo dalle catene di cui \u00e8 prigioniero se gli avesse obbedito. Ricardo acconsente e l'uomo gli chiede di uccidere \"il Diavolo\", che avrebbe preso sua moglie.\nRicardo si dirige alla statua ormai in pezzi ma viene assalito da quello che pensa essere il Diavolo, in realt\u00e0 Jacob. La colluttazione finisce con Ricardo che chiede dove sia sua moglie, ma Jacob afferma di non conoscerla. Per convincere Ricardo di non essere all'inferno, gli infila la testa sott'acqua finch\u00e9 questo non dice di voler vivere. Prende poi il tappo di una bottiglia di vino e gli dice di immaginarla come l'isola su cui si trova: come il tappo trattiene il vino nella bottiglia, l'isola trattiene il male dal diffondersi nel mondo. A quanto dice Jacob, \u00e8 stato lui stesso ad attirare la nave sull'isola, per dimostrare al suo rivale che si sbaglia sul fatto che gli uomini siano tutti corruttibili. Propone poi a Ricardo di diventare il suo portavoce, non volendo lui influire sulla vita delle persone che arrivano sull'isola. In cambio, su richiesta di Ricardo, gli dar\u00e0 la vita eterna. Ricardo ritorna quindi dall'uomo in nero dicendogli che ora lavora per Jacob. L'uomo gli dice che la sua offerta \u00e8 sempre valida se un giorno cambier\u00e0 idea e gli rid\u00e0 il crocefisso che aveva perso sulla nave, prima di scomparire. Ricardo lo seppellisce.\n1954.\nRichard fa la sua seconda apparizione a livello cronologico nel 1954 come capo degli Altri (nell'episodio \"La bomba\"), quando un drappello di diciotto soldati americani atterra sull'isola per piazzare una bomba a idrogeno chiamata \"Jughead\". Dopo aver chiesto loro di lasciare la zona insieme all'ordigno, Richard fu costretto a ucciderli tutti perch\u00e9 non riuscissero nel loro intento di testarla, cos\u00ec come ordinato da \"un suo superiore\".\nQualche tempo dopo gli Altri catturano Daniel, Charlotte e Miles durante uno dei loro salti nel tempo dovuti allo spostamento della ruota al di fuori del suo asse causato da Ben al termine di \"Casa dolce casa, seconda e terza parte\". Locke giunge al campo degli Altri e convince Richard a parlargli, pur contro la volont\u00e0 di un Charles Widmore diciassettenne (Tom Connolly). Alpert dapprima non gli crede ed \u00e8 convinto che sia una qualche spia americana, ma la menzione di Jacob e la vista della bussola che Alpert gli aveva donato prima dell'ultimo salto nel tempo, circa cinquant'anni dopo, lo convincono a dare quantomeno ascolto a John, che come prova gli chiede di andare, tra circa due anni a visitarlo neonato in un ospedale statunitense. Prima che per\u00f2 gli possa chiedere come devono fare per lasciare l'Isola, John, Daniel, Miles, Juliet, Sawyer e Charlotte sono trasportati in un'altra epoca e scompaiono.\n1956.\nCome visto nei flashback dell'episodio \"Ricerca febbrile\", il 30 maggio di due anni dopo Richard fa come Locke gli chiede e lo va a trovare ancora neonato nel suo ospedale. Passati altri cinque anni lo cerca a casa sua e lo sottopone fare un test con la scusa di essere il direttore di una scuola per bambini dotati di particolari abilit\u00e0. Esso consiste nel scegliere l'oggetto che pi\u00f9 gli appartiene, tra i quali vi \u00e8 anche la bussola. Locke per\u00f2, prende un coltello e Richard, arrabbiato, si allontana dicendo a sua madre che il bambino non \u00e8 ancora pronto. Alpert cercher\u00e0 di avvicinarlo nuovamente a lui negli anni settanta proponendogli uno stage presso i Mittelos Laboratories con sede apparentemente a Portland, Oregon, senza successo.\n1973.\nIn \"L'uomo dietro le quinte\", Alpert avvicina a s\u00e9 un giovane Benjamin Linus, che vorrebbe unirsi agli Altri stanco del modo con cui viene trattato dal padre. Alpert si interessa a lui quando il ragazzo gli racconta di aver visto sua madre, morta da tempo, nella giungla e gli dice che potr\u00e0 farlo, ma che occorrer\u00e0 molto tempo per questo e che dovr\u00e0 saper aspettare.\n1974.\nQuando Locke riesce a rimettere a posto la ruota e a bloccare i salti nel tempo dell'isola in \"Questo posto \u00e8 la morte\", Sawyer, Juliet, Miles, Daniel e Jin vengono trasportati nel 1974, dove resteranno definitivamente e dove sentono le grida di una donna, Amy, membro del Progetto DHARMA, catturata da due dei Nemici. Sawyer e Juliet li uccidono e Amy li porta alle baracche. Richard giunge al campo per chiedere spiegazioni sul perch\u00e9 si stata violata la tregua imposta tra di loro. Sawyer chiede di parlare con lui e gli rivela che si sono gi\u00e0 incontrati diversi anni prima, nel 1954, e per provarlo gli chiede se la bomba a idrogeno \u00e8 stata seppellita come ordinato da Faraday. La situazione si risolve, o almeno per il momento, e i sopravvissuti divengono membri della DHARMA.\n1977.\nNel 1977, in \"Quel che \u00e8 stato \u00e8 stato\", Sawyer si ripresenta da Richard questa volta accompagnato da Kate e con in braccio il corpo di un morente Ben Linus, con una richiesta d'aiuto. Alpert accetta di prenderlo con s\u00e9, avvertendoli che per\u00f2 il giovane perder\u00e0 del tutto la sua innocenza. Ben viene trasportato al Tempio. Per questa sua azione sar\u00e0 criticato da un Charles Widmore ormai adulto.\nTempo dopo, Daniel Faraday si presenter\u00e0 al suo accampamento minacciandolo con una pistola per poter vedere sua madre, Ellie, che colpisce il giovane con un colpo di fucile alle spalle, uccidendolo. Richard ed Eloise aiuteranno poi Jack e Sayid nel disarmo della bomba a idrogeno \"Jughead\".\n1988.\nDopo l'arrivo sull'isola del gruppo di scienziati di Danielle Rousseau e la morte di tutti eccetto la donna, a Ben viene ordinato di ucciderla. L'uomo per\u00f2 si accorge che ella ha una bambina e decide quindi di risparmiarla, a condizione che non lo segua. Ben porta Alex dagli Altri. Charles \u00e8 per\u00f2 arrabbiato che il giovane Ben non abbia ubbidito ai suoi ordini.\n1992.\nIl 19 dicembre di quest'anno, Ben d\u00e0 luogo insieme con Richard e agli Altri alla \"Purga\", lo sterminio di tutti i membri del progetto DHARMA (\"L'uomo dietro le quinte\"). Poco tempo dopo Charles \u00e8 esiliato dall'isola e Ben prende il suo posto come capo degli Altri. Richard incomincia a fargli da consigliere.\nDal 2001 al 22 settembre 2004.\nNel 2001, Richard \"lavora\" insieme a Ethan alla Mittelos Bioscience e porta Juliet sull'isola affinch\u00e9 scopra come mai le donne incinte muoiono entro il terzo mese di gravidanza. Juliet sar\u00e0 per\u00f2 costretta da Ben a restare sull'isola per molto pi\u00f9 tempo, almeno fino a quando non avr\u00e0 portato a termine il suo incarico, ritenuto per\u00f2 impossibile dalla donna. Il 22 settembre 2004, Richard \u00e8 a Miami e sta filmando la sorella di Juliet in compagnia della sua nipotina di due anni e mezzo in diretta alla stazione Fiamma, dove Mikhail mostra la scena a Juliet e a Ben. Nel pomeriggio, Desmond rientra al Cigno troppo tardi e la scarica elettromagnetica provoca la caduta del volo Oceanic Airlines 815 sull'isola (nel flashback dell'episodio \"Una di noi\")."}
{"id": "2456197", "revid": "599013", "url": "https://it.wikipedia.org/wiki?curid=2456197", "title": "Arthur Fox", "text": ""}
{"id": "2456201", "revid": "767487", "url": "https://it.wikipedia.org/wiki?curid=2456201", "title": "Il fronte del silenzio", "text": "Il fronte del silenzio (\"Time Limit\") \u00e8 un film del 1957 diretto da Karl Malden.\nTratto da un dramma di Henry Denker e Ralph Berkey, \u00e8 l'unica regia dell'attore statunitense che appare anche, non accreditatovi, nel ruolo di un prigioniero.\nRichard Basehart, coprotagonista nel film, fu nominato ai BAFTA al miglior attore non protagonista nel 1958.\nTrama.\nUSA: il maggiore Harry Cargill \u00e8 processato per alto tradimento, rischiando la corte marziale, con l'accusa di aver collaborato con il nemico durante la guerra di Corea: il maggiore era stato catturato con la sua unit\u00e0, e durante la prigionia aveva firmato un documento e rivelato informazioni militari.\nLa difesa del colonnello William Edwards mostra che dietro la storia vi sono altri interessi e pressioni, legati alla morte di un soldato nello stesso campo di prigionia."}
{"id": "2456220", "revid": "287204", "url": "https://it.wikipedia.org/wiki?curid=2456220", "title": "L'uomo dal tatuaggio rosso", "text": "L'uomo dal tatuaggio rosso \u00e8 un romanzo di Raymond Benson pubblicato nel 2002. \u00c8 la sesta ed ultima avventura su James Bond scritta da questo autore.\nTrama.\nTigre Tanaka ha il compito di provvedere alla protezione dei Capi di Stato in arrivo a Tokyo per l'imminente G8 e chiede all'MI6 che affidi al suo amico James Bond la vigilanza sul Premier britannico. M chiede al suo agente migliore di approfittare dell'operazione per indagare sulla morte per una violenta forma influenzale di tutti i membri della famiglia di Peter McMahon, sposato con una giapponese e proprietario della \"CureLab\", industria chimica con sede a Tokyo. All'obitorio di Londra qualcuno cerca di trafugare il corpo di una delle figlie, deceduta mentre era in viaggio per la capitale britannica.\nGiunto a Tokyo, Bond cena nella residenza di Tigre Tanaka nel Parco Yoyogi. Il capo dei Servizi Segreti nipponici gli comunica di essere prossimo al pensionamento. Quindi lo informa riguardo al nuovo management della \"Yonai Enterprises\", un colosso della chimica, fondato anni addietro da Goro Yoshida, ora noto terrorista. Il nuovo presidente \u00e8 Yasutake Tsukamoto, che \u00e8 anche \"kaicho\" (capo) della \"Ryujin-kai\" (cellula legata alla Yakuza). Prima della morte dei MacMahon, era impegnato nel cercare di acquistare la \"CureLab\". Lo aggiorna anche sulla possibilit\u00e0 che l'azienda sia ereditata da Mayumi McMahon, figlia scapestrata di Peter, fuggita da casa per andare con una band di motociclisti.\nTanaka lascia Bond al Kabuki-cho (il quartiere a luci rosse) dove la sua aiutante, Reiko Temura, ha trovato il cadavere dell'ex fidanzato di Mayumi McMahon. I due iniziano una lunga indagine sull'assassinio che li porta in giro per i luoghi pi\u00f9 caratteristici della capitale giapponese.\nShinji Fujimoto, amministratore delegato e presidente ad interim della \"CureLab\", fa rapire Bond e lo tortura a suon di pugni per capire quali sono i suoi veri compiti. Ma 007 riesce a liberarsi e scopre che nei laboratori della \"CureLab\" si eseguono strani esperimenti sulle zanzare. I corpi dei MacMahon, all'autopsia, presentavano numerose punture del fastidioso insetto.\nIl giorno successivo pedina Shinji Fujimoto ed ha la sensazione di essere inseguito da un \"kappa\", un folletto verde assassino. Dopo averlo perso, lo ritrova senza vita: nessuna traccia della valigetta che aveva preso dal suo omologo alla \"Yonai Enterprises\".\nLa notizia dell'assassinio dell'amministratore delegato si intreccia con quella che la \"Yonai Enterprises\" avrebbe acquistato la \"CureLab\". Bond e Reiko prendono il treno per l'isola di Hokkaid\u014d dove, a Noboribetsu, si trova il \"Centro di controllo vettori e zanzare\" della \"CureLab\", mentre Tanaka parte per l'isola di Naoshima, localit\u00e0 scelta per ospitare il G8.\nSul treno, Bond e Reiko sfogano l'amore nato durante le indagini. Quindi scoprono la presenza sul mezzo del \"kappa\", che non \u00e8 un folletto bens\u00ec Junji Kon, un killer nano. Lo tengono d'occhio ma il suo compito \u00e8 semplicemente bloccare il treno in un tunnel per scendere ed allontanarsi dopo aver liberato delle zanzare assassine. Anche Bond scende per seguirlo, ma viene assalito dal \"kappa\" e, per sua fortuna, non riparte con il mezzo. Grazie all'aiuto della polizia, riesce a raggiungere Goryo-kaku e si reca all'ospedale dove Reiko \u00e8 in fin di vita, punta da una zanzara. Muore poco dopo tra le sue braccia.\nDevastato dal dolore, si reca a Sapporo dove pare si possa trovare Mayumi McMahon. Al \"Giardino della birra\" un agente gli comunica che si pensa che Goro Yoshida si nasconda nelle isole Curili, contese da anni tra Russia e Giappone. Quindi i due trovano la ragazza che \u00e8 una delle pupe del \"Casanova club\". Bond, fingendosi cliente, la informa dei fatti e l'aiuta a fuggire. I due partono per Noboribetsu.\nBond e Mayumi si intrufolano nei laboratori della \"CureLab\" ma sono intrappolati da Yasutake Tsukamoto. In videoconferenza, Bond \u00e8 interrogato da Goro Yoshida in persona. Il terrorista ordina che i due siano imprigionati nella stanza degli insetti ma l'agente segreto riesce a provocare un'esplosione e a scappare, insieme alla ragazza.\nDopo averla messo in salvo, Bond raggiunge Tanaka a Naoshima. Durante il vertice, lo storico capo dei Servizi nipponici \u00e8 colpito da un infarto che lo allontana dall'incarico e Bond assume il comando della Sicurezza. L'agente segreto scopre che \"kappa\" ha inserito negli impianti di aerazione capsule con zanzare e fa evacuare il luogo. Si mette poi a capo di un'operazione giapponese e rade al suolo il rifugio di Goro Yoshida alle isole Curili. Ma del terrorista non vi \u00e8 nessuna traccia.\nMayumi accetta la pesante eredit\u00e0 e festeggia con un'intensa notte di amore con James Bond. Al mattino sono svegliati da Yasutake Tsukamoto che vorrebbe assassinarli. Fallisce nel suo intento ma riesce a scappare dalla polizia, solo per completare l'onore del suo amico di infanzia Goro Yoshida: lo aiuta a suicidarsi, prima di essere definitivamente catturato dalle autorit\u00e0 giapponesi."}
{"id": "2456221", "revid": "1543377", "url": "https://it.wikipedia.org/wiki?curid=2456221", "title": "Guiterne", "text": "La quinterna, in francese guiterne, era uno strumento musicale medievale a corde pizzicate. Il nome deriva dal latino \"quinque\" = cinque e dall'arabo persiano \"tar\" = corda. Veniva suonata tramite un plettro che serviva a pizzicare le corde di budello. Aveva la cassa armonica a forma di mezza pera, abbastanza somigliante a quella di un mandolino, e sia la cassa che il manico erano realizzati da un unico pezzo di legno.\nLa guiterne originariamente aveva cinque corde anche se sono pervenuti esemplari diversi anche a cinque corde doppie oppure a 3 o 4 corde.\nDa notare che i primi liuti arabi (giunti in Italia nel medioevo) erano montati con sole 4 corde di fili di seta da qui la parola \"chahar\" quattro e \"tar\" corde da cui la parola araba \"q\u00eet\u00e2ra\" dalla quale derivano poi \"quinterna\" \"kith\u00e1ra\", \"guiterne\", \"citola\" e \"chitarra\".\nLe prime immagini della quinterna si trovano nelle illuminazioni di manoscritti del XIII secolo, come, per esempio, un manoscritto francese dell'Etica di Aristotele scritto tra il 1220 e il 1240. Essa \u00e8 stato uno strumento popolare nel corso del XIV secolo, ed \u00e8 menzionata da Guillaume de Machaut ne \"La prise d'Alexandrie\" \u00ab Liuti, moraches e guiterne / erano suonati nelle taverne \u00bb. Rimase in uso fino agli inizi del XVI secolo, quando venne sostituita dalla chitarra. La denominazione \"guiterne\" \u00e8 discussa oggigiorno ma sembra fosse abbastanza precisa all'epoca. Durante il suo declino, questo termine designava ogni strumento a corde pizzicate diverso dal liuto, e nel rinascimento, dal 1530 al 1600, i termini \"guiterne\" e \"chitarra\" (guitare in francese) erano intercambiabili."}
{"id": "2456222", "revid": "1005847", "url": "https://it.wikipedia.org/wiki?curid=2456222", "title": "Ruta nacional PE-1", "text": "La ruta nacional PE-1 (PE-1) \u00e8 il tratto della strada Panamericana che percorre tutta la costa del Per\u00f9.\n\u00c8 totalmente asfaltata e, in alcuni tratti, attraversa zone desertiche lungo la costa dell'oceano Pacifico.\nLa ruta nacional PE-1 si divide in due parti che collegano la citt\u00e0 di Lima al nord del paese (Panamericana Norte, PE-1N) e al sud del paese (Panamericana Sur, PE-1S).\nIl km 0 della PE-1 corrisponde all'intersezione tra la Carretera Central con la V\u00eda de Evitamiento a Lima, una grande autostrada che collega i due quartieri Cono Nord e Cono Sud della metropoli.\nPanamericana Norte (PE-1N).\nVerso nord, l'autostrada continua dalla citt\u00e0 di Lima verso il Paramonga per poi diventare una normale strada che prosegue fino all'estremo nord del paese (Regione di Tumbes) e al confine con l'Ecuador.\nTra Lima e Huacho ci sono due varianti della Panamericana Norte chiamate Serpent\u00edn de Pasamayo; la prima si inerpica sulle montagne di fronte al mare ed \u00e8 percorsa dai mezzi pesanti; la seconda, pi\u00f9 lunga, passa nelle vicinanze della valle di Huaral.\nDa Chiclayo a Piura si dirama in due varianti: una interna che passa per Chulucanas ed una lungo la costa passa per Catacaos.\nNel territorio ecuadoriano la strada prosegue fino ai territori di Cuenca e Quito.\nNel 2007 il presidente Alan Garc\u00eda ha lanciato il progetto di costruzione dell'autostrada El Sol volto ad estendere l'autostrada fino alla regione di Piura.\nLa Panamericana Norte attraversa le regioni di (ordine nord-sud):\nPanamericana Sur (PE-1S).\nVerso sud, l'autostrada parte da Lima e si estende fino a Cerro Azul nella provincia di Ca\u00f1ete. Attualmente si sta costruendo il proseguimento dell'autostrada fino alla citt\u00e0 di Ica.\nNella provincia di Palpa (Ica), tra i distretti di Santa Cruz e Rio Grande, esisteva un tratto di 10 km che aveva due tunnel ed una curva molto pericolosa nei pressi di un burrone (Caminos del Inca). Visto l'alto numero di incidenti che avveniva in questo tratto di strada (il secondo per pericolosit\u00e0 del Per\u00f9), negli anni novanta fu costruita una variante di 25\u00a0km, pi\u00f9 lunga, ma molto pi\u00f9 sicura.\nDalla citt\u00e0 di Arequipa parte una diramazione verso la citt\u00e0 di La Paz (Bolivia).\nNel territorio Cileno la strada prosegue fino alle citt\u00e0 di Arica e Antofagasta.\nLa Panamericana Sur attraversa le regioni di (ordine nord-sud):"}
{"id": "2456223", "revid": "1762097", "url": "https://it.wikipedia.org/wiki?curid=2456223", "title": "Turturro", "text": "Turturro \u00e8 un cognome di origine italiana che pu\u00f2 riferirsi a:"}
{"id": "2456225", "revid": "1048993", "url": "https://it.wikipedia.org/wiki?curid=2456225", "title": "Armida Cozzolino", "text": "Carriera teatrale.\nCominci\u00f2 la sua carriera di attrice all'et\u00e0 di sei anni recitando nella compagnia del padre, l'attore Raffaele Cozzolino. Successivamente, lavor\u00f2 in altre compagnie teatrali, tra le quali quelle di Edoardo Scarpetta, la \"Molinari\", diretta da Gennaro Di Napoli, e quella di Raffaele Viviani. A partire dal 1922 fece parte della compagnia fondata da Eugenio Torre con lo scopo di rievocare delle opere buffe napoletane, \"Il babbeo e l'intrigante\" e \"Il ventaglio\", messe in scena nell'estate di quell'anno all\"'Eldorado\", che riscossero successo di pubblico e della stampa.\nCarriera musicale.\nEra dotata di una voce da soprano, e per le sue capacit\u00e0 canore e artistiche, Armida Cozzolino fu scritturata spesso per spettacoli di variet\u00e0 e feste di Piedigrotta. Interpret\u00f2 e rese famose numerose canzoni, ed \u00e8 stata in particolare la prima a interpretare la \"Canzone appassiunata\" di E. A. Mario, dalla ribalta dell\"'Eldorado\". \u00c8 stata una delle prime cantanti a esibirsi a Radio Napoli.\nCinema.\n\u00c8 stata tra gli interpreti del film \"La tavola dei poveri\" di Alessandro Blasetti (1932), tratto da un atto unico di Raffaele Viviani, e del film \"Pensaci, Giacomino!\" (1936), tratto dall'omonima commedia di Luigi Pirandello. "}
{"id": "2456229", "revid": "138790", "url": "https://it.wikipedia.org/wiki?curid=2456229", "title": "Opificio delle pietre dure e laboratori di restauro", "text": ""}
{"id": "2456230", "revid": "869733", "url": "https://it.wikipedia.org/wiki?curid=2456230", "title": "Patatrac (programma televisivo 1987)", "text": "Patatrac \u00e8 stato un programma televisivo per bambini e ragazzi, registrato negli studi RAI di Napoli e andato in onda su Rai 2 al mattino, tra il 1987 ed il 1991. Nell'ultima stagione era un caso unico di trasmissione realmente quotidiana della RAI, in palinsesto tutti e sette i giorni della settimana.\nI conduttori erano Armando Traverso, Shirine Sabet, Massimo D'Adamo ed il robot Mari\u00f9, Renato De Rienzo; nell'ultima edizione del 1990-1991 erano invece Armando Traverso, Massimo D'Adamo, Nicole Millo e Anna Maria Compare. La regia era di Marco Bazzi. Tra gli autori, Alessandro Scalco.\nAll'interno di questo programma avevano posto vari giochi: \"Sensi pazzi\", \"Mucchio selvaggio\", \"Hula op\", \"Formicone\". Erano ideati e realizzati dalla C.UnS.A. - Cooperativa Un Sacco Alternativa, un gruppo di autori ludici romani presenti in studio nel ruolo di \"notai\".\nVenivano trasmessi il cartone animato \"SilverHawks\" ed il telefilm \"Punky Brewster\".\nNel 1991 il programma \u00e8 stato sostituito dal contenitore successivo \"Piccole e grandi storie\", dove ha contenuto sia cartoni che telefilm per ragazzi."}
{"id": "2456235", "revid": "729019", "url": "https://it.wikipedia.org/wiki?curid=2456235", "title": "Curling Club Dolomiti", "text": "Il Curling Club Dolomiti \u00e8 una societ\u00e0 di curling nata nel 1966 dalla fusione dei primi due club italiani di curling, il Curling Club Cristallo ed il Curling Club Miramonti. La sede sociale del Curling Club Dolomiti \u00e8 presso l'Hotel Olimpia di Cortina d'Ampezzo.\nOggi \u00e8 l'associazione sportiva di questa disciplina che vanta il primato di club con pi\u00f9 titoli italiani maschili (13, pi\u00f9 3 femminili).\nIl presidente del CC Dolomiti \u00e8 Gianluca Lorenzi, figlio del presidente onorario Ivo Lorenzi, entrambi con un passato di atleti nazionali.\nIl club fa parte dell'Associazione Curling Cortina (ACC), fondazione che riunisce e rappresenta i sei club di Cortina d'Ampezzo.\nLa squadra del Girone d'Eccellenza (Serie A) del CC Dolomiti ha inoltre rappresentato per anni la squadra nazionale. Nella sua formazione attuale vanta un atleta olimpico, Marco Mariani."}
{"id": "2456240", "revid": "119774968", "url": "https://it.wikipedia.org/wiki?curid=2456240", "title": "Slavia (rivista)", "text": "Slavia \u00e8 una rivista trimestrale di cultura, tribuna di dibattito sui vari aspetti della ricerca e dell'informazione e sull'evoluzione socioeconomica, politica e storico-culturale della Russia e dei Paesi est-europei, edita dall'Associazione culturale \"Slavia\".\nLa storia.\nLa rivista \"Slavia\" \u00e8 nata nel 1992 ad opera di un gruppo di slavisti, docenti universitari, ricercatori e studiosi di varie discipline intenzionati a promuovere iniziative per approfondire la conoscenza del patrimonio culturale dei paesi di lingue slave e delle nuove realt\u00e0 statuali nate dalla dissoluzione dell'Unione Sovietica.\nNel corso degli anni il panorama dei paesi di lingue slave si \u00e8 ulteriormente modificato con la divisione della Cecoslovacchia in Repubblica Ceca e Slovacchia e con la graduale disgregazione della Jugoslavia, - un processo forse non ancora giunto a conclusione, - da cui sono nati finora sette nuovi Stati, sei dei quali a maggioranza slava. Tutte queste realt\u00e0 nazionali, vecchie e nuove, sono al centro dell'attenzione della Redazione di \"Slavia\". Pi\u00f9 in generale, andando oltre i confini etnici o linguistici, rientrano nel campo di indagine di \"Slavia\" tutti i paesi che, nel tempo, abbiano comunque fatto parte di quel variegato universo che costituiva, secondo la terminologia sovietica, il \"campo socialista\" o il \"campo del socialismo reale\".\n\"Slavia\" \u00e8 annoverata tra le pubblicazioni periodiche che il Ministero per i Beni e le Attivit\u00e0 Culturali considera \"di elevato valore culturale\".\nConsiglio di redazione.\nJolanda Bufalini (Direttore), Gianfranco Abenante (Vicedirettore), Mauro Aglietto, Mark Bernardini, Sergio Bertolissi, Gianni Cervetti, Silvana Fabiano, Paola Ferretti, Carlo Fredduzzi, Ljudmila Grieco Krasnokutskaja, Claudia Lasorsa, Gabriele Mazzitelli, Leonardo Paleari, Rossana Platone, Renato Risaliti, Claudia Scandura, Nicola Siciliani de Cumis, Joanna Spendel, Svetlana Sytcheva, Piero Nussio, Walter Monier.\nI quaderni di Slavia.\nLa rivista pubblica anche \"I quaderni di Slavia\", a carattere monografico o monotematico, senza una periodicit\u00e0 fissa.\nFinanziamenti.\nFin dalla fondazione, la rivista esce senza sponsor e senza pubblicit\u00e0. Ci\u00f2 \u00e8 possibile grazie al fatto che nessuno della Redazione o dei collaboratori viene retribuito, neppure con estratti o copie della rivista."}
{"id": "2456241", "revid": "132266", "url": "https://it.wikipedia.org/wiki?curid=2456241", "title": "Drone (robotica)", "text": ""}
{"id": "2456243", "revid": "62004", "url": "https://it.wikipedia.org/wiki?curid=2456243", "title": "Patty &amp; Selma Bouvier", "text": ""}
{"id": "2456248", "revid": "819238", "url": "https://it.wikipedia.org/wiki?curid=2456248", "title": "Ferrovia dell'Arsenale", "text": "La ferrovia dell'Arsenale era una breve linea ferroviaria militare che collegava la stazione di La Spezia Centrale con l'Arsenale militare.\nStoria.\nLa ferrovia dell'Arsenale fu costruita assieme allo stabilimento militare, nella seconda met\u00e0 dell'Ottocento. Era costituita da un binario di collegamento (di cui un tratto \u00e8 tuttora esistente) fra la stazione Centrale della Spezia e la \"Porta Ferrovia\" del complesso dell'Arsenale, in localit\u00e0 \"Fabiano Basso\".\nCaratteristiche.\nPercorso.\nIl primo tratto del binario era in sede sopraelevata rispetto alla strada, poi percorreva una parte a raso con 2 passaggi a livello, di cui uno nel quartiere di Rebocco, successivamente ritornava ad essere sopraelevato e un con un viadotto superava l'ingresso al quartiere di Fabiano, poi declinava, e attraversava viale Fieschi per immettersi nello stabilimento militare.\nAll'interno dell'Arsenale, da \"Porta Ferrovia\" un troncone raggiungeva gli scali di Marola, un altro seguiva il perimetro delle mura con vari raccordi, attraversava il Canale Lagora e si immetteva sull'attuale passeggiata Morin proseguendo fino alla stazione di La Spezia Marittima.\nIl tratto del binario di San Bartolomeo compreso tra l'Arsenale e il porto commerciale, che percorreva la Passeggiata Morin, venne demolito nella primavera del 1957; esso, all'altezza del molo dei battelli turistici, disponeva di un raddoppio utilizzato per la salita e la discesa degli operai, e dei loro familiari che potevano usufruire delle tradotte per recarsi agli stabilimenti balneari di Levante.\nMovimento.\nSi effettuavano due coppie di tradotte, con orario diversificato per operai e impiegati, divise in due sezioni, distintamente per Valdilocchi e per San Bartolomeo, che venivano separate all'andata e ricongiunte al ritorno al Bivio Pagliari; era normale l'effettuazione di pi\u00f9 tradotte merci giornaliere. Cessata il 30 giugno 1967 ogni forma di trasporto di persone con gli appositi treni della Marina, venne smantellato anche il tratto di binario compreso tra la Capitaneria di Porto e l'ingresso Portarocca del porto; da questo punto il binario militare assunse (e ancora conserva) la funzione di fascio di manovra per i treni della stazione marittima.\n, il binario di San Bartolomeo \u00e8 stato definitivamente dismesso nel tratto tra il cavalcavia di Fossamastra e la stazione Marittima con la creazione del nuovo fascio di binari che arriva direttamente dentro il porto, eliminando numerosi passaggi a livello.\nL'altro binario della Marina, costituito dalla storica ferrovia dell'Arsenale che ha origine dalla stazione centrale (lato Genova), . Il primo tratto era utilizzato come binario tronco per il ricovero di treni in sosta fino al 2016, fino dietro all'edificio delle scuole magistrali; da l\u00ec in poi sul vecchio sedime \u00e8 stata realizzata una pista ciclabile che congiunge il quartiere di Rebocco con quello di Fabiano Basso. Questo binario passava proprio dietro lo Stadio Alberto Picco, infatti la curva dei tifosi locali si chiama ancora oggi \"Curva Ferrovia\"."}
{"id": "2456249", "revid": "363629", "url": "https://it.wikipedia.org/wiki?curid=2456249", "title": "Canon EF 16-35mm", "text": "Il Canon EF 16-35mm f/2.8L USM \u00e8 un obiettivo zoom grandangolare prodotto da Canon. Esso \u00e8 il successore dell'ottica EF 17-35mm f/2.8 USM, la quale a sua volta sostitu\u00ec il precedente EF 20-35 f/2.8L.\nL'obiettivo monta un attacco EF che lo rende compatibile con la serie di fotocamere EOS. Quest'ottica \u00e8 provvista da una tropicalizzazione contro la polvere e l'acqua e da un diaframma che rimane quasi circolare da f/2.8 a f/5.6.\nIl Canon EF 16-35mm f/2.8L USM fu sostituito dall'EF 16-35mm f/2.8 II USM agli inizi del 2007.\nObiettivi simili.\nL'EF 16-35mm f/2.8L II USM \u00e8 lo zoom ultra-grandangolare Canon di fascia pi\u00f9 elevata."}
{"id": "2456255", "revid": "149485", "url": "https://it.wikipedia.org/wiki?curid=2456255", "title": "Jen\u0151 Fuchs", "text": ""}
{"id": "2456257", "revid": "599013", "url": "https://it.wikipedia.org/wiki?curid=2456257", "title": "B\u00e9la Zulawszky", "text": ""}
{"id": "2456258", "revid": "339392", "url": "https://it.wikipedia.org/wiki?curid=2456258", "title": "Associazione Sportiva Dilettantistica Polisportiva Libertas Acate Modica", "text": ""}
{"id": "2456263", "revid": "984922", "url": "https://it.wikipedia.org/wiki?curid=2456263", "title": "Vil\u00e9m Goppold von Lobsdorf", "text": "\u00c8 il padre di Karel Goppold von Lobsdorfu e di Vil\u00e9m Goppold von Lobsdorfu jr.."}
{"id": "2456264", "revid": "767487", "url": "https://it.wikipedia.org/wiki?curid=2456264", "title": "Bar\u0131\u015f \u00d6zbek", "text": "Possiede il passaporto turco."}
{"id": "2456267", "revid": "486946", "url": "https://it.wikipedia.org/wiki?curid=2456267", "title": "Barry Town", "text": ""}
{"id": "2456273", "revid": "339392", "url": "https://it.wikipedia.org/wiki?curid=2456273", "title": "Universit\u00e9 de Gen\u00e8ve", "text": ""}
{"id": "2456275", "revid": "131358", "url": "https://it.wikipedia.org/wiki?curid=2456275", "title": "Swansea City FC", "text": ""}
{"id": "2456277", "revid": "122246", "url": "https://it.wikipedia.org/wiki?curid=2456277", "title": "World Grand Prix 2010", "text": "Il XVIII World Grand Prix di pallavolo femminile si \u00e8 svolto dal 6 al 29 agosto 2010. Dopo la fase a gironi che si \u00e8 giocata dal 6 al 22 agosto, la fase finale, a cui si sono qualificate le prime cinque squadre nazionali classificate nella fase a gironi, pi\u00f9 la Cina, paese ospitante, si \u00e8 volta dal 25 al 29 agosto a Ningbo, in Cina. La vittoria finale \u00e8 andata per la terza volta agli Stati Uniti.\nPodio.\nCampione.\nStati Uniti(Terzo titolo)\nSecondo posto.\nBrasile\nTerzo posto.\nItalia"}
{"id": "2456279", "revid": "633110", "url": "https://it.wikipedia.org/wiki?curid=2456279", "title": "Marina giapponese", "text": ""}
{"id": "2456281", "revid": "6923", "url": "https://it.wikipedia.org/wiki?curid=2456281", "title": "Villa Vannucchi", "text": "Villa Vannucchi \u00e8 una delle tante ville monumentali del Miglio d'Oro, sita nel comune di San Giorgio a Cremano (NA).\nStoria.\nLa villa fu voluta da Giacomo d'Aquino, VII principe di Caramanico (Patrizio Napoletano e gentiluomo di camera del sovrano del Regno delle Due Sicilie Carlo di Borbone), il quale acquist\u00f2 nel 1755 alcune propriet\u00e0 dei discendenti di Giovanni Battista Imparato, della storica famiglia omonima. Tali propriet\u00e0 consistevano in due complessi edilizi (una casa palaziata e un casino alla romana) e una masseria di quattordici moggi (47.108,04 metri quadrati circa di terreno) con bosco.\nNel 1851 la villa fu venduta al conte Carlo Van den Heuvel e poi, nel 1912, alla famiglia Vannucchi.\nL'immobile fu gravemente danneggiato dal sisma del 1980, tanto che fu necessario costruire numerose centine a supporto degli archi di tutta la struttura. Durante questo periodo parte dei giardini venne occupato abusivamente e destinato alla coltivazione di ortaggi per opera di privati. Acquisita al patrimonio del comune di San Giorgio a Cremano, \u00e8 stata a lungo interessata da estesi lavori di restauro, che sono terminati nel 2006. Tre anni dopo \u00e8 stato ultimato anche il riassetto del parco, riportato agli antichi splendori grazie ad un rifacimento che si \u00e8 ispirato alla mappa settecentesca.\nOltre ad essere teatro di rassegne culturali, la villa \u00e8 nota al pubblico per essere apparsa nelle scene iniziali del film \"Ricomincio da tre\",(due volte) dove Lello Arena chiama a squarciagola Massimo Troisi.\nArchitettura.\nLa dimora \u00e8 una delle pi\u00f9 imponenti della zona vesuviana, come dimostra il prospetto firmato da Donnamaria che prevede, in alternanza alle lesene corinzie, un doppio ordine di balconi dotati di ringhiere in ferro battuto e timpani curvi posti senza ornamenti davanti alle finestre del piano nobile. Completano il progetto architettonico della dimora la cappella dedicata all'Immacolata, una sagrestia, una sala della musica e una ex scuderia adibita a teatro.\nIl progetto per la nuova villa fu commissionato ad Antonio Donnamaria, un architetto di scuola vaccariana, che realizz\u00f2 il prospetto su strada con una ritmata partitura di lesene giganti in stucco. L'interno \u00e8 caratterizzato da decorazioni in stucco rococ\u00f2.\nIl prospetto posteriore, che si apre sul magnifico giardino all'italiana progettato da Pompeo Schiantarelli nel 1783, \u00e8 costituito da una serie di arcate, logge e porticati.\nIl giardino all'italiana di Schiantarelli, la cui vastit\u00e0 \u00e8 pari al bosco di Portici, \u00e8 caratterizzato, come si legge anche nella pianta Carafa, da un lungo viale che parte da una quinta ad esedra posta in fondo al cortile e giunge ad una fontana monumentale posta al centro e formata da quattro vasche laterali disposte simmetricamente in diagonale. \nDa qui si dipanano a \"raggiera\" quattordici viali che tagliano il giardino per esteso fino al limite della propriet\u00e0. \nNel giardino sono conservati ancora oggi esemplari di alberi di canfora, pini, lecci, palme, magnolie, datteri, cedri, mimose e albicocchi.\nLa villa, denominata pure \"Villa e delizie dei d'Aquino detti di Caramanico\" divenne un luogo di riferimento per la nobilt\u00e0 napoletana ai tempi di Gioacchino Murat. Fu in questo periodo, infatti, che la dimora conobbe il suo maggiore splendore grazie alle feste e ai ricevimenti che il principe d'Aquino offriva agli ospiti sotto la direzione della moglie Teresa Lembo.\nCuriosit\u00e0.\nSi racconta che quando in villa era ospite Gioacchino Murat questi si portasse dietro un codazzo tanto esteso da rendere affollatissime le feste che i d'Aquino davano in suo onore: \"Or quando Gioacchino veniva qua - si legge in documento dell'epoca - \u00e8 chiaro che non vi poteva venir da solo ma il numero di coloro che s'invitavano ad accompagnarlo era tanto strabocchevole che lo avresti detto un popolo. I gelati e i rinfreschi durante il tempo di quelle veglie si portavano attorno con tanto eccesso che era un grande \"scialacquamento\".\nLa villa \u00e8 inoltre famosa per la sua comparsa nelle prime scene del film \" Ricomincio da tre\" del famosissimo attore Massimo Troisi,(due volte) originario per l'appunto di San Giorgio a Cremano."}
{"id": "2456282", "revid": "767487", "url": "https://it.wikipedia.org/wiki?curid=2456282", "title": "My Own Army", "text": "My Own Army \u00e8 il quarto album del gruppo musicale italiano di genere metal degli Exilia, pubblicato per l'etichetta discografica GUN Records/Sony Music nel febbraio 2009."}
{"id": "2456285", "revid": "123164239", "url": "https://it.wikipedia.org/wiki?curid=2456285", "title": "Campionato sudamericano di pallavolo maschile 1979", "text": "Il XIII campionato sudamericano di pallavolo maschile si \u00e8 svolto nel 1979 a Rosario, in Argentina. Al torneo hanno partecipato 7 squadre nazionali sudamericane e la vittoria finale \u00e8 andata per la dodicesima volta, la settima consecutiva, al Brasile.\nPodio.\nCampione.\nBrasile(Dodicesimo titolo)\nSecondo posto.\nVenezuela\nTerzo posto.\nParaguay"}
{"id": "2456288", "revid": "486946", "url": "https://it.wikipedia.org/wiki?curid=2456288", "title": "Newlands", "text": ""}
{"id": "2456294", "revid": "47767", "url": "https://it.wikipedia.org/wiki?curid=2456294", "title": "Imperatore Sigismondo", "text": ""}
{"id": "2456299", "revid": "640277", "url": "https://it.wikipedia.org/wiki?curid=2456299", "title": "Arundel Formation", "text": "La Formazione di Arundel, nota anche come Argilla di Arundel, \u00e8 una formazione rocciosa ricca di depositi argillosi sedimentari nel Gruppo del Potomac, scoperta in Maryland (Stati Uniti d'America. Essa risale all'Aptiano (Primo Cretaceo). Quest'unit\u00e0 rocciosa \u00e8 stata economicamente sfruttata come fonte di minerali ferrosi, ma \u00e8 ancora pi\u00f9 famosa per i fossili di dinosauri ivi rinvenuti. Sebbene sia spesso considerata una formazione, potrebbe essere soltanto un ripiegamento del Gruppo di Potomac.\nPaleofauna di vertebrati.\nDinosauri.\nI dinosauri ritrovati includono il grande teropode \"Acrocanthosaurus\", i meno conosciuti teropodi \"Allosaurus (o \"Dryptosaurus\") medius\", \"Creosaurus (o \"Dryptosaurus\") potens\" (detto anche \"Capitalsaurus\"), ed infine \"Coelurus gracilis\", l'ornitomimosauride \"Coelosaurus affinis\", i sauropodi \"Astrodon\" e \"Pleurocoelus\", il nodosauride \"Priconodon\", un probabile ceratopsia basale, e quasi certamente l'ornitopode \"Tenontosaurus\". Altri vertebrati, anche se \u00e8 incerta una loro presenza nella formazione, includono uno squalo, un pesce polmonato, almeno tre generi di tartarughe, ed infine almeno un coccodrillo.\nPterosauri.\nPercorsi pterodattiloidi non assegnati."}
{"id": "2456309", "revid": "767487", "url": "https://it.wikipedia.org/wiki?curid=2456309", "title": "A 30 milioni di km. dalla Terra", "text": "A 30 milioni di km. dalla Terra (\"20 Million Miles to Earth\") \u00e8 un film di fantascienza del 1957 diretto da Nathan Juran e interpretato da William Hopper e da Joan Taylor.\nTrama.\nDi ritorno da un viaggio spaziale sul pianeta Venere, una navicella statunitense \u00e8 costretta ad ammarare in Sicilia.\nSoccorsi da alcuni pescatori locali, gli occupanti dell'astronave si mostrano preoccupati dalla sorte di un oggetto che avevano prelevato durante la missione e che si scoprir\u00e0 essere un uovo. Da quest'ultimo nascer\u00e0 una creatura aliena simile ad un grosso lucertolone.\nCapace di crescere molto velocemente grazie all'ossigeno terrestre che ne modifica il metabolismo, Ymir (questo il nome dato all'alieno) fugge una prima volta per poi venire catturato grazie a una rete elettrificata lanciata da un elicottero. Su Venere, infatti, era stato notato come la corrente elettrica rendesse inermi questi esseri alieni. Le operazioni di cattura sono coordinate dal colonnello Calder, uno dei sopravvissuti alla missione sul pianeta Venere. Con una conferenza stampa indetta a Roma, lo stato maggiore statunitense comunica ai giornalisti dei paesi alleati i dettagli della missione e porta tre di loro a osservare gli scienziati che studiano la creatura.\nA causa di un incidente nel laboratorio situato all'interno del Giardino Zoologico di Roma viene interrotta la corrente elettrica (1800 volt) che teneva sedato Ymir. La creatura quindi riesce a liberarsi e, dopo aver lottato con successo per le vie della capitale contro un elefante imbizzarritosi per il trambusto allo Zoo, fugge in direzione del centro della citt\u00e0 seminando il panico fra la popolazione.\nDopo essersi inabissato nel Tevere ed essere stato snidato grazie a delle bombe a mano all'altezza di Ponte Sant'Angelo, il mostro viene rincorso dai soldati americani sino al Colosseo, dove viene ucciso.\nProduzione.\nIl progetto per il film nacque da un'idea di Ray Harryhausen del 1952, all'epoca abbandonato per motivi economici e poi ripreso da Harryhausen assieme a Charles H. Schneer. Di Harryhausen sono gli effetti speciali, che disegna e anima con la tecnica del passo uno il lucertolone alieno Ymir.\nIl film fu prodotto dalla Columbia Pictures e scritto da Bob William e Christopher Knopf.\nIl budget risicato per il film forz\u00f2 a girare gli esterni in Messico e in studio, riutilizzando per gli esterni scene gi\u00e0 girate in Italia: \"ne risult\u00f2\" - secondo Fantafilm - \"un'ambientazione completamente inventata, con una Sicilia rigogliosa attraversata da fiumi e cascate.\"\nDistribuzione.\nNell'edizione originale i due pescatori siculi e il ragazzino vengono chiamati Verrico, Mondello e Pepe. Nel doppiaggio italiano sono diventati dei pi\u00f9 plausibili Michele, Maruzzo e Mimmo.\nNel 2007, per il cinquantesimo anniversario della pellicola, ne \u00e8 stata realizzata una versione ricolorata.\nCritica.\nFantafilm scrive: \"Il progresso della scienza ha sempre richiesto grandi e costosi sacrifici: cos\u00ec \u00e8 stato all'inizio dell'era atomica e cos\u00ec accade quando l'uomo si dirige a 20 milioni di miglia dalla Terra. [...] Protagonista assoluto del film \u00e8 l'Ymir che la stop motion di Harryhausen rende straordinariamente vivo, dotato, si direbbe, di personalit\u00e0.\nAlcune scene come quelle del violento ammaraggio della navicella, della creatura appena nata che muove i primi passi sul tavolo e rimane abbagliata dalla luce improvvisamente accesa, o del combattimento con l'elefante (che verr\u00e0 replicato con un altro mostro ne \"La vendetta di Gwangi\") rimangono giustamente famose.\"\n\"Il Morandini\" scrive che \"\u00e8 un film di SF come tanti degli anni '50, ma pi\u00f9 fantasioso e [...] pi\u00f9 divertente della media.\"\nOpere derivate.\nDalla sceneggiatura del film venne trasposto un \"romanzo omonimo\" scritto da Henry Slesar."}
{"id": "2456311", "revid": "2088551", "url": "https://it.wikipedia.org/wiki?curid=2456311", "title": "Progetti cinematografici irrealizzati di Stanley Kubrick", "text": "Oltre ai film di Stanley Kubrick che sono stati prodotti e distribuiti, il regista studi\u00f2 diversi progetti colossali di cui appunt\u00f2 sceneggiature e preparativi di pre-lavorazione (in alcuni casi) ma dei quali abbandon\u00f2 poi lo sviluppo forzatamente o volontariamente.\nProgetti considerati ma non avviati.\nFilm sull'era nazista.\nUn progetto cinematografico basato sull'epoca nazista interess\u00f2 sempre Kubrick, ma per via dei numerosi progetti a cui il regista si dedic\u00f2 nel periodo tra gli anni settanta e ottanta non gli permise di avviare interamente l'ambito film.\nIl soggetto era basato sulle figure di Joseph Goebbels e del regista tedesco Veit Harlan, zio della terza moglie di Kubrick, ma durante lo scripting venne scritto solamente uno schema a punti sulla storia da sviluppare.\nSceneggiature preliminari.\nThe Burning Secret.\nLa MGM nel 1956 offr\u00ec a Kubrick ed al suo produttore James B. Harris 75.000 dollari per la produzione di un film. I due scelesero il romanzo \"Bruciante Segreto\" di Stefan Zweig. Kubrick inizi\u00f2 a scriverne l'adattamento con Calder Willingham, ma un cambiamento di vertice alla MGM fece naufragare il progetto.\nLunatic at Large.\nTrattamento di settantasei pagine commissionato da Harris allo scrittore Jim Thomson su una \"storia sulle avventure e il rapporto tra un soldato statunitense e una psicopatica dalle tendenze omicide\". A lungo disperso, fu ritrovato nel 1992.\nThe German Lieutenant.\n\"The German Lieutenant\" \u00e8 una sceneggiatura scritta da Stanley Kubrick con la collaborazione di Richard Adams nel 1959. Il progetto prevedeva Alan Ladd nel ruolo di protagonista. La storia narra di due ufficiali tedeschi, Kraus e Dietrich, ai quali viene assegnata una missione suicida negli ultimissimi giorni della Seconda Guerra Mondiale. I due ufficiali devono paracadutarsi dietro le linee nemiche e far esplodere un ponte controllato dagli Alleati. Naturalmente si tratta di un piano folle e, soprattutto, inutile. Entrambi i protagonisti sono molto titubanti, ma decidono di eseguire ugualmente l'ordine. Con la loro compagnia, circa 50 uomini, si lanciano in territorio alleato. La compagnia verr\u00e0 fatta a pezzi, la missione fallir\u00e0 e Kraus e Dietrich, entrambi sopravvissuti, si reincontreranno dieci anni dopo.\nI Stole 16 Million Dollars.\nAdattamento delle memorie di Herbert Emerson Wilson, partendo da un trattamento redatto da Lionel White intitolato \"The theft\", che fu trasformato da Kubrick in una sceneggiatura completa, riscritta successivamente da Jim Thomson su richiesta del regista.\nProgetti abbandonati e completati da altri.\nI due volti della vendetta.\nKubrick lavora per sei mesi con Marlon Brando e Calder Willingham alla realizzazione di quello che sarebbe stato il suo primo film western, \"I due volti della vendetta\" (\"One-Eyed Jacks\"),\nma durante la produzione del lungometraggio il rapporto tra i due si complica fino a diventare insostenibile, e il regista abbandona il lavoro lasciandolo a Brando, che da solo porter\u00e0 a termine le riprese. Il film vince la Concha de Oro.\nA.I. - Intelligenza Artificiale.\nKubrick, ideatore del progetto, voleva girare il film a met\u00e0 degli anni novanta. Tuttavia, rendendosi conto che la tecnologia digitale (che all'epoca stava entrando prepotentemente nel mondo del cinema) poteva consentirgli di realizzare il film in modo migliore scelse di rimandarlo, concentrandosi sulla produzione di \"Eyes Wide Shut\".\nNel 1999 il regista mor\u00ec lasciando incompiuto il progetto, che fu portato avanti e realizzato qualche anno dopo dall'amico Steven Spielberg.\nIl Signore degli Anelli.\nNel 1967, I Beatles, pensarono di creare una trasposizione cinematografica de Il Signore degli Anelli, e decisero di affidare il ruolo di regista a Kubrick. Il progetto vedeva Paul Mccartney nel ruolo di Frodo, Ringo nel ruolo di Sam, Harrison nel ruolo di Gandalf e Lennon nel ruolo di Gollum.\nTuttavia il progetto fu stroncato dallo stesso Tolkien poich\u00e9 contrario a trasposizioni cinematografiche delle sue opere letterarie.\nProgetti abbandonati dopo la preproduzione.\nAryan Papers.\n\"Aryan Papers\" era un progetto cinematografico di Stanley Kubrick incentrato sul dramma dell'Olocausto.\nIniziato a ideare sulla fine del 1976, il regista si convinse della produzione di un film epico e assolutamente realistico sullo Shoah: \u00abuna struttura che comprime la drammaticit\u00e0 del complesso e diverse informazioni riguardo alla storia di un individuo che ha rappresentato l'essenza di quest'uomo venuto dall'inferno\u00bb.\nKubrick richiese allo scrittore polacco Isaac Bashevis Singer di aiutarlo a scrivere la sceneggiatura preliminare da cui partire, \nNei primi anni novanta, il regista si occup\u00f2 di sviluppare l'adattamento cinematografico di \"Wartime Lies\", una novella semi-autobiografica di Louis Begley.\nLa prima sceneggiatura scritta da Kubrick si chiamava \"Aryan Papers\" e trattava le vicissitudini di un ragazzo e sua zia in fuga dall'Olocausto, per la parte di quest'ultima furono prese in considerazione le attrici Uma Thurman e Julia Roberts e provinata Johanna ter Steege, mentre per interpretare il giovane si parl\u00f2 di Joseph Mazzello.\nKubrick si rec\u00f2 nella citt\u00e0 ceca di Brno con l'intenzione di utilizzarla come ambientazione per le scene di guerra su Varsavia.\n Kubrick decise di abbandonare Aryan Papers nel 1995, preferendo dedicarsi a un nuovo film: \"A.I. - Intelligenza Artificiale\".\nNapoleon.\n\"Napoleon\" era un colossale progetto cinematografico studiato in ogni minimo dettaglio per oltre trent'anni, preso in considerazione dopo il successo riscosso da \"\".\nIl film avrebbe trattato la vita di Napoleone Bonaparte in modo del tutto epico, portando sul grande schermo ogni singolo momento dell'imperatore, incentrandosi su vari temi tra cui l'aspetto militare e religioso.\nKubrick dichiar\u00f2 sempre di essere dubbioso circa la realizzazione, ma che se fosse riuscito nell'intento avrebbe creato \"il miglior film mai fatto\".\nPer interpretare Napoleone Bonaparte, Kubrick pens\u00f2 inizialmente a Marlon Brando, ma cambi\u00f2 idea dopo aver visto \"I due volti della vendetta\".\nAlla ricerca di un protagonista, trov\u00f2 un giovane e talentuoso Jack Nicholson che partecipava a \"Easy Rider\" come uno dei protagonisti, la viva interpretazione cattur\u00f2 l'attenzione di Kubrick, che dopo averlo conosciuto gli propose di vestire i panni di Napoleone in un futuro progetto personale.\nNicholson rilasci\u00f2 una dichiarazione nel 1975 a tal proposito:\nDopo l'abbandono del progetto, Nicholson e Kubrick rimasero comunque in contatto, e infatti all'attore venne affidato il ruolo da protagonista in un nuovo film del regista, \"Shining\".\nSceneggiatura.\nLa fase di sviluppo di \"Napoleon\" richiese molti anni di studi e ricerche accurate sul soggetto.\nKubrick inizi\u00f2 a valutare le somme opportune, stimando una provvisoria spesa preventiva e organizzando alcuni personali Location scouting al fine di trovare le ambientazioni pi\u00f9 adatte alla storia.\nTra i numerosi sopralluoghi effettuati in tutta Europa, Kubrick decise che le riprese si sarebbero effettuate tra la Gran Bretagna, Francia, Romania e Italia.\nGli Universal Studios erano interessati al progetto sin dall'annuncio di Kubrick, ma dopo l'uscita di \"Waterloo\" (anch'esso ispirato alla vita dell'imperatore) che si rivel\u00f2 un flop al botteghino si tirarono fuori.\nLa Metro-Goldwyn-Mayer che seguiva l'ambizioso film dal 1967, entr\u00f2 quindi come nuovo supporto alle finanze, anche se nei due anni di accordi non stipul\u00f2 mai un contratto di produzione con il regista attendendo prima l'arrivo di una sceneggiatura.\nTramite accordi presi con i governi di Jugoslavia e Romania, era previsto l'utilizzo di oltre sessantamila comparse provenienti dagli eserciti di entrambe le nazioni.\nPer le comparse jugoslave era previsto il pagamento di 5$ giornalieri a uomo, mentre i romeni ne richiedevano solamente 2$.\nI costumi richiesti potevano essere venduti dai due governi per 40$ l'uno, ma Kubrick si impegn\u00f2 con una casa newyorkese che prometteva la produzione su scala al prezzo di 4$ al singolo.\nIn collaborazione con Kubrick v'era Bob Gaffney Sr., coordinatore delle riprese aeree in \"2001\", che durante il periodo di soggiorno in Romania per gli accordi sui costumi e le comparse studi\u00f2 i procedimenti di cinematografia a colori possibili da usare.\nAnalizzando in particolare i colori da usare nelle scene di battaglia, i due avevano previsto di comprare circa duecentomila galloni di Technicolor per riprodurre il sangue.\nLa lavorazione si sarebbe svolta in Europa a partire dall'estate 1969 per un periodo complessivo di cinque mesi. Parte delle riprese avrebbe occupato varie zone dell'Italia per 40 giorni (1/4 del totale).\nPrevisto l'utilizzo di elicotteri e aeroplani nelle riprese aeree studiate in ogni dettaglio per filmare in ogni angolazione le principali scene di battaglia che avrebbero coinvolto le migliaia di comparse.\nIl 29 settembre 1969, il regista invi\u00f2 la sceneggiatura ultimata alla sede MGM di Los Angeles, ma la sera stessa fu contattato telefonicamente dai rappresentanti dello studio che gli negarono semaforo verde a causa di un capitale stimato tra i 40.000.000$, somma proibitiva per l'epoca.\nL'abbandono del film non distolse per\u00f2 il regista dallo scrivere un altro film storico. Gli abbozzi di sceneggiatura e l'ispirazione sinora presa, convinsero Kubrick a intraprendere una nuova storia ambientata all'incirca nello stesso secolo, \"Barry Lyndon\".\nNel 1987, ad alcuni anni di distanza dall'ufficiale abbandono, Kubrick dichiar\u00f2 di non aver mai rinunciato alla biografia, ma di aver anz\u00ec letto oltre 500 opere letterarie sulla figura di Napoleone cos\u00ec da dedicare in futuro un film degno ed epico di lui.\nLa sceneggiatura da anni perduta fu ritrovata casualmente nel 1994 da Jeff Kleeman, un impiegato della United Artists, in una miniera di sale presso Hutchinson, Kansas, nata dalle macerie di un edificio inutilizzato adibito - prima dell'abbandono - all'archiviazione di sceneggiature e dati di produzione di film MGM.\nI documenti concernenti la produzione e tutte le operazioni qui durante avvenute sono contenuti nei Kubrick Archives, nel 2000 il copione fu pubblicato su Internet ma ritirato poco tempo dopo su intervento della Polaris (societ\u00e0 che detiene i diritti delle opere di Kubrick).\nColonna sonora.\nProprio come fatto per la trasposizione di \"Arancia Meccanica\", il tema musicale principe sarebbe stato composto dalle pi\u00f9 note musiche sinfoniche di Ludwig van Beethoven.\nKubrick contatt\u00f2 l'amico Anthony Burgess per scrivere una sorta di romanzo in chiave melodica su cui poi il regista sarebbe partito per la sceneggiatura.\nLa principale sinfonia presente nel film sarebbe stata l'\"Eroica\" di Beethoven, un'opera che fu originariamente concepita per Napoleone, e Burgess avrebbe avuto l'incarico di comporla cos\u00ec da inserirla nei momenti cruciali della vita del protagonista."}
{"id": "2456313", "revid": "729019", "url": "https://it.wikipedia.org/wiki?curid=2456313", "title": "Curling Club Tre Cime", "text": "Il Curling Club Tre Cime \u00e8 l'associazione sportiva di questa disciplina nata dalla fusione di tutti i curling club di Auronzo di Cadore A questo club vengono riconosciuti tutti i titoli vinti dai club di curling fusi assieme, e precisamente 3 scudetti maschili vinti dal Curling Club Auros e 4 scudetti femminili vinti dal Curling Club Auronzo. Il CC Tre Cime \u00e8 associato all'Unione Sportiva Tre Cime (US Tre Cime), che rappresenta tutti gli atleti degli sport del ghiaccio di Auronzo di Cadore. La squadra del CC Tre Cime (alias CC Auros) ha rappresentato la nazionale italiana per 6 anni dal 1993 al 1999. L'olimpionico Gianpaolo Zandegiacomo, \u00e8 nato dal punto di vista sportivo con il CC Tre Cime, dove ha giocato fino al 2007 per poi passare al Curling Club Dolomiti dove gioca tuttora."}
{"id": "2456314", "revid": "287204", "url": "https://it.wikipedia.org/wiki?curid=2456314", "title": "Baris Ozbek", "text": ""}
{"id": "2456315", "revid": "2100617", "url": "https://it.wikipedia.org/wiki?curid=2456315", "title": "Polittico di Pisa", "text": "Il Polittico di Pisa (Polittico dei Carmelitani) \u00e8 un'opera di Masaccio, gi\u00e0 dipinta per la chiesa del Carmine di Pisa ed oggi smembrata in pi\u00f9 musei e parzialmente dispersa. Documentata dal 1426, \u00e8 una tempera su tavola a fondo oro. Originariamente doveva essere composta da almeno cinque scomparti, organizzati su doppio registro, per dieci pannelli principali, dei quali se ne conoscono solo quattro. Altri quattro piccoli pannelli laterali e tre della predella (due dei quali con doppia scena) sono noti e oggi conservati agli Staatliche Museen di Berlino.\nStoria.\nDestinato alla cappella del notaio ser Giuliano di Colino degli Scarsi da San Giusto, il polittico di Pisa \u00e8 l'opera meglio documentata di Masaccio, grazie a un committente particolarmente pignolo, che annot\u00f2 tutti i pagamenti e i solleciti fatti al pittore.\nIl 19 febbraio 1426 l'artista era a Pisa a siglare il contratto per la somma di 80 fiorini, con i quali il pittore doveva provvedere anche ai materiali pi\u00f9 costosi: l'oro dello sfondo e l'azzurro ultramarino di buona qualit\u00e0. Era stato sicuramente presentato dai carmelitani di Firenze, nella cui chiesa aveva dipinto gli affreschi della Cappella Brancacci: alcuni storici pongono questa data come termine del famoso ciclo di affreschi, interrotti per richiesta forse del committente, che permise all'artista di dedicarsi a un'altra opera. Il 20 febbraio \u00e8 registrato un primo pagamento di dieci fiorini, e il 23 marzo di altri 15. Il 24 luglio dello stesso anno \u00e8 Donatello a riscuotere per il pittore dieci fiorini: lo scultore aveva infatti preso bottega a Pisa proprio in quegli anni per lavorare con Michelozzo al sepolcro del cardinale Rainaldo Brancaccio, che venne spedito a Napoli via mare. Il 23 agosto Masaccio era tornato a Firenze per una questione legale, mentre il 25 ottobre, dopo aver riscosso altri 25 fiorini a Pisa, promette di non intraprendere altri lavori fino al completamento del polittico. Il 9 novembre incassa altre tre lire e il 18 dicembre un suo aiutante riceve un fiorino di pagamento, testimone Donatello in vece di Masaccio. Ancora il 18 dicembre il suo assistente, Andrea di Giusto, riceve un pagamento di otto lire e cinque soldi, mentre il 26 dicembre \u00e8 l'artista in prima persona a ricevere il saldo per l'opera, sedici fiorini.\nEntro il 1568 Giorgio Vasari lo vide e lo descrisse nella seconda edizione delle Vite. Nel corso del XVII o XVIII secolo venne rimosso dall'altare, smembrato e disperso.\nDibattuta la questione dell'accostamento all'antico di Masaccio. Nel Polittico di Pisa si nota sul basamento del trono della Vergine il motivo strigilato tratto da sarcofagi che pone la questione ancora pi\u00f9 controversa delle collaborazioni con l'amico Brunelleschi, ben pi\u00f9 evidente nella volta a botte della posteriore Trinit\u00e0 in Santa Maria Novella.\nConsiderazioni generali.\nIl polittico aveva un impianto ancora medievale, diviso forse in scomparti su pi\u00f9 ordini e figure su fondo oro, con i personaggi modellati da un forte chiaroscuro, ottenuto tramite vibranti campiture di colore e lumeggiature.\nVi si pu\u00f2 sicuramente leggere un'influenza di Donatello e delle sue sculture nella maestosa monumentalit\u00e0 di alcune figure, come la stessa Madonna o i santi nelle cuspidi. Domina la ricerca di plasticismo definita pi\u00f9 dall'illuminazione che dal contorno. Tutti i pannelli rispondevano ad un unico punto di fuga in modo che la composizione risultasse unitaria, per questo si spiegano le figure rialzate della predella e le figure incassate della cuspide.\nAlcuni ipotizzano che il polittico, il cui scomparto centrale \u00e8 vistosamente tagliato ai lati, potesse essere ancora pi\u00f9 originale, disponendo i santi in un'unica tavola, attorno al trono della Madonna, in una composizione orizzontale indivisa (una \"Sacra conversazione\").\nUn indizio di questa ipotesi sarebbe la presenza di alcuni aloni d'ombra a sinistra dei gradini del trono della Madonna, proiettati magari dalle figure dei santi. Inoltre il polittico di Pisa pare che sia il modello del \"Polittico della Misericordia\" di Piero della Francesca (1448), che ha appunto una struttura senza scomparti. Inoltre ne sarebbero state precoci imitazioni la \"Madonna in trono fra angeli e santi\" di Filippo Lippi a Empoli (1430 circa) e la \"pala di Santa Lucia dei Magnoli\" di Domenico Veneziano (1445 circa).\nPannelli.\nSono perduti invece i quattro santi laterali alla Madonna che, a giudicare dalla predella, dovevano appunto rappresentare \"San Giuliano\" (patrono del committente), \"San Nicola\", \"San Giovanni Battista\" e \"San Pietro\". Sopra di essi, a rigor di logica, dovevano trovarsi altri due pannelli di cuspide perduti che affiancavano il \"san Paolo\" e il \"Sant'Andrea\".\nRetaggio.\nIl polittico di Pisa fu molto studiato dai seguaci ed estimatori della \"maniera moderna\" di Masaccio, tra cui sicuramente Filippo Lippi, forse gi\u00e0 partecipe all'esecuzione come allievo, e Piero della Francesca, che ne copi\u00f2 lo schema nel \"Polittico della Misericordia\" a Sansepolcro."}
{"id": "2456317", "revid": "36426", "url": "https://it.wikipedia.org/wiki?curid=2456317", "title": "Chiesa del Carmine (Pisa)", "text": ""}
{"id": "2456321", "revid": "403478", "url": "https://it.wikipedia.org/wiki?curid=2456321", "title": "Formazione di Arundel", "text": ""}
{"id": "2456322", "revid": "110157", "url": "https://it.wikipedia.org/wiki?curid=2456322", "title": "Sextonik", "text": "Sextonik \u00e8 il quinto singolo del album \"Point de suture\" della cantante francese Myl\u00e8ne Farmer, pubblicato il 24 agosto 2009.\nA causa dei troppi impegni della Farmer e della sua troupe (in particolar i due concerti allo Stade de France) la promozione del singolo verr\u00e0 totalmente abbandonata. Infatti non usciranno altri supporti se non che il CD single semplice.\nLa traccia non sar\u00e0 accompagnata da nessuno video-clip e non sar\u00e0 mai presentata in nessuna data della sua fortunata tourn\u00e9e 2009.\nUn remix della traccia veniva tuttavia presentata in alcune date della tourn\u00e9e prima dell'inizio dello spettacolo. Il remix era ad opera di Tomer G."}
{"id": "2456324", "revid": "25202788", "url": "https://it.wikipedia.org/wiki?curid=2456324", "title": "Olistesi", "text": ""}
{"id": "2456325", "revid": "403679", "url": "https://it.wikipedia.org/wiki?curid=2456325", "title": "CC Dolomiti", "text": ""}
{"id": "2456327", "revid": "25202803", "url": "https://it.wikipedia.org/wiki?curid=2456327", "title": "Vincenzo Arangio Ruiz", "text": ""}
{"id": "2456328", "revid": "36426", "url": "https://it.wikipedia.org/wiki?curid=2456328", "title": "Crocefissione (Masaccio)", "text": ""}
{"id": "2456329", "revid": "762947", "url": "https://it.wikipedia.org/wiki?curid=2456329", "title": "Mario Pasqualillo", "text": "Biografia.\nFiglio di Giovanni Baldi, che fu insegnante di canto, studi\u00f2 musica con il padre e si diplom\u00f2 al Conservatorio di San Pietro a Majella. Inizi\u00f2 la sua carriera a dieci anni nel coro dei ragazzi del Teatro San Carlo interpretando le opere \"Tosca\" e \"Fedora\", tra i cui interpreti vi era Fernando De Lucia, e fece parte del gruppo della \"Tarantella Sorrentina\" sotto la direzione di Gaetano Colucci, attiva nei principali alberghi di Napoli, dove cant\u00f2 anche in duetti con Florette Patapon.\nNel 1906, a soli quattordici anni, debutt\u00f2 al Teatro Rossini con il nome d'arte \"Mario Pasqualillo\", suggeritogli dal maestro Rodolfo Falvo, probabilmente in onore del grande Gennaro Pasquariello, per il quale Pasqualillo aveva una grande devozione e al quale fu legato, in seguito, da un'affettuosa amicizia. Al Rossini si tenevano spettacoli di variet\u00e0 e vi recitava la compagnia diretta da Salvatore De Muto, interprete di Pulcinella. Successivamente venne chiamato dall'impresario Nino Cruciani e si esib\u00ec al Teatro Eden di Roma, periodo che segn\u00f2 l'avvio del suo successo. Da allora divenne un garbato interprete della canzone napoletana, partecipando ad audizioni nelle principali edizioni di Piedigrotta e ai Festival napoletani organizzati da Ernesto Murolo a Sanremo in entrambe le edizioni del 1931-1932 e a Lugano nel 1933.\nOttimo cantante di giacca, nel 1935 fu il primo interprete della canzone \"Fantasia\" di Libero Bovio e Nicola Valente e lanci\u00f2 molte macchiette del duo Pisano-Cioffi. Incluse nel repertorio anche brani di stampo fascista, tra i quali \"L'ha detto Mussolini\", \"Marcetta nera\", e \"Voce lontana\", incidendo per le case discografiche La voce del padrone, Columbia e Fonit.\nSi ritir\u00f2 dalle scene nel 1940, ma negli anni cinquanta fu chiamato dal giornalista Giovanni Sarno per l\"'Antologia della canzone napoletana\", dove registr\u00f2 \"Mariann\u00ec\" e, in coppia con Pina Lamara, \"'Ndringhete 'ndr\u00e0\" e \"'A cura 'e mamm\u00e0\".\nMusic\u00f2 anche alcune canzoni, tra le quali: \"Scetate\", \"Gennarino Buonocore\", \"Astrigne e vase\", \"Cummannate gener\u00e0\", \"'E sciure\", \"Cose 'e ll'ate munno\", \"Commissario riverito\", \"Ossignuria\", \"Pur'\u00ec 'o vulesse f\u00e0\" e \"Pe' chi se canta\"."}
{"id": "2456331", "revid": "599013", "url": "https://it.wikipedia.org/wiki?curid=2456331", "title": "John Tr\u00e9llez", "text": "Caratteristiche tecniche.\nGrazie alla sua costituzione fisica (193\u00a0cm), \u00e8 riuscito a segnare molti gol, diventando il secondo miglior marcatore della storia dell'Atl\u00e9tico Nacional con 116 reti e capocannoniere del campionato colombiano nel 1992 con 25 reti.\nCarriera.\nClub.\nNato a Turbo, nel Dipartimento di Antioquia, inizi\u00f2 a giocare nell'Atl\u00e9tico Nacional di Medell\u00edn nel 1985, segnando al debutto contro il C\u00facuta Deportivo. Ha segnato 14 reti in totale nei vari derby contro l'Independiente Medell\u00edn, e nel 1992 divenne il primo calciatore colombiano a diventare capocannoniere del campionato con la maglia dell'Atl\u00e9tico Nacional. Nel 1994 pass\u00f2 Boca Juniors, in Argentina, dove segn\u00f2 3 gol in 16 partite. Sempre all'estero, gioc\u00f2 per , Al-Hilal e Dallas Burn. \u00c8 il padre del calciatore Santiago Tr\u00e9llez."}
{"id": "2456332", "revid": "403478", "url": "https://it.wikipedia.org/wiki?curid=2456332", "title": "Pesce polmonato", "text": ""}
{"id": "2456334", "revid": "403478", "url": "https://it.wikipedia.org/wiki?curid=2456334", "title": "Pesci polmonati", "text": ""}
{"id": "2456335", "revid": "403478", "url": "https://it.wikipedia.org/wiki?curid=2456335", "title": "Coanoitti", "text": ""}
{"id": "2456337", "revid": "1359186", "url": "https://it.wikipedia.org/wiki?curid=2456337", "title": "Proteam Racing", "text": "Il Proteam Racing \u00e8 un team automobilistico con base ad Arezzo fondato nel 1997 da Valmiro Presenzini Mattoli. La scuderia bianco-blu-azzurra \u00e8 per lo pi\u00f9 conosciuta per la sua partecipazione al FIA World Touring Car Championship. Il Proteam \u00e8 il team privato che vanta il maggior numero di successi, avendo conquistato quattro titoli \"Indipendenti\" nel 2005, 2007, 2008 e 2010. Inizialmente il team si affacci\u00f2 nel mondo delle corse Renault partecipando ai Gran Premi Europei. Lo stesso Presenzini ha gareggiato nella Renault Clio Cup, Renault 5 Turbo Cup e nella Megane Cup. Dopo il successo in queste serie inizi\u00f2 a programmare l'European Touring Car Championship, nel quale entr\u00f2 a far parte nel 2003. La scuderia aretina gareggia inoltre nella Italian Clio Cup, ha gareggiato nel Ferrari Challenge e nel 2006 ha corso nel Campionato Italiano Superturismo con il pilota Cristian Ricciarini.\nStoria.\nCampionato del mondo turismo.\nStagione 2005.\nIl Proteam fece il suo esordio nel WTCC con due vetture, due BMW 320i's. Furono chiamati due piloti italiani a guidare le vetture di Presenzini, Stefano D'Aste e Giuseppe Cir\u00f2, i quali permisero di vincere al team aretino la classifica indipendenti con Cir\u00f2 al secondo posto nella classifica riservata ai piloti indipendenti e D'Aste che termin\u00f2 al terzo posto. In questa stagione la gara migliore fu nel 12\u00ba round a Spa, con il pilota D'Aste sul podio avendo conquistato il secondo posto assoluto.\nStagione 2006.\nCir\u00f2 venne rimpiazzato dal pilota Luca Rangoni, il quale ottenne due podi nella gara conclusiva di Valencia. D'Aste arriv\u00f2 ancora una volta al terzo posto al termine della stagione. Il Proteam perse il titolo costruttori che pass\u00f2 alla GR Asia, tra le cui fila vi era il vincitore degli indipendenti Tom Coronel.\nStagione 2007.\nNel 2007 D'Aste lasci\u00f2 il Proteam per accasarsi nel team rivale Wiechers Sport; Presenzini lo sostitu\u00ec con lo spagnolo Sergio Hern\u00e1ndez. L'Italiano Davide Roda corse per la scuderia aretina solamente per la prova di Brno. Inoltre anche le auto cambiarono, infatti il team pot\u00e9 avvalersi delle nuove BMW 320si. Gli ottimi risultati portarono Rangoni al 14\u00ba posto nella classifica assoluta. Per quanto riguarda l'altro pilota, Hern\u00e1ndez si mise in mostra con un ottavo posto a Valencia. Ci\u00f2 aiut\u00f2 il Proteam a rinconquistare il titolo costruttori mentre il suo ex-pilota D'Aste si laure\u00f2 campione del mondo.\nStagione 2008.\nRangoni lasci\u00f2 il WTCC non appena si concluse la stagione 2007 e ci\u00f2 permise il ritorno di D'Aste nella scuderia di Valmiro Presenzini. La seconda vettura fu affidata a Hern\u00e1ndez che si rivel\u00f2 essere la vera star della stagione, ritrovandosi spesso a lottare nella testa del gruppo. Al termine della stagione il pilota iberico riusc\u00ec ad andare per tre volte a punti, incluso un podio a Okayama; anche D'Aste conquist\u00f2 due punti, con un settimo posto a Brands Hatch. Quando D'Aste non si present\u00f2 sul circuito da Guia di Macao, in segno di protesta per una penalit\u00e0 che gli era stata comminata come sanzione della gara precedente, venne rimpiazzato dal bulgaro George Tanev. Hern\u00e1ndez vinse il trofeo Indipendenti, con il Proteam che riusc\u00ec a mantenere il titolo.\nStagione 2009.\nCon Hern\u00e1ndez accasatosi presso la scuderia BMW Team Italy-Spain e D'Aste al Wiechers-Sport, la squadra necessitava di due nuovi piloti per il 2009. Il bulgaro Tanev firm\u00f2 cos\u00ec per tutta la stagione. Egli fu poi seguito dallo spagnolo F\u00e9lix Porteiro che, compiendo il percorso inverso di Hern\u00e1ndez, pass\u00f2 dal BMW Team Italy-Spain al Proteam Motorsport. Una terza vettura \u00e8 stata poi messa a disposizione del pilota italiano Vito Postiglione.\nNella gara che si \u00e8 disputata a Imola nel terzo week-end di settembre \u00e8 stato il driver Fabio Fabiani a salire su una delle due vetture bianco-blu-azzurre. Per le ultime due gare in programma a Okayama e Macao invece \u00e8 stato il pilota nipponico Nobuteru Taniguchi il driver del team aretino assieme allo spagnolo F\u00e9lix Porteiro.\nLa stagione 2009 era iniziata con grandi risultati come il poker di vittorie ottenuto nei primi round, rispettivamente a Curitiba in Brasile e Puebla in Messico. Il Proteam sal\u00ec alla ribalta sulle maggiori testate mondiali riguardanti il WTCC, in particolare dopo la splendida prova di Brno dove Porteiro si \u00e8 classificato in entrambi i round al primo posto dando filo da torcere anche a team ufficiali. Il duello in classifica \u00e8 con Tom Coronel su SEAT, con il Mondiale che si decider\u00e0 solamente nell'ultima gara di Macao. Nell'ex colonia portoghese F\u00e9lix Porteiro ottiene nel primo round un primo posto, ma nella seconda un incidente compromette la gara dello spagnolo con Coronel che ottiene i punti necessari per ottenere il primato in classifica e il conseguente alloro Mondiale.\nStagione 2010.\nIl 9 gennaio ufficializza l'ingresso nella Lotus Cup e l'ingaggio di Stefano D'Aste per il WTCC; per il pilota si tratta di un nuovo ritorno in seno alla squadra. A pochi giorni dal via ufficializza anche il secondo pilota: si tratta anche in questo caso di un ritorno, quello di Sergio Hern\u00e1ndez, vincitore del titolo Indipendenti nel 2008.\nNel ruolo di direttore sportivo resta Daniele Leone mentre Matteo Marzotti \u00e8 il nuovo addetto stampa e nella direzione tecnica si segnala l'arrivo di Marco Calovolo. Quest'ultimo, dopo alcune esperienze con piloti come Michele Alboreto e Alessandro Nannini, partecip\u00f2 al Campionato del Mondo di Formula 1 seguendo il driver nipponico Ukyo Katayama.\nIn occasione del 7\u00ba e 8\u00ba round a Monza affida una terza vettura al pilota ravennate Fabio Fabiani che gi\u00e0 nella stagione precedente aveva corso in occasione della prova di Imola.\nLa seconda parte della stagione vede il duo composto da D'Aste ed Hernandez darsi battaglia con il danese Poulsen nella rincorsa al titolo Independents. Con il Trofeo Yokohama sempre pi\u00f9 vicino, nel mese di settembre il team annuncia l'ingaggio di altri due piloti, il nipponico Nobuteru Taniguchi, vicino all'azienda giapponese Yokohama e che gi\u00e0 nella passata stagione aveva preso parte agli ultimi due appuntamenti del WTCC, e Kevin Chen, pilota originario di Taiwan, che vanta un ottimo curriculum nei campionati formula. Nel frattempo Stefano D'Aste annuncia che non parteciper\u00e0 alla gara di Macao, preferendo prendere parte al Rally di Monza.\nNell'ultima gara della stagione a Macao la scuderia conquista i punti necessari per aggiudicarsi sia il titolo costruttori Independents che quello riservato ai piloti con Hernandez, diventando cos\u00ec l'unico team a vincere per quattro volte il Mondiale costruttori privati del WTCC.\nStagione 2011.\nAi nastri di partenza per il Mondiale FIA WTCC 2011 la scuderia di Valmiro Presenzini Mattoli si appresta a sfoderare alcune novit\u00e0, in particolare per quanto riguarda i piloti e le vetture. Il Proteam pu\u00f2 presentare ben tre vetture: due BMW 320Tc e una BMW 320Si. Le prime due sono affidate a Mehdi Bennani che ha esordito nel 2010 nel WTCC e il giovane pilota iberico Javier Villa Garc\u00eca, giovane promessa proveniente dal mondo GP2 dove ha avuto modo di confrontarsi con piloti del calibro di Lewis Hamilton. Completa il quadro della scuderia campione in carica del Trofeo Yokohama il driver italiano Fabio Fabiani, alla sua terza esperienza al volante di una vettura bianco-blu-azzurra di Presenzini.\nPer quanto riguarda l'organigramma tutto resta invariato con Daniele Leone in veste di direttore sportivo, Marco Calovolo direttore tecnico e Matteo Marzotti addetto stampa.\nPer il 2012 la squadra conferma la presenza nel WTCC con due BMW.\nStagione 2012.\nViene confermato al primo volante il Pilota Marocchino Mehdi Bennani, il secondo volante viene affidato al pilota spagnolo Isaac Tutumlu. Dopo il grave incidente di Marrakesh la collaborazione con il pilota Spagnolo viene interrotta. L'ingegnere Andrea Cisotti riesce ad affinare il feeling con il primo Pilota Mehdi Bennani riuscendo ad ottenere un 10 posto nella classifica assoluta piloti. Podio assoluto nella gara di Budapest e importanti risultati nelle gare di Slovacchia, Austria, Suzuka e Shanghai, complici le ottime qualifiche.\nStagione 2013.\nLa Partnership con il Marocchino *Mehdi Bennani viene confermata e rinforzata. Rinnovata la fiducia all'ingegnere Andrea Cisotti, nel ruolo di direttore sportivo arriva Davide Main\u00f2. I risultati non si fanno attendere: alla soddisfazione per il secondo posto assoluto nella gara Ungherese, seguono importanti punti negli appuntamenti di Slovacchia, Austria e sul nuovo circuito di Mosca.\nStagione 2014.\nIl 27 ottobre 2013 la scuderia ha annunciato l'acquisto di una nuova Honda Civic preparata secondo le nuove specifiche TC1 introdotte dalla FIA; l'auto va cos\u00ec a sostituire le vecchie BMW 320 TC. Al volante della nuova Civic viene confermato Bennani. La stagione si rivela positiva: Bennani si classifica infatti 11\u00ba assoluto, riuscendo inoltre a ottenere la prima vittoria assoluta per la scuderia italiana nel WTCC. Tra le scuderie la Proteam si classifica quinta.\nStagione 2015.\nIn vista della stagione 2015 Bennani viene ingaggiato dalla S\u00e9bastien Loeb Racing; per questo motivo viene ingaggiato al suo posto il serbo Du\u0161an Borkovi\u0107, che lascia per\u00f2 la scuderia dopo sole due gare e 0 punti ottenuti a causa di una disputa sulla posizione di guida. La Proteam \u00e8 stata cos\u00ec costretta a saltare le sue prime gare nel WTCC. L'11 giugno la scuderia ha infine annunciato il suo totale disimpegno dal WTCC.\nTCR International Series.\nIl 27 gennaio 2015 Marcello Lotti, presidente delle neonate TCR International Series, ha annunciato l'iscrizione della Proteam al campionato con una preparata dalla Onyx Race Engineering, con l'obbiettivo di poter aggiungere una seconda auto entro le prime gare e una terza auto per le ultime gare della stagione. Il successivo 24 marzo \u00e8 stato annunciato l'ingaggio di Diego Romanini come pilota. La vettura ha per\u00f2 mostrato gravissimi problemi di affidabilit\u00e0 che l'hanno costretta a saltare la maggior parte delle gare."}
{"id": "2456339", "revid": "72396", "url": "https://it.wikipedia.org/wiki?curid=2456339", "title": "Gnathorhiza", "text": "Gnathorhiza \u00e8 un genere estinto dei pesci polmonati della classe dei Sarcopterygii, che visse durante il periodo Permiano. \nDescrizione.\nFrammenti dentari e la mandibola di questo pesce, rinvenuti nelle formazioni geologiche di Lueders ed Arroyo (nella Contea di Baylor, Texas), assomigliano strettamente a quelli di altri dipnoi del tardo Paleozoico, in particolare \"Sagenodus\", e al pi\u00f9 recente \"Epiceratodus\".\nLe somiglianze suggeriscono che i Gnathorhiza erano erbivori analogamente all'Epiceratodus. La somiglianza delle sue impronte dentarie con quelle dei recenti si \u00e8 abbassata notevolmente rispetto alla posizione assunta nei dipnoi, suggerendo un'attiva vita da predatore."}
{"id": "2456343", "revid": "44654", "url": "https://it.wikipedia.org/wiki?curid=2456343", "title": "Salvatore Baldi", "text": ""}
{"id": "2456346", "revid": "179980", "url": "https://it.wikipedia.org/wiki?curid=2456346", "title": "John Jairo Tr\u00e9llez", "text": ""}
{"id": "2456347", "revid": "179980", "url": "https://it.wikipedia.org/wiki?curid=2456347", "title": "John Jairo Trellez", "text": ""}
{"id": "2456355", "revid": "76963", "url": "https://it.wikipedia.org/wiki?curid=2456355", "title": "Heywood Gould", "text": "Biografia.\nDebutta nel mondo della televisione nel 1969, sceneggiando tre episodi della serie televisiva \"N.Y.P.D.\". Nel 1978, \u00e8, tra l'altro, lo sceneggiatore del fortunato thriller \"I ragazzi venuti dal Brasile\", diretto dal Premio Oscar Franklin Schaffner, per il quale l'anno successivo viene candidato al Saturn Award per la miglior sceneggiatura. Alcuni anni dopo, lavora nella serie televisiva \"Un giustiziere a New York\" distinguendosi sia come sceneggiatore che come produttore.\nNel 1988, progetta e collabora come sceneggiatore nel film \"Cocktail\", diretto da Roger Donaldson e interpretato da Tom Cruise ed Elisabeth Shue. Il lavoro gli valse un Razzie Award per la peggior sceneggiatura.\nIl suo debutto alla regia risale al 1991 nel film \"La giustizia di un uomo\", da lui scritto e diretto. Altri film da lui scritti e diretti sono \"Il verdetto della paura\" (1994), \"Mistrial\" (1996) e \"Double Bang\" (2001), suo ultimo lavoro.\n\u00c8 l'autore del romanzo Fort Apache the Bronx da cui \u00e8 stato ricavato l'omonimo film con Paul Newman (In Italiano: Bronx 41mo distretto di polizia)"}
{"id": "2456357", "revid": "767487", "url": "https://it.wikipedia.org/wiki?curid=2456357", "title": "Sabur\u014d Yatsude", "text": " o anche Hachide Sabur\u014d (o Hatte Sabur\u014d) \u00e8 uno pseudonimo dietro il quale si cela uno staff di sceneggiatori e di gensaku che hanno lavorato presso la Nippon Animation e anche la Toei creando diversi anime di genere mecha e tokusatsu.\nLavori.\nPer quanto riguarda gli anime, famosa \u00e8, in tal senso, la \"trilogia robotica romantica\" realizzata fra il 1976 e il 1978 assieme a Tadao Nagahama, composta da Combattler V, Vultus V e General Daimos. Il manga di General Daimos fu scritto da Saburo Yatsude ma fu disegnato da Mitsuteru Yokohama, ci\u00f2 si ripeter\u00e0 nel 1980 per God Sigma. Successivamente (1981-83) verranno create i tre anime che origineranno l'adattamento americano Voltron(ovvero Arbegas, Golion -Voltron Lions- e Dairugger XV - Voltron Vehicle). Sabur\u014d Yatsude ha anche firmato i Super Sentai (solo da Battle Fever J in poi), sui quali si basano gli occidentali Power Rangers (dal 1992 in poi).\nStile.\nGli anime firmati dallo staff \"Sabur\u014d Yatsude\", soprattutto i primi quattro sopra citati, presentano elementi, sia stilistici che concettuali, diversi dagli anime di genere mecha fino ad allora prodotti:"}
{"id": "2456358", "revid": "767487", "url": "https://it.wikipedia.org/wiki?curid=2456358", "title": "Il primo dei bugiardi", "text": "Il primo dei bugiardi (\"The Invention of Lying\") \u00e8 un film del 2009 scritto e diretto da Ricky Gervais e Matthew Robinson.\nTrama.\nIl film \u00e8 ambientato in un mondo alternativo dove nessuno mente mai, non ci sono religioni, le pubblicit\u00e0 dicono la verit\u00e0 e i film consistono in una narrazione dei fatti storici.\nMark Bellison \u00e8 uno sceneggiatore di scarso successo a cui \u00e8 stato assegnato il XIV secolo, un periodo caratterizzato dalla peste. Un giorno viene licenziato e il suo padrone di casa lo sfratta perch\u00e9 non pu\u00f2 pagare gli 800 dollari dell'affitto. Si reca in banca per ritirare i 300 dollari che gli rimangono sul conto ma i computer sono fuori servizio, cos\u00ec l'impiegata chiede a Mark quale importo voglia. In questo momento nella mente di Mark avviene qualcosa di straordinario e chiede 800 dollari, dicendo cos\u00ec la prima bugia della storia.\nMark comincia a raccontare bugie, ma non mente solo per trarne benefici personali, lo fa anche cercando di rendere felici altre persone. Si presenta al suo vecchio datore di lavoro e gli consegna una sceneggiatura sul XIII secolo interamente inventata da lui, con fatti improbabili come invasioni aliene, che lo porter\u00e0 ad un grande successo. Ora che ha successo Mark chiede ad Anna, una donna che aveva gi\u00e0 conosciuto, di uscire insieme; Anna non \u00e8 attratta da lui ma pensa comunque che potrebbe essere un buon padre e marito, anche se i figli sarebbero grassi e col naso a patata. Anna per\u00f2 \u00e8 corteggiata anche da Brad Kessler, un collega di Mark.\nQuando si trova in ospedale con sua madre in punto di morte che gli dice di essere spaventata, Mark le racconta che non \u00e8 destinata ad un'eternit\u00e0 nel nulla ma che esiste un aldil\u00e0. Il medico e le infermiere presenti rimangono affascinati da quello che hanno sentito, il giorno dopo Mark si trova al centro dell'attenzione della gente che \u00e8 curiosa di sapere quali altre cose sa sulla morte. A questo punto Mark si inventa dieci regole e dice che gli sono state fornite da un uomo nel cielo, garantendo che le persone che non commetteranno brutte azioni avranno un'enorme villa dopo la morte.\nAnna ha accettato di sposare Brad, ma il giorno del matrimonio Mark interrompe la cerimonia chiedendo alla donna se \u00e8 quello che lei vuole veramente. Mark poi le confessa di essere in grado di mentire, mentre Anna si rende conto di essere innamorata di lui. Qualche anno pi\u00f9 tardi vediamo Mark pranzare con sua moglie Anna, incinta, e il loro figlio, che ha lo stesso \"dono\" del padre.\nProduzione.\nIl film era stato inizialmente prodotto con il titolo \"This Side of the Truth\", ma Gervais annunci\u00f2 sul suo blog nel mese di aprile 2009 che il titolo era stato cambiato, riprendendo un altro titolo che aveva gi\u00e0 pensato qualche settimana prima.\nIl film \u00e8 stato finanziato da Media Rights Capital e le prime riprese sono state effettuate a Lowell, in Massachusetts, nell'aprile 2008. Alcune scene sono anche state girate a Quincy, North Andover e Boston. Il montaggio del film \u00e8 terminato all'inizio di giugno 2008.\nDistribuzione.\nLa Warner Bros. possiede i diritti per la distribuzione del film nell'America del Nord, mentre la Universal Pictures possiede i diritti per la promozione del film nel resto del mondo.\nIl film \u00e8 uscito nelle sale cinematografiche britanniche e statunitensi il 2 ottobre 2009. In Italia \u00e8 stato pubblicato direttamente in home video il 27 ottobre 2010."}
{"id": "2456359", "revid": "125850930", "url": "https://it.wikipedia.org/wiki?curid=2456359", "title": "Marco Carta", "text": "Ha cominciato la propria attivit\u00e0 musicale nel 2008, grazie alla vittoria ottenuta al talent show \"Amici di Maria De Filippi\". Il successo del cantante \u00e8 culminato con il primo posto al Festival di Sanremo 2009, durante il quale ha presentato il singolo \"La forza mia\". Nel corso della sua carriera ha ricevuto vari riconoscimenti, tra cui vari TRL Awards e Wind Music Awards, due Venice Music Awards, due Kids' Choice Awards, due Latin Music Italian Awards, un Premio Barocco, un Premio Roma Videoclip.\nParallelamente alla sua carriera di cantante, ha all'attivo la pubblicazione di un'autobiografia, \"Ho una storia da raccontare\" e l'esperienza come doppiatore nel film d'animazione \"Impy Superstar - Missione Luna Park\".\nBiografia.\nNato nel 1985 a Cagliari, all'et\u00e0 di 8 anni perde il padre, malato di leucemia, e a 10 anni anche la madre, affetta da tumore, venendo pertanto affidato alla nonna materna insieme a suo fratello maggiore.\nIl 28 ottobre 2018, all'interno del programma televisivo \"Domenica Live\", ha fatto coming out al fine di porre fine alle domande riguardo alla sua sessualit\u00e0. Durante l'intervista, ha dichiarato anche di aver subito a giugno di quell'anno un malore, che lo ha obbligato a un intervento d'urgenza durato diverse ore, prima di essere dimesso dall'ospedale, non causato da un'ulcera come inizialmente annunciato.\nPrimi anni, \"Ti rincontrer\u00f2\" (2007-2008).\nIl 20 ottobre 2007 entra a far parte degli alunni della settima edizione del talent show \"Amici di Maria De Filippi\" nella categoria dei cantanti. Il 16 aprile 2008 vince il programma, con il 75% delle preferenze, ottiene quindi un premio di 300.000 euro e firma un contratto con la Warner Music Italy.\nIl primo singolo del cantante \u00e8 \"Ti rincontrer\u00f2\", tratto dall'omonimo album uscito il 13 giugno dall'etichetta Warner Music Italy/Atlantic Records e che ha raggiunto la terza posizione della Classifica FIMI Album. Durante l'estate 2008 incomincia il tour promozionale dell'album.\nIl 3 ottobre viene pubblicato \"In concerto\", primo album dal vivo del cantante, che raggiunge la decima posizione nella Classifica FIMI Album. Il 1\u00ba dicembre dello stesso anno, durante la seconda edizione del \"Premio Internazionale What's Up Giovani Talenti\", gli viene assegnato il Premio come Miglior Giovane Talento 2008 (Miglior voce emergente).\nPartecipa al film d'animazione \"Impy Superstar - Missione Luna Park\" come doppiatore e interprete della cover \"That's the Way (I Like It)\" inserita nella colonna sonora.\nVittoria al Festival di Sanremo, \"La forza mia\" (2009).\nIl 21 febbraio 2009 vince, con il 57,62% delle preferenze, il 59\u00ba Festival di Sanremo nella categoria \"Artisti\" con il brano \"La forza mia\" scritto da Paolo Carta. Il singolo ha stazionato per ben 6 settimane consecutive alla seconda posizione della Top Singoli, risultando a fine anno l'11\u00ba brano pi\u00f9 scaricato del 2009. Il 20 febbraio viene pubblicato il suo secondo album in studio, \"La forza mia\", che raggiunge la seconda posizione nella Classifica FIMI Album e conquista il disco di platino con le copie.\nNell'aprile 2009 viene distribuito il suo secondo singolo: \"Dentro ad ogni brivido\". Il 16 maggio Carta vince i premi \"Man of the Year\" e \"Best #1 of the Year\", nell'ambito dei \"TRL Awards 2009\". Il 30 aprile incomincia il \"Marco Carta Tour 2009\". Nello stesso anno Carta vince due \"Wind Music Awards\" per i dischi di platino conseguiti con gli album \"Ti rincontrer\u00f2\" e \"La forza mia\" (pi\u00f9 un premio speciale RTL 102.5), il premio \"Sirmione Catullo 2009\" come rivelazione dell'anno, e poi il Venice Music Awards 2009 come miglior artista dell'anno. Il 16 settembre conclude, dopo 5 mesi, il tour estivo e il 26 settembre \"Dentro ad ogni brivido\" viene votata come Hit Summer Song 2009 al \"Coca Cola Live @ MTV - The Summer Song\".\nIl 2 ottobre entra in rotazione radiofonica il singolo \"Resto dell'idea\", terzo estratto dall'album \"La forza mia\". Il 17 dicembre viene pubblicata in esclusiva su dada.it, la cover di John Lennon \"Imagine\".\n\"Il cuore muove\" (2010-2011).\nPoco prima della pubblicazione del nuovo disco di inediti, precisamente a partire dal mese di aprile, Carta ha fatto da testimonial al nuovo canale targato Mediaset, \"La 5\".\nAnticipato dal singolo \"Quello che dai\", scritto da James Morrison e riadattato in italiano da Marco Carta, il 25 maggio 2010 viene pubblicato l'album \"Il cuore muove\". A proposito dell'album, durante un'intervista Carta ha dichiarato: \"\u00c8 un lavoro fatto in tanti mesi, sono stato fermo per riprendermi la vita in mano. Ho voluto scegliere tutti i pezzi con lentezza per capire quanto fossero forti\". Dall'album, che ha raggiunto la seconda posizione della classifica italiana, \u00e8 stato estratto anche il singolo \"Niente pi\u00f9 di me\", entrato in rotazione radiofonica il 10 settembre 2010. A maggio 2011 l'album viene certificato disco d'oro per le copie vendute.\nNel 2011 il cantante vince i TRL Awards 2011 nella categoria \"Best Talent Show Artist\". Nel mese di aprile Carta esordisce nella musica classica; al cantante \u00e8 infatti affidata la voce recitante nell'opera di Sergej Sergeevi\u010d Prokof'ev, \"Pierino e il lupo\".\n\"Necessit\u00e0 lunatica\" (2012-2013).\nIl 19 novembre 2011 Marco Carta fa ritorno nella scuola di \"Amici\" per registrare il suo nuovo disco, insieme al suo manager Alfredo Cerruti Jr.. Intitolato \"Necessit\u00e0 lunatica\", il disco \u00e8 stato pubblicato il 10 aprile 2012 ed \u00e8 stato anticipato il 23 marzo da \"Mi hai guardato per caso\".\nIl 31 marzo 2012 vince il Nickelodeon Kids' Choice Awards come Miglior Cantante Italiano, inoltre incomincia un nuovo percorso ad \"Amici\" partecipando con altri colleghi vincitori e no del programma alla prima edizione di \"Amici Big\". Tra le cover eseguite durante il programma entrano in classifica \"Si t\u00fa no vuelves\" alla sesta posizione, \"Alta Marea\" alla nona, \"E penso a te\" alla sesta e \"Come se non fosse stato mai amore\" alla decima. Dopo aver vinto tutte le Golden share per il brano pi\u00f9 scaricato ed essere stato sempre primo al televoto per tutta la durata della gara, unico concorrente che vede i singoli cantati durante la gara entrare in classifica Fimi, Carta, primo al televoto viene messo quarto dalla giuria, che determina pi\u00f9 sessioni di televoto e si classifica terzo.\nA luglio riceve il Premio Barocco con la seguente motivazione: \"Affinch\u00e9 l'energia, la grinta e l'enorme carica di sincerit\u00e0 artistica siano uno spunto per tutti i pi\u00f9 giovani pugliesi, il comitato ha deciso di attribuire uno speciale Terra del Sole Award a Marco Carta\".\nIn Italia intanto, dall'ultimo album viene estratto, il 7 settembre, il secondo singolo (che d\u00e0 il titolo al suo album) \"Necessit\u00e0 lunatica\", presentato durante il concerto di Alessandra Amoroso ed Emma Marrone all'Arena di Verona. A settembre 2012 Marco Carta incide il suo primo singolo in spagnolo, grazie al contratto con la Warner Music Spain: si tratta della versione spagnola di \"Mi hai guardato per caso\" intitolato \"Casualmente miraste\", pubblicato in contemporanea dal 21 settembre in Spagna, Argentina, Cile e Italia. Nel novembre 2012 i singoli \"Mi hai guardato per caso\" e \"Necessit\u00e0 lunatica\" vengono certificati disco d'oro per le oltre 15.000 vendite in digitale. Il 18 gennaio 2013 \u00e8 uscito il terzo singolo \"Scelgo me\".\nIl 29 gennaio 2013 \u00e8 uscita una \"special box\" del cantante contenente i suoi primi 5 album: \"Ti rincontrer\u00f2\" del 2008, \"In concerto\" sempre del 2008, \"La forza mia\" del 2009, \"Il cuore muove\" del 2010 e \"Necessit\u00e0 lunatica\" del 2012.\nNel febbraio 2013 riceve una nomination ai Kids' Choice Awards 2013 nella categoria \"Miglior cantante italiano\", risultando vincitore il seguente 24 marzo.\nL'8 aprile 2013 il singolo \"Scelgo me\", terzo estratto dell'album \"Necessit\u00e0 lunatica\", viene certificato disco d'oro per le oltre copie vendute. Il 26 aprile 2013 entra in rotazione radiofonica il quarto singolo, \"Ti voglio bene\" che esordisce alla decima posizione della Top Singoli. Il 28 giugno 2013, esce il quinto singolo estratto, \"Fammi entrare\", singolo che successivamente raggiunge la nona posizione della Top Singoli.\nA giugno presenzia, nella categoria Big del Summer Festival 2013, evento composto da quattro tappe svoltesi a piazza del Popolo a Roma; il successivo spettacolo viene mandato in onda su Canale 5, il mese seguente, suddiviso in quattro puntate.\nNel mese di settembre Marco Carta riceve due nomination ai World Music Awards 2013 nella categoria \"Best Song\" con le due canzoni \"Ti voglio bene\" e \"Fammi entrare\" e come \"Best video\" con \"Ti voglio bene\". Nello stesso mese inoltre riceve una nomination ai Latin Music Italian Awards nella categoria \"Best International Male Artist Or Group\" per poi vincerlo.\nNel mese di dicembre Carta riceve il Premio Roma Videoclip come Special Award per i brani \"Ti sorrider\u00f2\" e \"Dentro ad ogni brivido\" contenuti nel cortometraggio \"Insieme\".\n\"Come il mondo\", altre attivit\u00e0 (2014-2016).\nNel corso di un'intervista radiofonica il cantante afferma di star lavorando alla realizzazione del nuovo progetto discografico, esattamente il quinto album in studio della sua carriera. Ha dichiarato che all'interno ci saranno tipologie musicali diverse, alcune di queste si potranno avvicinare a un pop-rock americano e affronter\u00e0 anche temi sociali. Attraverso i social network nel mese di luglio 2015 annuncia la fine ufficiale della registrazione del nuovo album.\nIl singolo atto ad anticipare il disco \u00e8 stato \"Splendida ostinazione\", pubblicato il 16 giugno 2014. Il singolo \u00e8 stato scritto da Federica Camba e Daniele Coro (che ne hanno curato la produzione insieme ad Alfredo Cerruti) e ha debuttato in vetta alla Top Singoli; successivamente \u00e8 stato presentato dal vivo in occasione della partecipazione di Carta al Summer Festival 2014, candidandosi al \"Premio RTL 102.5 - Canzone dell'estate 2014\". Il singolo \u00e8 stato inoltre certificato disco di platino dalla FIMI per le oltre copie vendute.\nIl 20 settembre il cantante ha preso parte alla seconda edizione di \"Buon compleanno Mim\u00ec\" al Teatro Dal Verme, in onore e ricordo di Mia Martini. Nello stesso mese inoltre riceve due candidature ai Latin Music Italian Awards nella categoria Best International Male Video Of The Year con Splendida ostinazione, per poi vincerlo e Best International Male Artist Or Group Of The Year.\nIl 1\u00ba dicembre ha pubblicato l'EP natalizio \"Merry Christmas\", contenente sei brani classici dedicati al Natale. I brani del disco hanno visto la partecipazione di un'orchestra di 34 elementi ed \u00e8 caratterizzato da arrangiamenti e atmosfere tra pop e swing. Da esso \u00e8 stato estratto \"Jingle Bell Rock\", entrato in radio due giorni pi\u00f9 tardi e accompagnato in tale giorno dal relativo videoclip. L'EP ha debuttato alla 13\u00aa posizione della Classifica FIMI Album.\nIl 5 giugno 2015 esce il singolo \"Ho scelto di no\", il secondo estratto dal quinto album; il relativo videoclip \u00e8 stato presentato tre giorni pi\u00f9 tardi in anteprima sul sito di Vanity Fair, apparendo sul canale YouTube il 9 dello stesso mese. Il brano ha raggiunto la 22\u00aa posizione della Top Singoli, ed \u00e8 stato presentato al Summer Festival 2015, venendo candidato al \"Premio RTL 102.5 - Canzone dell'estate 2015\". Il 23 giugno 2015 esce il suo primo libro, edito da Mondadori, intitolato \"Ho una storia da raccontare\". Il libro riscuote un buon successo commerciale entrando nelle classifiche letterarie sia tra i \"Best Seller\" sia tra gli ebook pi\u00f9 venduti su iTunes. Il 21 settembre 2015 \"Ho scelto di no\" viene certificato disco d'oro per le oltre copie vendute in digitale. Nello stesso mese inoltre riceve due nomination ai Latin Music Italian Awards nella categoria \"Best International Male Video Of The Year\" con \"Ho scelto di no\" e \"Best International Male Artist Or Group Of The Year\".\nIl 3 febbraio 2016 viene ufficializzata la sua presenza come concorrente dell'undicesima edizione del reality show \"L'isola dei famosi\" che ha inizio il 9 marzo. Rester\u00e0 sull'isola 55 giorni, venendo eliminato in semifinale con il 36% dei voti.\nIl 22 aprile esce \"Non so pi\u00f9 amare\" il terzo singolo estratto dal nuovo album, promosso nello stesso anche dal relativo videoclip. \"Come il mondo\" viene pubblicato ufficialmente il 27 maggio 2016 e debutta in quinta posizione nella Classifica FIMI Album. Nel mese di giugno Carta prende parte alla quarta edizione del Summer Festival con il brano \"Non so pi\u00f9 amare\". Il 22 luglio 2016 esce \"Stelle\", quarto singolo estratto dall'album. La canzone \u00e8 scritta da Andrea Amati, Giulia Anania, Marta Venturini e Valerio Carboni. Il relativo lyric video viene pubblicato su YouTube il 2 agosto 2016.\nIl 10 settembre 2016 riceve il Premio Navicella Sardegna, premio assegnato a personalit\u00e0 sarde di nascita o di adozione che abbiano dato lustro all'isola.\n\"Tieniti forte\" e \"Bagagli leggeri\" (2017-presente).\nAttraverso i social network, Carta annuncia l'uscita del suo sesto album in studio \"Tieniti forte\", previsto per il 26 maggio 2017 e anticipato il 21 aprile dal singolo \"Il meglio sta arrivando\", scritto da Davide Simonetta, Raige e Luca Chiaravalli. Nel periodo antecedente alla pubblicazione dell'album, iTunes ha reso disponibili in anteprima anche i brani \"Dalla stessa parte\" e \"Finiremo per volerci bene\". L'album esordisce nella Classifica FIMI Album alla quinta posizione e alla decima nella classifica dei vinili. Nel maggio 2017 sull'emittente televisiva \"Nickelodeon\" va in onda uno spot che annuncia che Carta sar\u00e0 l'interprete della sigla del cartone animato \"Spongebob\". Dal settembre dello stesso anno prende parte come concorrente alla settima edizione di \"Tale e quale show\" su Rai 1, uscendone come vincitore.\nIl 21 giugno 2019 \u00e8 stato pubblicato il settimo album \"Bagagli leggeri\", composto da dieci brani e promosso dal relativo tour. Nello stesso anno \u00e8 uscito \"Libero di amare\", scritto da Carta stesso e Marco Rettani ed edito da Baldini &amp; Castoldi.\nIl 6 novembre 2020, in collaborazione con Angemi, Carta ha pubblicato il singolo \"Domenica da Ikea\" insieme al relativo videoclip.\nProcedimenti giudiziari.\nIl 31 maggio 2019 il cantante venne arrestato, insieme a una donna di 53 anni (Fabiana Muscas), per furto aggravato alla \"Rinascente\" di piazza del Duomo a Milano. L'accusa sostenne che il cantante, in concorso con la donna, avesse rubato sei magliette da uomo \"Neil Barrett\" del valore di 1.200 euro. Il 31 ottobre 2019, a seguito di rito abbreviato, il cantante venne assolto in primo grado \u00abper non aver commesso il fatto\u00bb. Il giudice ritenne che: \nIl 14 dicembre 2019 la Procura di Milano presenta appello contro la decisione.\nIl 7 ottobre 2020 la Corte d'appello di Milano conferma l'assoluzione in primo grado disposta dal Tribunale di Milano."}
{"id": "2456361", "revid": "637827", "url": "https://it.wikipedia.org/wiki?curid=2456361", "title": "Vescovi dell'Unione di Utrecht", "text": "La presente voce elenca in ordine cronologico di consacrazione episcopale tutti i vescovi delle Chiese membro dell'Unione di Utrecht.\nPer ogni vescovo sono indicati la data di consacrazione e i nomi dei consacratori.\n1723-1853.\nIn questa fase non si pu\u00f2 ancora parlare rigorosamente di vetero-cattolicesimo o di Unione di Utrecht. Tuttavia la gerarchia olandese era nei fatti separata da quella romana, e quella vetero-cattolica ne sar\u00e0 la continuazione.\n1853-1870.\nIn questa seconda fase il vetero-cattolicesimo (che assume questo nome dopo la restaurazione di una gerarchia romana ufficiale nei Paesi Bassi nel 1853) rimane ancora una forma di cristianesimo esclusivamente olandese.\n1871-1889.\nDopo il Concilio Vaticano I il vetero-cattolicesimo si diffonde in altri Paesi d'Europa (Germania, Svizzera, Impero austro-ungarico), finch\u00e9 il 24 settembre 1889 si arriver\u00e0 alla creazione dell'Unione di Utrecht delle Chiese vetero-cattoliche con la firma della Dichiarazione di Utrecht.\n1909-1910.\nNel 1909 la Chiesa mariavita entr\u00f2 a far parte dell'Unione di Utrecht; l'adesione dur\u00f2 solo fino al 1924.\n1910-1924.\nIl 29 ottobre 1910 Arnold Harris Mathew lasci\u00f2 l'Unione di Utrecht con tutta la Chiesa vetero-cattolica britannica, andando a gettare le basi di quella che sar\u00e0 la Chiesa vetero cattolica romana.\n1931-1965.\nNel 1931 l'Unione di Utrecht e la Chiesa anglicana entrano in piena comunione tramite gli Accordi di Bonn.\n1965-2003.\nNel 1965 l'Unione di Utrecht e la Chiesa filippina indipendente entrarono in piena comunione."}
{"id": "2456364", "revid": "729019", "url": "https://it.wikipedia.org/wiki?curid=2456364", "title": "Curling Club Tofane", "text": "Il Curling Club Tofane nasce nel 1975 e fu tra il 1977 e il 1992 il club di curling italiano pi\u00f9 forte e rappresentativo, merito in gran parte attribuibile al presidente e giocatore di allora Andrea Pavani.\nL'attuale presidente del CC Tofane \u00e8 Stefano Zardini, susseguito all'olimpionico Antonio Menardi, albergatore, che ricopre inoltre la carica di presidente dell'Associazione Curling Cortina (ACC), fondazione che riunisce e rappresenta i sei club di Cortina d'Ampezzo. La squadra maschile del Girone d'Eccellenza (Serie A) del CC Tofane ha rappresentato la squadra nazionale per tutti gli anni ottanta, raggiungendo il miglior risultato che una squadra maschile italiana di curling abbia mai conseguito, medaglia di bronzo agli Europei 1979. Il CC Tofane vanta 12 scudetti maschili e 2 scudetti femminili vinti nel 2010 e 2011, esattamente venti anni dopo l'ultimo scudetto maschile."}
{"id": "2456365", "revid": "125835712", "url": "https://it.wikipedia.org/wiki?curid=2456365", "title": "Predator (franchise)", "text": "Predator \u00e8 un media franchise statunitense composto da quattro film horror fantascientifici, otto adattamenti letterari, dodici fumetti e 17 videogiochi.\nDalla serie \u00e8 stato tratto anche un franchise crossover con l'universo \"Alien\", chiamato \"Alien vs. Predator\", nato come serie a fumetti successivamente adattata in romanzi, videogiochi e due film; le premesse per la realizzazione di quest'ultimi nacquero dopo che nel finale di \"Predator 2\" veniva raffigurato un teschio di Xenomorfo nella nave spaziale degli Yautja.\nVideogiochi.\nContenuti digitali \"DLC\""}
{"id": "2456378", "revid": "1318789", "url": "https://it.wikipedia.org/wiki?curid=2456378", "title": "Razzie Award alla peggior sceneggiatura", "text": "Il Razzie Award alla peggior sceneggiatura (\"Razzie Award for Worst Screenplay\") \u00e8 un premio annuale assegnato dai Golden Raspberry Awards per la peggior sceneggiatura cinematografica dell'anno.\nLo sceneggiatore che ha ottenuto pi\u00f9 nomination in questa categoria \u00e8 l'attore Sylvester Stallone con nove nomine, seguito da Adam Sandler e Joe Eszterhas con cinque, M. Night Shyamalan e Melissa Rosenberg con quattro. Joe Eszterhas \u00e8 lo sceneggiatore che si \u00e8 aggiudicato pi\u00f9 premi, seguito da Daniel Waters che \u00e8 stato nominato in due occasioni e in entrambe ha vinto. Sylvester Stallone, M. Night Shyamalan e Adam Sandler hanno vinto ciascuno un premio.\nGeneralmente il peggior film dell'anno vince anche il premio per la peggior sceneggiatura, anche se in diverse occasioni non \u00e8 stato cos\u00ec. Durante gli anni '80, nel 1986 si aggiudicarono il titolo di peggior film \"Howard e il destino del mondo\" e \"Under the Cherry Moon\", ma solo \"Howard e il destino del mondo\" vinse anche quello per la peggior sceneggiatura. Nel 1989 invece \"Star Trek V - L'ultima frontiera\" vinse il premio per il peggior film, mentre \"Harlem Nights\" quello per la peggior sceneggiatura. Similmente all'edizione del 1986, nel 1990 \"Le avventure di Ford Fairlane\" e \"I fantasmi non possono farlo\" vinsero nella categoria peggior film, mentre solo \"Le avventure di Ford Fairlane\" vinse anche la peggior sceneggiatura. Negli anni '90 si spartirono i premi \"Vite sospese\" e \"Fermati, o mamma spara\" nel 1992; e \"Il colore della notte\" e \"I Flintstones\" nel 1994. Negli anni 2000 solo in una occasione \u00e8 successo, nel 2002 quando \"Travolti dal destino\" ha vinto il peggior film e ' ha vinto la peggior sceneggiatura. Dieci anni dopo, nel 2012, ' ha vinto il premio come peggior film e \"Indovina perch\u00e9 ti odio\" ha vinto la peggior sceneggiatura, mentre nel 2015 il titolo di peggior film and\u00f2 in ex-aequo a \"Fantastic 4 - I Fantastici Quattro\" e a \"Cinquanta sfumature di grigio\", mentre il premio alla sceneggiatura solo a quest'ultimo, nel 2016 i due premi vennero condivisi da ' e ',nel 2018 da \"Holmes &amp; Watson - 2 de menti al servizio della regina\" e \"Cinquanta sfumature di rosso\", infine nel 2020 dal documentario \"Absolute Proof\" e dal controverso film erotico \"365 giorni\". In poche occasioni invece i film hanno ottenuto la nomina solo per la sceneggiatura: \"Amarti a New York\" nel 1980, \"Flashdance\" nel 1983, \"Lezioni di anatomia\" nel 1994 e \"Gli infiltrati\" nel 1999.\nLa fondazione dei Razzie Awards, solo per l'edizione del 1996 introdusse la categoria speciale \"Premio Joe Eszterhas alla peggior sceneggiatura di un film che abbia incassato pi\u00f9 di 100 milioni di dollari\" (The Joe Eszterhas Worst Written Film Grossing Over $100 Million Award). Quando entrambe le volte Eszterhas vinse il premio, nel 1995 e nel 1998, il premio venne rinominato solo per quelle due edizioni, \"Premio dis-onorante Joe Eszterhas alla peggior sceneggiatura\" (The Joe Eszterhas Dis-Honorarial Worst Screenplay Award). Gli unici sceneggiatori italiani a venire nominati nella categoria sono stati Luigi Cozzi per \"Hercules\" (1983) e Vincenzo Cerami e Roberto Benigni per \"Pinocchio\" (2002).\nCinque vincitori hanno accettato il premio, anche se solo il co-sceneggiatore di \"Catwoman\" Michael Ferris, e l'attore Tom Green di \"Freddy Got Fingered\" si sono presentati durante la cerimonia. \nBill Cosby \u00e8 stato il primo vincitore ad accettare il premio per il film \"Leonard salver\u00e0 il mondo\", e mostr\u00f2 il trofeo in una puntata del programma televisivo \"The Tonight Show\". Successivamente John Wilson ha consegnato il premio a Brian Helgeland, che dopo aver vinto l'Oscar alla migliore sceneggiatura non originale per \"L.A. Confidential\" ha dichiarato di voler ricevere il Razzie per \"L'uomo del giorno dopo\" nel suo ufficio. Infine J.D. Shapiro, co-sceneggiatore di \"Battaglia per la Terra\" ha accettato il premio durante la diretta di un programma radio.\nNel 2005 il fondatore dei Razzie John Wilson pubblic\u00f2 il libro \"The Official Razzie Movie Guide\", nella quale inser\u00ec i pi\u00f9 divertenti brutti film mai realizzati. \"Can't Stop the Music\", \"Mammina cara\", \"Il prezzo del successo\", \"Rambo 2 - La vendetta\", \"Cocktail\", \"Proposta indecente\", \"Showgirls\" e \"Battaglia per la Terra - Una saga dell'anno 3000\" oltre che vincere il premio per la peggior sceneggiatura, vennero inseriti nel libro.\nEdizioni.\nDi seguito sono elencate le classifiche per il Razzie Award alla peggior sceneggiatura a partire dall'edizione del 1980 L 'elenco mostra i vincitori in grassetto di ogni anno, seguiti dagli sceneggiatori che hanno ricevuto una nomination. Per ogni sceneggiatore viene indicato il film che gli \u00e8 valso la nomination (viene indicato il titolo in lingua italiana e quello in lingua originale tra parentesi, se non indicato i due titoli combaciano). \nGli anni indicati sono quelli in cui \u00e8 stato assegnato il premio e non quello in cui \u00e8 stato distribuito il film."}
{"id": "2456386", "revid": "599013", "url": "https://it.wikipedia.org/wiki?curid=2456386", "title": "Bernard Gravier", "text": ""}
{"id": "2456387", "revid": "599013", "url": "https://it.wikipedia.org/wiki?curid=2456387", "title": "Henri-Georges Berger", "text": ""}
{"id": "2456391", "revid": "599013", "url": "https://it.wikipedia.org/wiki?curid=2456391", "title": "Charles Collignon", "text": ""}
{"id": "2456392", "revid": "599013", "url": "https://it.wikipedia.org/wiki?curid=2456392", "title": "Jean Stern", "text": ""}
{"id": "2456394", "revid": "599013", "url": "https://it.wikipedia.org/wiki?curid=2456394", "title": "Edgar Amphlett", "text": ""}
{"id": "2456397", "revid": "599013", "url": "https://it.wikipedia.org/wiki?curid=2456397", "title": "Leaf Daniell", "text": "\u00c8 il fratello di Gladys Daniell."}
{"id": "2456399", "revid": "1305772", "url": "https://it.wikipedia.org/wiki?curid=2456399", "title": "Wild America", "text": "Wild America (\"America selvaggia\" in lingua inglese) pu\u00f2 riferirsi a:"}
{"id": "2456400", "revid": "599013", "url": "https://it.wikipedia.org/wiki?curid=2456400", "title": "Cecil Haig", "text": "Nacque a Kensington, Londra."}
{"id": "2456402", "revid": "111990832", "url": "https://it.wikipedia.org/wiki?curid=2456402", "title": "Gino Sandri", "text": "Biografia.\nGino Sandri nasce a Rossiglione (GE) nel 1892 e nel 1899 la sua famiglia si trasferisce a Milano. Nel 1908 lavora come libraio alla libreria Hoepli con Cesarino Branduani e Giovanni Scheiwiller.\nTalento precocissimo, straordinario disegnatore, nel 1911 si iscrive all'Accademia di Brera a Milano, ove ha come maestri Cesare Tallone, V. Bignami, G. Mentessi e F. Confalonieri. Frequenta gli studi di E. Longoni, Adolfo Wildt e G. Belloni, e a 24 anni, nel 1916, illustra per Hoepli \"Qua e l\u00e0 per il mondo \"di L. Barzini (con A. Beltrami e R. Salvadori) e collabora, come illustratore, al \"Corriere dei Piccoli\", \"La Novella\", \"La Lettura\", e \"Il Guerin Meschino\".\nNel 1921 illustra ancora per Hoepli \"Fanciulli d'Italia\" di A.V. Gentile (pubblicato nel 1926) e \"Viaggio sentimentale\" di Laurence Sterne, e nel 1923 un'edizione delle \"Poesie edite ed inedite\" di Carlo Porta (pubblicata nel 1929). Partecipa a mostre alla Permanente di Milano e a varie esposizioni ricevendo elogi e riconoscimenti. Viene premiato a Palazzo Pitti a Firenze, a una mostra degli illustratori. La stampa si occupa di Gino Sandri in varie occasioni. Frequenta Carlo Carr\u00e0, Aldo Carpi e artisti del tempo.\nA Roma, nel 1924, viene trattenuto dalla Milizia Volontaria per la Sicurezza Nazionale, in stato di eccitazione (con sproloqui di \"carattere politico\"), e trasferito al manicomio provinciale Istituto Santo Spirito. Dimesso, ritorna a Milano ove \u00e8 di nuovo recluso. A causa dei lunghi periodi di internamento in casa di cura, Sandri scompare all'attenzione di colleghi, critica e pubblico. La dolorosa vicenda umana che lo colpisce ne tronca la carriera.\nNei periodi di dismissione prepara bozze per altre pubblicazioni e per \"I promessi sposi\", e tenta di riprendere contatti con il mondo dell'arte, ma non trova che \"porte chiuse al (suo) stato di menomato\". Muore, abbandonato, nell'istituto psichiatrico di Mombello (Limbiate) il 6 novembre 1959.\nI disegni somatici realizzati nell'istituto di Mombello, e gli scritti, facenti parte dell'Archivio del pittore Gino Sandri, sono stati dichiarati \"di interesse storico particolarmente importante\" dal Ministero per i Beni e le Attivit\u00e0 Culturali, dalla Soprintendenza Archivistica per la Lombardia (in data 1\u00ba dicembre 2008), e sottoposti alla disciplina del decreto legislativo n. 42 del 22 gennaio 2004.\nSono conservate opere di Gino Sandri all'Harvard Art Museums di Cambrige e al Museum of Fine Arts di Boston."}
{"id": "2456403", "revid": "1573940", "url": "https://it.wikipedia.org/wiki?curid=2456403", "title": "Robert Montgomerie", "text": "Nacque a South Kensington. \nMor\u00ec a Westminster, sempre a Londra."}
{"id": "2456404", "revid": "1573940", "url": "https://it.wikipedia.org/wiki?curid=2456404", "title": "Martin Holt", "text": ""}
{"id": "2456405", "revid": "599013", "url": "https://it.wikipedia.org/wiki?curid=2456405", "title": "Edgar Seligman", "text": ""}
{"id": "2456406", "revid": "599013", "url": "https://it.wikipedia.org/wiki?curid=2456406", "title": "Fernand Bosmans", "text": ""}
{"id": "2456412", "revid": "1543377", "url": "https://it.wikipedia.org/wiki?curid=2456412", "title": "Fernand de Montigny", "text": "Biografia.\n\u00c8 l'architetto che ha progettato lo stadio dei giochi olimpici del 1920.\nPalmar\u00e8s.\nIn carriera ha conseguito i seguenti risultati:"}
{"id": "2456415", "revid": "599013", "url": "https://it.wikipedia.org/wiki?curid=2456415", "title": "Fran\u00e7ois Rom", "text": ""}
{"id": "2456416", "revid": "1573940", "url": "https://it.wikipedia.org/wiki?curid=2456416", "title": "Victor Willems", "text": ""}
{"id": "2456417", "revid": "1776051", "url": "https://it.wikipedia.org/wiki?curid=2456417", "title": "Cinema horror fantascientifico", "text": "L'horror fantascientifico o fanta-horror \u00e8 un filone cinematografico, e pi\u00f9 in generale narrativo, ibrido, caratterizzato dalla contaminazione tra elementi caratteristici del genere horror e di quelli fantascientifici, che combinati possono produrre una trama fantascientifica dai toni orrorifici o una storia d'orrore con spunti tipici del cinema di fantascienza.\nEsempi appartenenti al filone \"fanta-horror\" sono le serie cinematografiche di \"Alien\" e \"Predator\", o i film \"Fantasmi da Marte\" di John Carpenter e lo slasher \"Jason X - Il male non muore mai\" (decimo episodio della saga \"Venerd\u00ec 13\", ambientato in un lontano futuro).\nNel genere vengono fatte rientrano anche classiche pellicole dell'horror come quelle ispirati a \"Frankenstein\", poich\u00e9 il meccanismo narrativo scaturisce da un elemento scientifico (come gli esperimenti per vitalizzare la creatura) e non magico o soprannaturale.\nDescrizione.\nLa fantascienza come genere non \u00e8 facilmente riconducibile a confini precisi e ben definiti: i suoi temi ricorrenti si mescolano spesso ad elementi attinti da altri generi, tra i quali anzitutto l'orrore, dando origine a opere ibride: creature come quella di \"Frankenstein\" o di \"Tarantola\" appartengono tanto al cinema horror quanto a quello fantascientifico. Dal momento che gli elementi caratteristici della fantascienza possono verificarsi in qualsiasi ambiente, la \"science fiction\" ben si presta in generale alla contaminazione con altri generi.\nUno dei principali temi ricorrenti del cinema horror-fantascientifico \u00e8 costituito dagli effetti dell'uso indiscriminato e pericoloso di scoperte scientifiche e invenzioni tecnologiche. Questo soggetto \u00e8 spesso esemplificato dal personaggio del mostro che semina il terrore, generato da esperimenti fuori controllo."}
{"id": "2456418", "revid": "599013", "url": "https://it.wikipedia.org/wiki?curid=2456418", "title": "D\u00e9sir\u00e9 Beaurain", "text": ""}
{"id": "2456419", "revid": "599013", "url": "https://it.wikipedia.org/wiki?curid=2456419", "title": "Ferdinand Feyerick", "text": "\u00c8 il padre di Robert Feyerick."}
{"id": "2456426", "revid": "1305772", "url": "https://it.wikipedia.org/wiki?curid=2456426", "title": "The Brave and the Bold", "text": ""}
{"id": "2456429", "revid": "337480", "url": "https://it.wikipedia.org/wiki?curid=2456429", "title": "Sci Fi Channel", "text": ""}
{"id": "2456432", "revid": "125803438", "url": "https://it.wikipedia.org/wiki?curid=2456432", "title": "Grandi magazzini (film 1986)", "text": "Grandi magazzini \u00e8 un film commedia del 1986, diretto da Castellano e Pipolo.\nTrama.\nAll'interno dei Grandi magazzini (G.M.) si intrecciano vari personaggi e storie.\nEvaristo Mazzetti \u00e8 un addetto alle pulizie dei Grandi magazzini. Per fare un favore all'amico De Rossi accetta di sostituirlo come commesso al reparto sanitari, non sapendo che l'uomo deve 30 milioni a uno strozzino di nome Puccio e che in realt\u00e0 De Rossi altri non \u00e8 che il figlio dell'ingegner Gruber, proprietario dei G.M. Nell'arco della giornata Evaristo riceve pi\u00f9 volte la visita dell'esattore mandato da Puccio a riscuotere il debito: questi, ad ogni apparizione, gli provoca svariate fratture alle ossa. Il caso poi vuole che Hel\u00e8na, moglie del dottor Umberto Anzellotti capo del personale, abbia scoperto che il figlio di Gruber lavora sotto falso nome come commesso al reparto sanitari. Rivelata la cosa al marito, la donna lo induce a credere che tale figlio sia proprio Mazzetti; cos\u00ec tra un invito a pranzo e un tentativo di seduzione da parte della donna, si combina un incontro col padre di Evaristo. L'arrivo a sorpresa dell'ingegner Gruber porta ad altri equivoci che causano il licenziamento di Evaristo, finch\u00e9 questi non viene reintegrato dallo stesso De Rossi, che nel frattempo ha saldato il debito di gioco.\nIl direttore dei G.M., dispotico e concentrato sempre e solo sul lavoro, dopo aver trattato con freddezza per tutto il giorno la sua segretaria, la signorina Romano, a fine giornata si ravvede invitando la donna prima a cena e poi a casa sua.\nCorrado Minozzi \u00e8 l'addetto alla sorveglianza dei Grandi magazzini. Richiamato all'ordine dal direttore per negligenza, promette che non si far\u00e0 scappare pi\u00f9 di un ladro, ma nel corso della giornata prima si fa rubare sotto gli occhi una bicicletta da un taccheggiatore, poi una radio, un abito femminile e per finire si lascia scappare una coppia che non compra mai niente ma ruba i carrelli.\nFausto Valsecchi \u00e8 un addetto alle consegne a domicilio dei Grandi magazzini. Durante la giornata, vessato dal capo spedizioniere, si trova coinvolto in diverse situazioni: una portiera non gli permette di usare l'ascensore per trasportare un televisore, un alano finisce per assalirlo, una vedova inconsolabile vorrebbe trattenerlo a pranzo e una coppia di coniugi rissosi lo coinvolge in una lite. A fine giornata accetta l'offerta di un ingegnere omosessuale, a cui ha fatto l'ultima consegna, di prendere il posto del suo compagno Mim\u00ec che lo ha abbandonato, vendicandosi del suo capo spedizioni.\nNicola Abatecola \u00e8 un mendicante, con una gamba finta, che insieme alla figlia Assunta, fa il suonatore ambulante all'ingresso dei Grandi magazzini; nonostante la sua situazione Nicola non si compiange anzi sorride alla vita, vendendo ai clienti dei G.M. quella che lui definisce una merce rara, l'allegria, e riesce anche a ottenere un lauto obolo dal direttore.\nMarco Salviati \u00e8 un attore sul viale del tramonto, alcolizzato e in difficolt\u00e0 economiche. Accetta l'offerta del suo agente Simoni di girare uno spot per i Grandi magazzini per un milione di lire di paga. Durante le riprese Salviati cerca continuamente di bere alcolici di nascosto, fino ad ubriacarsi di champagne nella sala riunioni. Riportato sul set dal segretario di produzione Bonanni, fa imbestialire il regista cambiando continuamente la battuta. Per salvare la faccia all'amico, Simoni ottiene di fargli girare lo spot senza pellicola, promettendo al regista di trovare poi un sostituto gratis; Salviati stavolta recita lo spot alla perfezione, ma quando gli viene chiesto di girarne un altro per sicurezza si rifiuta, facendo poi il nobile gesto di offrire champagne alla troupe con la paga.\nAntonio Borazzi \u00e8 un burino di Cantalupo in Sabina, fortunato vincitore di un buono acquisto da spendere ai G.M., per l'ammontare di 500 000 lire. Affidato alla signorina Carla Marchi per la scelta della merce, dopo aver trascorso l'intera giornata nei G.M. non riuscendo a trovare merce che gli permetta di spendere la somma precisa da lui vinta, alla fine opta per una notte con l'avvenente commessa.\nTurati e Nardini sono due detenuti per truffa che appena usciti di galera cercano di mettere in atto un raggiro ai danni dei G.M., spacciando uno di loro per un robot umanoide di produzione tedesca che vorrebbero vendere al responsabile degli acquisti dottor Tucci. Costui per\u00f2 decide di far esaminare l'articolo ad un esperto in marketing per ragazzi, il figlio Carletto, che sottopone Turati ad ogni serie di test.\nRoberto, commesso dei G.M., \u00e8 perdutamente innamorato di Ornella Muti, a cui scrive ogni giorno. A sorpresa proprio l'attrice compare ai G.M., per conoscerlo e per convincerlo che la donna adatta a lui \u00e8 la sua ex fidanzata Luisa. Poco dopo Roberto si accorge di aver sognato, ma decide di seguire comunque il consiglio della Muti e torna con Luisa, che casualmente \u00e8 identica alla nota attrice.\nUna cliente molto miope perde le lenti a contatto e si smarrisce nei G.M.; dopo mille peripezie alla fine crede di avercela fatta a tornare a casa, ma in realt\u00e0 la camera da letto in cui si trova \u00e8 all'interno del reparto arredamento.\nInoltre sono presenti altre storie e sketch vari. Un commesso guardone paga un addetto alle caldaie per poter vedere sotto la gonna delle clienti che entrano in negozio attraverso una grata, facendogli anche alzare la gonna come a Marilyn Monroe nel film \"Quando la moglie \u00e8 in vacanza\". Un commesso addetto alla vestitura dei manichini scambia una donna in carne ed ossa per un manichino lasciandola a petto nudo. Una commessa del reparto di cosmetici prova dei rossetti sulla propria mano per mostrarli a una cliente, che se ne va senza comprare nulla. Alla fine si scopre che la commessa ha testato i rossetti su una mano artificiale.\nUn cliente prova un'auto giapponese a comandi vocali e finisce per mandarla a quel paese perch\u00e9 parla troppo. L'auto le risponde a tono. Una cliente intervistata per la pubblicit\u00e0 del detersivo Push si lamenta perch\u00e9 la camicetta bianca prima di essere lavata era blu. Un cliente pieno di punture sul viso chiede un insetticida contro le vespe e un commesso gliene mostra uno che fa crollare al suolo uno scooter omonimo. Un cliente di colore chiede alla reception dov'\u00e8 la \"fiera del bianco\" (i saldi post-natalizi sulla biancheria, grande classico di quel periodo).\nUna signora prende una confezione di profilattici dicendo che cos\u00ec il fidanzato di sua figlia potr\u00e0 dargli la prova d'amore. La figlia, bruttissima, si gira e dice alla madre di non avere un fidanzato.\nNella versione integrale compare anche una parodia dello spot del Tartufone Motta, molto trasmesso in quegli anni, stavolta usando il pregiato vegetale; sempre nella versione integrale, una commessa testa il funzionamento di alcuni prodotti, tra i quali un phon e un vibratore. Un cliente vuole comprare un giaccone di montone rovesciato e il commesso gli presenta una pecora viva. Nella versione integrale del film altri clienti chiedono vestiti simili e il commesso mostra a tutti la stessa pecora. Quando un cliente chiede una pecora, lui dice che non ne ha pi\u00f9.\nProduzione.\nIl film, basato sul modello di \"Grand Hotel Excelsior\" e amplificato con dodici attori nei ruoli principali, inizialmente doveva essere diretto da Neri Parenti, che pass\u00f2 invece per motivi contrattuali alla regia dell'altrettanto fortunato \"Scuola di ladri\". Il nome di Corrado Minozzi, un personaggio di quest'ultimo film, venne assegnato anche a quello dell'addetto alla sorveglianza interpretato da Massimo Boldi. Man mano che le riprese andavano avanti, il produttore Vittorio Cecchi Gori inseriva nuovi interpreti, facendo aumentare sempre pi\u00f9 la durata della pellicola e costringendo poi i due registi a diversi tagli per la versione cinematografica, successivamente reinseriti nella versione televisiva.\nIl ruolo dell'attore in declino inizialmente era stato proposto ad Alberto Sordi, ma l'attore rifiut\u00f2 la parte, che fu poi cos\u00ec affidata a Nino Manfredi (). Quando il personaggio dell'agente cerca di convincerlo a recitare nello spot pubblicitario, cita alcuni grandi attori che hanno fatto spot tra cui lo stesso Manfredi, che nella realt\u00e0 \u00e8 stato per anni testimonial della Lavazza. Al termine, quest'ultimo riprende una battuta (\"Non \u00e8 ver che sia la morte il peggior di tutti i mali, le acque oligominerali sono un male assai peggior!\") gi\u00e0 recitata da Paolo Panelli al convegno dei medici nel secondo episodio del film \"Questo e quello\" del 1983. Panelli aveva gi\u00e0 interpretato il ruolo del padre di Montesano ne \"Il conte Tacchia\" (1982) e \"Sing Sing\" (1983), dove era rispettivamente un falegname e un meccanico, mentre qui \u00e8 un rilegatore di libri. Il ruolo della cliente miope in origine era stato pensato per Eleonora Giorgi, ma l'attrice non partecip\u00f2 al film e il ruolo venne affidato alla \"showgirl\" televisiva Heather Parisi, qui al suo unico film italiano interpretato.\nIl personaggio interpretato da Christian De Sica all'inizio fu pensato da Castellano e Pipolo come un meticoloso ragioniere: successivamente fu modificato in un coatto per renderlo pi\u00f9 nelle corde dell'attore romano, mantenendo per\u00f2 come caratteristica la pignoleria nel cercare di spendere in maniera precisa il buono da 500.000 lire.\nAnche i personaggi di Paolo Villaggio e Gigi Reder subirono una leggera variazione in corso d'opera: infatti all'origine dovevano essere due taccheggiatori che tentavano di rubare all'interno dei Grandi magazzini, ma Villaggio, rimasto colpito da David Zed (l'uomo robot pi\u00f9 volte presente a \"Pronto, Raffaella?\"), propose ai registi di farli diventare due truffatori e d'interpretare lui stesso il robot che i due cercano di rifilare al direttore marketing Ugo Bologna. I movimenti del comico genovese furono curati dallo stesso Zed, il quale \u00e8 accreditato nei titoli di coda.\nL'idea di interpretare la parte dell'invalido venditore ambulante all'uscita dei Grandi magazzini fu un suggerimento dello stesso Lino Banfi ai produttori, tanto \u00e8 vero che tale ispirazione gli fu attribuita dopo aver realmente assistito a un intrattenimento di veri mendicanti all'uscita de \"La Rinascente\" di Milano. Michele Placido e Simonetta Stefanelli, che interpretano rispettivamente il direttore dei Grandi Magazzini e la sua segretaria, all'epoca erano marito e moglie. La marca di detersivo \"Push\" \u00e8 la stessa presente nella scena del set pubblicitario de \"Il ragazzo di campagna\".\nLa sigla di coda del film \u00e8 stata girata a pezzi, con ognuno dei dodici attori che cantava la sua parte davanti ad un pannello grigio e poi montata insieme.\nLuoghi di ripresa.\nIl film \u00e8 stato girato presso:\nMontaggio e versioni.\nDel film esistono due diverse versioni. Quella uscita al cinema, della durata di 1 ora e 50 minuti, e quella montata per la televisione che dura 2 ore e 26 minuti; \nLa versione pubblicata in DVD e VHS \u00e8 quella cinematografica, di 1 ora e 50 minuti."}
{"id": "2456434", "revid": "984922", "url": "https://it.wikipedia.org/wiki?curid=2456434", "title": "Florian Beck", "text": "Fino alla riunificazione tedesca (1990) ha gareggiato per la nazionale tedesca occidentale.\n\u00c8 sposato con Maria Epple, a sua volta sciatrice alpina di alto livello.\nBiografia.\nCarriera sciistica.\nSciatore originario di Gunzesried di Blaichach e che in carriera si dedic\u00f2 unicamente allo slalom speciale, Florian Beck ottenne il suo primo risultato di rilievo in Coppa del Mondo l'11 dicembre 1979 sull'impegnativo tracciato della 3-Tre di Madonna di Campiglio, giungendo 15\u00ba; raggiunse lo stesso piazzamento anche ai Mondiali di Schladming 1982, mentre ai XIV Giochi olimpici invernali di , sua prima presenza olimpica, non complet\u00f2 la gara.\nIl 4 gennaio 1985 sulle nevi di casa di Bad Wiessee si aggiudic\u00f2 l'unico podio di carriera in Coppa del Mondo, piazzandosi 2\u00ba alle spalle del campione austro-lussemburghese Marc Girardelli ma davanti al fuoriclasse svedese Ingemar Stenmark. Nella stessa stagione partecip\u00f2 ai Mondiali di Bormio, dove concluse 8\u00ba, mentre nel 1987 in Coppa Europa ottiene il 6\u00ba posto nella classifica generale e il 2\u00ba in quella di specialit\u00e0.\nAi XV Giochi olimpici invernali di , suo congedo olimpico, onor\u00f2 la presenza con il 10\u00ba posto; ottenne l'ultimo piazzamento in Coppa del Mondo il 21 dicembre dello stesso anno a Sankt Anton am Arlberg, classificandosi 14\u00ba. Dopo vari anni di inattivit\u00e0, dal gennaio del 1995 torn\u00f2 a prendere parte ad alcune competizioni minori (Campionati tedeschi, gare FIS) fino al definitivo ritiro, avvenuto il 17 marzo 1996 con il 18\u00ba posto ottenuto ai Campionati tedeschi 1996 tenutisi a Zwiesel.\nCarriera dirigenziale.\nDopo il ritiro Beck ha diretto il Centro di allenamento alpino dell'Algovia (Alpine Trainingscenter Allg\u00e4u, ATA) a Oberjoch (Bad Hindelang) e \u00e8 divenuto direttore di gara della tappa della Coppa del Mondo femminile a Ofterschwang."}
{"id": "2456436", "revid": "125706800", "url": "https://it.wikipedia.org/wiki?curid=2456436", "title": "Bornio", "text": "Bornio \u00e8 un centro abitato il cui territorio \u00e8 costituito dalle omonime frazioni di Villanova del Ghebbo e Lusia.\nIl territorio delle due frazioni, compresi i nuclei minori e le case sparse, ha in totale 661 abitanti.\nIl centro si \u00e8 sviluppato principalmente sulla riva destra del Ceresolo, che segna il confine tra i due comuni.\nStoria.\nL'esistenza del borgo, anticamente chiamato \"Longale\" forse perch\u00e9 si trova \"lungo\" il Ceresolo, \u00e8 documentata gi\u00e0 il 17 aprile 920 e si riferisce all'attuale centro in riva destra, dove sorge la chiesa. Il toponimo di Bornio invece era riferito all'abitato in riva sinistra, citato per la prima volta il 14 settembre 1286. Bornio significa sia \"pietra di confine\" sia \"guercio\"; entrambi i significati sono plausibili, ma non \u00e8 documentato nessun signore locale privo di un occhio che possa aver dato un tale nome all'abitato. Nel 1340 la comunit\u00e0 \u00e8 descritta in condizioni misere, al punto che il parroco di Lusia si prese l'onere di sostenere il sacerdote della vicina parrocchia.\nAll'inizio del XV secolo la situazione peggiora ulteriormente a causa di continue inondazioni e la comunit\u00e0, su intervento del vescovo di Adria Giacomo degli Obizzi, viene affidata alla carit\u00e0 dei lendinaresi. La popolazione diminuisce inesorabilmente: nel 1485 Longale e Bornio avevano insieme 400 abitanti, nel 1540 se ne contano 200, nel 1604 solo 130. Nel 1578 la chiesa \u00e8 in condizioni pietose e il vescovo Giulio Canani ne ordina il restauro ai frati fiesolani di Lendinara, ai quali era stata affidata; un primo restauro \u00e8 compiuto nel 1604. L'attuale chiesa risale alla prima met\u00e0 del XVII secolo mentre per il campanile non si ha una data precisa; si sa che era stato demolito per far posto alla nuova chiesa e compare in una stampa del 1733.\nNell'inverno 1923-1924 il curato di Bornio Massimo Sartorello e suo cugino Lorenzo Alovisaro, anch'egli prete, furono oggetto di un pestaggio da parte di una squadra d'azione fascista a causa delle loro critiche aperte al nuovo regime. La chiesa, che era stata parrocchia fino al 24 febbraio 1419, poi nuovamente elevata a curazia nel 1485, torn\u00f2 ad essere parrocchia il 20 dicembre 1929 con riconoscimento civile il 3 marzo 1961."}
{"id": "2456440", "revid": "339392", "url": "https://it.wikipedia.org/wiki?curid=2456440", "title": "Borsa svizzera", "text": ""}
{"id": "2456444", "revid": "6923", "url": "https://it.wikipedia.org/wiki?curid=2456444", "title": "Banca nazionale svizzera", "text": "La Banca nazionale svizzera (in tedesco \"Schweizerische Nationalbank\"; in francese \"Banque nationale suisse\"; in romancio \"Banca naziunala svizra\"; in inglese \"Swiss National Bank\") \u00e8 la banca centrale della Svizzera. \nLa Banca nazionale non \u00e8 una banca commerciale ma \u00e8 una banca di emissione per le banconote e le monete in franchi svizzeri. La legge sulla Banca nazionale assegna a quest'ultima il compito di contribuire alla stabilit\u00e0 del sistema finanziario. Gli istituti classificati dalla Banca nazionale come sistemicamente importanti, tra cui il Credit Suisse Group, UBS SA, la Banca Cantonale di Zurigo (ZKB), il Gruppo Raiffeisen e PostFinance SA, devono soddisfare particolari requisiti patrimoniali nonch\u00e9 particolari esigenze di liquidit\u00e0 e di distribuzione e devono essere in grado di presentare piani di rischio e di contingenza.\nStruttura.\nLa Banca nazionale \u00e8 una societ\u00e0 anonima, quotata in borsa, ma disciplinata da una legge speciale dal 2002.\nGli azionisti sono:\nLa Confederazione svizzera non possiede alcuna azione.\nLa vigilanza sulla Banca Nazionale Svizzera \u00e8 espressamente esclusa dalle competenze del Controllo federale delle finanze.\nLa Direzione generale \u00e8 composta da tre membri nominati dal Consiglio federale su proposta del Consiglio di banca (organo di vigilanza della banca). I suoi tre membri sono il Presidente, il Vicepresidente e un membro della Direzione generale.\nSedi.\nLe sedi principali sono 2 a Berna e Zurigo ma \u00e8 presente in tutta la Svizzera con 6 rappresentanze che sono:\nStoria.\nLa Banca Nazionale Svizzera fu costituita come risposta alla necessit\u00e0 ridurre il numero degli istituti d'emissione, che erano 53 dopo il 1826. Nella revisione costituzionale del 1874 fu inserita la competenza per le leggi riguardanti l'emissione di banconote. Ancora nel 1891 l'art. 39 della Costituzione federale fu modificato per conferire alla Confederazione la competenza esclusiva in materia di emissione di banconote. La Legge sulla banca nazionale fu emanata nel 1906.\nNel 1905 fu fondata la Banca nazionale svizzera che inizi\u00f2 ad esercitare le sue funzioni di istituto d'emissione nel 1907 quando il monopolio entr\u00f2 in vigore.\nFino al 1911 la BNS utilizz\u00f2 le stesse banconote che in precedenza avevano usato le banche cantonali, con una nuova sovrastampa.\nSolo nel 1911 entr\u00f2 in circolazione la seconda serie, disegnata da Ferdinand Hodler e Eug\u00e8ne Burnand.\nNel 1914, con lo scoppio della prima guerra mondiale le banconote non furono pi\u00f9 convertibili in metallo prezioso e divennero un mezzo di pagamento fiduciario.\nAccanto alle serie che si sono succedute negli anni la BNS creato anche delle serie di riserva, che non sono mai entrate in circolazione e che sono state create per essere immesse nella circolazione nel caso di una grave crisi.\nLe competenze della Banca nazionale svizzera sono ora fissate dall'articolo 99 (\"Politica monetaria\") dell'attuale costituzione:\nSecondo il rapporto \"Don\u2019t bank on the bomb\" pubblicato nel 2019, la Banca nazionale svizzera, il Credito Suisse e la societ\u00e0 di servizi finanziari Fisch Asset Managment avevano investito nove miliardi di dollari nell'industria militare. BNS deteneva una partecipazione azionaria nella statunitense Raytheon."}
{"id": "2456447", "revid": "767487", "url": "https://it.wikipedia.org/wiki?curid=2456447", "title": "Ron Harris", "text": "Harris detiene il record del maggior numero di presenze totali con la maglia del Chelsea: 795. Inoltre, nessuno ha fatto pi\u00f9 apparizioni di lui con la maglia dei \"Blues\" sia nel campionato inglese sia in FA Cup. Per la sua statura e prorompenza come difensore, si guadagn\u00f2 in quegli anni il soprannome di \"Chopper\".\nCarriera.\nGiocatore.\nHarris mosse i suoi primi passi da giocatore nel vivaio del , con il quale nel 1961 vinse l'edizione riservata alle squadre giovanili dell'FA Cup. L'anno seguente, fu notato dall'allenatore d'allora, Tommy Docherty, il quale lo volle con s\u00e9 in prima squadra. La sua partita d'esordio si concluse con una vittoria per 1-0 contro il Sheffield Wednesday. Assieme a Peter Bonetti, Peter Osgood e Bobby Tambling, egli faceva parte del noto processo di rinnovamento attuato dal manager.\nNon appena la squadra torn\u00f2 in First Division, Harris si fece conoscere in tutta l'Inghilterra per una serie di brillanti prestazioni durante i match disputati. Il suo primo trofeo ufficiale fu una Carling Cup conquistata nel 1965 dopo la finale col Leicester City. Lo stesso anno, il Chelsea era stato sempre in lotta per il campionato, ma sfortunatamente alla fine si piazz\u00f2 solamente terzo. Quando l'anno successivo Terry Venables lasci\u00f2 la sua formazione per trasferirsi nel Tottenham, egli divenne il pi\u00f9 giovane capitano inglese dell'epoca, conducendo la squadra ad una finale di FA Cup persa 2-1 proprio contro i cugini \"Spurs\".\nL'occasione della rivalsa giunse nel 1970, quando il team londinese, col grande apporto psicologico di Harris, divenuto a tutti gli effetti un vero leader sul campo, vinse dopo una finale travagliata contro il Leed United per 2-1. Da allora, inoltre, si innesc\u00f2 una piuttosto profonda rivalit\u00e0 tra le due squadre.\nDurante la stagione successiva, Harris port\u00f2 nuovamente il Chelsea alla vittoria, stavolta contro il Real Madrid ad Atene, conquistando il trofeo pi\u00f9 importante di tutta la sua carriera: la Coppa delle Coppe. Lo stesso anno, la sua formazione ebbe la possibilit\u00e0 di vincere la Carling Cup, ma fu eliminata in finale dallo Stoke City.\nHarris gioc\u00f2 per il Chelsea anche durante il resto degli anni 70, assistendo ad un periodo di profonda decadenza per il team, nel quale dovette persino cedere il posto da capitano al diciottenne Ray Wilkins.\nGiocatore-allenatore.\nNell'estate 1980, Harris lasci\u00f2 l'amato Chelsea per firmare un contratto col Brentford, squadra nella quale ricopr\u00ec il ruolo sia di giocatore che di allenatore per tre anni. Successivamente, dal 1984 al 1985, ricopr\u00ec il medesimo incarico nell'Aldershot, per poi concludere definitivamente la propria carriera."}
{"id": "2456448", "revid": "288300", "url": "https://it.wikipedia.org/wiki?curid=2456448", "title": "Campionato faroense di calcio", "text": ""}
{"id": "2456451", "revid": "288300", "url": "https://it.wikipedia.org/wiki?curid=2456451", "title": "Campionato di calcio faroese", "text": ""}
{"id": "2456452", "revid": "339392", "url": "https://it.wikipedia.org/wiki?curid=2456452", "title": "Calibro 22", "text": ""}
{"id": "2456457", "revid": "149485", "url": "https://it.wikipedia.org/wiki?curid=2456457", "title": "Oszk\u00e1r Gerde", "text": ""}
{"id": "2456459", "revid": "149485", "url": "https://it.wikipedia.org/wiki?curid=2456459", "title": "P\u00e9ter T\u00f3th", "text": ""}
{"id": "2456460", "revid": "149485", "url": "https://it.wikipedia.org/wiki?curid=2456460", "title": "Lajos Werkner", "text": ""}
{"id": "2456461", "revid": "149485", "url": "https://it.wikipedia.org/wiki?curid=2456461", "title": "Dezs\u0151 F\u00f6ldes", "text": ""}
{"id": "2456464", "revid": "2159807", "url": "https://it.wikipedia.org/wiki?curid=2456464", "title": "Marcello Bertinetti", "text": "Insieme all'avvocato penalista (e gi\u00e0 presidente del sodalizio del 1892) Luigi Bozino, nel 1906 fond\u00f2 la mitica Sezione Calcio della Pro Vercelli (di cui fu allenatore e giocatore), che in breve tempo si imporr\u00e0 come il principale club calcistico italiano, arrivando a conquistare 7 scudetti e un secondo posto nel periodo 1908-1922, nonch\u00e9 ad essere la prima squadra italiana di calcio ad essere invitata in tourn\u00e9e in Brasile.\n\u00c8 il padre di Franco Bertinetti e nonno di Marcello \"Cito\" Bertinetti, a sua volta campione italiano di scherma nella spada. A lui il comune di Vercelli ha dedicato una via della citt\u00e0.\nPalmar\u00e8s.\nIn carriera ha ottenuto i seguenti risultati:"}
{"id": "2456465", "revid": "71155", "url": "https://it.wikipedia.org/wiki?curid=2456465", "title": "Allemandi", "text": ""}
{"id": "2456467", "revid": "125082461", "url": "https://it.wikipedia.org/wiki?curid=2456467", "title": "Sante Ceccherini", "text": "Biografia.\nNacque a Incisa Val d'Arno il 15 novembre 1863, figlio di Venanzio e Assunta Bellacci. Entr\u00f2 nel collegio militare di Firenze a 15 anni, e poi, a partire dal 1882, prosegu\u00ec gli studi alla Regia Accademia Militare di Fanteria e Cavalleria di Modena, uscendone nel 1884 con il grado di sottotenente assegnato all'arma di fanteria. Nel 1886 entr\u00f2 nel corpo dei bersaglieri, nel quale prest\u00f2 servizio ininterrottamente fino alla prima guerra mondiale, assegnato in servizio nell'11\u00ba Reggimento bersaglieri e l\u2019anno successivo fu promosso tenente.\nValente schermidore, si dedic\u00f2 prevalentemente all'attivit\u00e0 sportiva. Il titolo di campione italiano, gli valse la promozione a capitano nel 1897. Prest\u00f2 servizio per un anno (1889-1890) nel Regio corpo truppe coloniali d'Eritrea, servendo sotto i generali Antonio Baldissera e Baldassarre Orero. Promosso capitano nel 1897, in forza al 12\u00ba Reggimento bersaglieri, partecip\u00f2 ai Giochi olimpici di Londra (27 aprile-31 ottobre 1908 in squadra con Alessandro Pirzio Biroli aggiudicandosi la medaglia d'argento nella specialit\u00e0 sciabola a squadre. Dopo il terremoto di Messina (28 dicembre 1908) si distinse nelle operazioni di soccorso alle popolazioni, venendo insignito nel 1909 della Medaglia d\u2019argento al valor civile per l\u2019impegno e la filantropia dimostrati, e la promozione a maggiore nel 1910.\nConclusa la carriera sportiva, nonostante la non pi\u00f9 giovane et\u00e0, nel 1912 chiese di partecipare alla guerra italo-turca, dove guid\u00f2 un battaglione dell'11\u00ba Reggimento Bersaglieri, ricevendo una Medaglia d'argento e una di bronzo al valor militare. Promosso tenente colonnello all'inizio del 1915, dopo l'inizio delle operazioni contro l'Impero austro-ungarico, il 24 maggio, si distinse durante gli attacchi contro il Monte San Michele venendo decorato con una seconda Medaglia d'argento al valor militare. Nel mese di settembre fu promosso colonnello e assunse il comando del 12\u00ba Reggimento bersaglieri, che guid\u00f2 in vari scontri, facendosi particolarmente valere durante la seconda battaglia dell'Isonzo, negli attacchi sul Veliki e sul Pecinka, dove fu decorato con la terza Medaglia d'argento al valor militare.\nNell'aprile 1917 assunse il comando della 3\u00aa Brigata bersaglieri e dopo l'esito infausto della battaglia di Caporetto la sua brigata difese il ponte di Mandrisio sul Tagliamento, consentendo il ripiegamento ordinato ai reparti della 3\u00aa Armata del Duca d\u2019Aosta, che poi si attestarono sulla linea del Piave. Attestatisi i reparti del Regio Esercito sul Piave, la 3\u00aa Brigata bersaglieri fu assegnata alla 54\u00aa Divisione del generale Ulderico Pajola del XIII Corpo d'armata del generale Ugo Sani. Si distinse particolarmente durante la battaglia di Molino della Sega (16-17 novembre 1917) venendo decorato con la Croce di Cavaliere dell'Ordine militare di Savoia e la promozione a maggiore generale nell'aprile 1918. continu\u00f2 a comandare la brigata durante la battaglia del solstizio e in quella di Vittorio Veneto venendo insignito della Croce di Ufficiale dell'Ordine militare di Savoia.\nConcluso il conflitto, la sua carriere militare sembrava giunta al termine. Nell'aprile 1919 lasci\u00f2 il comando della brigata e pass\u00f2 a disposizione del Ministero della guerra e accolse l'invito di Gabriele D'Annunzio a raggiungerlo nell'impresa di Fiume, dove gi\u00e0 suo figlio Venanzio era impegnato. Nominato comandante della 1\u00aa Divisione di truppe fiumane svolse il ruolo di mediatore tra le unit\u00e0 dell'esercito regolare che si fronteggiavano agli ordini di D'Annunzio e di Pietro Badoglio. Il 26 ottobre Badoglio gli scrisse chiedendogli di adoperarsi per difendere la disciplina militare e la monarchia, al fine di non aggravare la frattura che si era verificata all'interno dell'esercito e del paese. In questo ruolo accompagn\u00f2 e sostenne D'Annunzio in tutte le trattative e le cerimonie, cercando il pi\u00f9 possibile di mantenere l'ordine ed evitare scontri armati tra reparti contrapposti. Rimase ferito il 6 maggio 1920 quando intervenne direttamente per permettere a 300 tra carabinieri, soldati ed ufficiali di lasciare Fiume. Il 6 giugno fu nominato Presidente della Suprema Corte di terra e di mare di Fiume, e a met\u00e0 del mese di novembre il suo intervento evit\u00f2 lo scontro tra le truppe del generale Ferrario, comandante della 45\u00aa Divisione, e gli arditi di D'Annunzio. Deluso dalla mancanza di disciplina dei legionari, dal non rispetto per le tradizioni dell'esercito regolare previsto dall'ordinamento dell'esercito fiumano emesso a fine di ottobre, e dall'impossibilit\u00e0 di raggiungere un compromesso per evitare lo scontro diretto tra il Regio Esercito e legionari, alla fine del mese di novembre lasci\u00f2 definitivamente Fiume in preda all'anarchia e alla ingovernabilit\u00e0. Non ricopr\u00ec pi\u00f9 incarichi attivi nel Regio Esercito, venendo messo a disposizione per ispezioni e poi, nel marzo 1922, in posizione ausiliaria speciale per la riduzione di quadri. Si dedic\u00f2 attivamente alla politica aderendo al movimento fascista. Il 16 ottobre 1922 partecip\u00f2 con Mussolini, i generali Emilio De Bono e Gustavo Fara e i gerarchi Italo Balbo, Cesare Maria De Vecchi e Ulisse Igliori alla riunione preparatoria, tenutasi a Milano che decise la marcia su Roma. Fu assistente di Dino Perrone Compagni nel comando della colonna di fascisti toscani destinata a concentrarsi a Santa Marinella. Svolse, tuttavia, un ruolo molto limitato perch\u00e9 la colonna rimase bloccata tra le stazioni ferroviarie di Santa Marinella e Civitavecchia fino al 31 ottobre, quando, terminate le trattative per la formazione del nuovo governo, venne avviata a Roma per partecipare alla sfilata conclusiva.\nNel 1923 fu promosso generale di divisione, venendo eletto membro del Consiglio provinciale di Firenze e, nel luglio 1924, fu nominato luogotenente generale della Milizia Volontaria Sicurezza Nazionale e comandante della VIII zona (Firenze). Durante la crisi del fascio locale, nel 1925 si schier\u00f2 con l'ala squadrista del console Tullio Tamburini. Nel gennaio 1927 divenne Ispettore generale della milizia ma nel 1928 fu colpito da una paralisi parziale al lato destro del corpo. Si spense a Marina di Pisa il 9 agosto 1932.\nMassoneria.\nSante Ceccherini era stato affiliato in Massoneria col grado di Apprendista nella Loggia \"La Concordia\" di Firenze nel 1905, proveniente dalla loggia \"Mazzini\" di San Remo per passare Compagno e Maestro lo stesso anno, nel giro di pochi mesi. Fu negli anni successivi tra i massoni pi\u00f9 importanti nel Regio Esercito, e mantenne i rapporti per conto della Massoneria con Gabriele D'Annunzio durante l'Impresa di Fiume. Fu membro della Loggia \"Propaganda Massonica\" di Roma, appartenente al Grande Oriente d'Italia.\nCuriosit\u00e0.\nRapporti della Polizia segreta fascista riferiscono dicerie che dipingono il generale Ceccherini come protettore e amante di Achille Starace, suo diretto sottoposto durante la Grande Guerra."}
{"id": "2456469", "revid": "4175", "url": "https://it.wikipedia.org/wiki?curid=2456469", "title": "Campionato europeo femminile FIRA 2004", "text": "Il campionato europeo di rugby femminile 2004 (in francese \"Championnat d'Europe f\u00e9minin FIRA 2004\", in francese \"Championnat d\u2019Europe F\u00e9minines FIRA 2004\") fu la 9\u00aa edizione del torneo europeo di rugby a 15 femminile organizzato da FIRA - AER.\nEntrambe le divisioni del torneo si tennero in Francia dal 1\u00ba all'8 maggio 2003.\nLa Pool A vide ai nastri di partenza 8 squadre che si contesero il titolo maggiore, mentre la Pool B ne allineava quattro per la conquista di un posto in prima divisione.\nA vincere il titolo di prima divisione fu la , alla sua quarta affermazione, che batt\u00e9 in finale l', mentre invece furono i ad aggiudicarsi la seconda divisione battendo la nell'ultima giornata di torneo.\nLo spareggio per il settimo posto, l'ultimo utile per evitare la retrocessione nella Pool B, fu vinto da un' in rinnovamento che batt\u00e9 13-0 la relegandola all'ultima posizione.\nFormula.\nLa prima divisione (Pool A) si svolse con la formula dell'eliminazione diretta: le otto squadre partecipanti a tale torneo furono accoppiate in incontri di sola andata validi per i quarti di finale; le squadre vincenti disputarono le semifinali per il titolo e quelle perdenti i \"play-off\" per i posti dal quinto all'ottavo; l'ultimo posto avrebbe comportato la retrocessione nella Pool B della stagione successiva.\nPer quanto riguarda invece la Pool B del torneo, essa si svolse a girone unico nelle stesse giornate in cui si tennero le gare della Pool A; la squadra vincitrice avrebbe guadagnato la promozione alla prima divisione per l'edizione successiva.\nLe gare di entrambe le divisioni si svolsero in vari comuni intorno a Tolosa, citt\u00e0 in cui si tenne altres\u00ec la finale per il primo posto della Pool A."}
{"id": "2456470", "revid": "599013", "url": "https://it.wikipedia.org/wiki?curid=2456470", "title": "Jaroslav Tu\u010dek", "text": ""}
{"id": "2456472", "revid": "1573940", "url": "https://it.wikipedia.org/wiki?curid=2456472", "title": "Vlastimil Lada-S\u00e1zavsk\u00fd", "text": ""}
{"id": "2456474", "revid": "1573940", "url": "https://it.wikipedia.org/wiki?curid=2456474", "title": "Otakar Lada", "text": ""}
{"id": "2456475", "revid": "599013", "url": "https://it.wikipedia.org/wiki?curid=2456475", "title": "Bed\u0159ich Schejbal", "text": ""}
{"id": "2456480", "revid": "599013", "url": "https://it.wikipedia.org/wiki?curid=2456480", "title": "Pedro Contreras", "text": "Carriera.\nClub.\nProdotto del vivaio del , Contreras conquista la vittoria della Champions League 1998 pur non avendo giocato nemmeno un minuto in tale competizione. Durante le quattro stagioni in cui gioca per il Real Madrid B, gioca quattro volte nella stagione 1998-99 in cui il Real Madrid arriva secondo. Nella stagione 1996-97 Contreras gioca in prestito al Rayo Vallecano dove gioca 41 delle 42 partite, ma il club retrocede.\nContreras passa al M\u00e1laga nel 1999-2000. \u00c8 il titolare indiscusso e salta soltanto 6 partite nel periodo di permanenza, cio\u00e8 dal 1999 al 2003.\nViene poi ceduto al Real Betis nel 2003, dove colleziona 22 presenze in campionato nella stagione 2003-04 ma nessuna nella stagione successiva a causa di un infortunio e all'esplosione di Toni Doblas. Nel 2005-06 Contreras gioca in Coppa UEFA e in Champions League, in cui riesce a mantenere l'imbattibilit\u00e0 nella vittoria 1-0 contro il .\nViene ceduto in prestito al C\u00e1diz nella stagione 2007-2008.Al termine della stagione si ritira e torna al Malaga, dove ricopre il ruolo di preparatore dei portieri.\nNazionale.\nContreras fu il terzo portiere della Spagna al , venendo convocato al posto dell'infortunato Santiago Ca\u00f1izares. Fece la sua unica presenza in Nazionale nel match terminato 0-0 contro il Paraguay, a Logro\u00f1o il 16 ottobre 2002."}
{"id": "2456482", "revid": "1924342", "url": "https://it.wikipedia.org/wiki?curid=2456482", "title": "Distretto di Alak\u00f6l", "text": "Il distretto di Alak\u00f6l o distretto di Alakol (; ) \u00e8 un distretto (\"audan\") kazako della regione di Almaty con capoluogo U\u0161aral."}
{"id": "2456483", "revid": "339392", "url": "https://it.wikipedia.org/wiki?curid=2456483", "title": "Calcio italiano", "text": ""}
{"id": "2456485", "revid": "767487", "url": "https://it.wikipedia.org/wiki?curid=2456485", "title": "Silvia Passon", "text": "Carriera.\nIn Serie A1 ha vestito le maglie del CUS Chieti e della Mercede Alghero.\nNell'estate 2010 viene tesserata dall'Olympia Reggio Calabria, in Serie B d'Eccellenza.\nDurante l'estate del 2011, dopo 4 anni di assenza, ritorna a giocare in Sardegna vestendo la maglia della Virtus Cagliari in serie A2.\nStatistiche.\n\"Dati aggiornati al 30 giugno 2009.\""}
{"id": "2456494", "revid": "21880", "url": "https://it.wikipedia.org/wiki?curid=2456494", "title": "Mycoplasma gallisepticum", "text": "Mycoplasma gallisepticum \u00e8 un batterio appartenente alla classe Mollicutes, importante in campo veterinario in quanto agente patogeno della micoplasmosi soprattutto nei gallinacei. Come gran parte dei batteri del genere Mycoplasma, anche il \"M. gallisepticum\" agisce in qualit\u00e0 di agente patogeno aderendo alle pareti epiteliali del tratto respiratorio e urogenitale."}
{"id": "2456498", "revid": "327653", "url": "https://it.wikipedia.org/wiki?curid=2456498", "title": "Lettera di Policarpo ai filippesi", "text": ""}
{"id": "2456500", "revid": "327653", "url": "https://it.wikipedia.org/wiki?curid=2456500", "title": "Prima lettera di Policarpo ai Filippesi", "text": ""}
{"id": "2456501", "revid": "126257", "url": "https://it.wikipedia.org/wiki?curid=2456501", "title": "Girone unico", "text": ""}
{"id": "2456502", "revid": "327653", "url": "https://it.wikipedia.org/wiki?curid=2456502", "title": "Seconda lettera di Policarpo ai Filippesi", "text": ""}
{"id": "2456503", "revid": "1543377", "url": "https://it.wikipedia.org/wiki?curid=2456503", "title": "Sergio Angulo", "text": "Caratteristiche tecniche.\nDimostr\u00f2 la sua abilit\u00e0 nel segnare quando divenne capocannoniere del F\u00fatbol Profesional Colombiano nel 1988 con 29 reti.\nCarriera.\nClub.\nNato a Ibagu\u00e9, nel Dipartimento di Tolima, crebbe calcisticamente a Cali, e nel 1979 debutt\u00f2 nel campionato colombiano, mettendosi in evidenza nel 1983 e nel 1984, grazie anche all'arrivo dell'allenatore Vladimir Popovi\u0107. Nel 1985 e nel 1986 si classific\u00f2 al secondo posto con la sua squadra, mentre nel 1990 vinse il titolo con l'Am\u00e9rica de Cali guidata da Gabriel Ochoa Uribe; nel 1998 si \u00e8 ritirato con la maglia dell'Univalle, squadra di Categor\u00eda Primera B. Suo figlio Mario Sergio Angulo \u00e8 anch'egli un calciatore professionista.\nNazionale.\nHa disputato due coppe America, e , con la maglia della di Francisco Maturana.\nAllenatore.\nHa allenato principalmente le giovanili di Millonarios e Deportivo Cali, ricoprendo il ruolo di vice allenatore di Iv\u00e1n Arroyo, Diego Uma\u00f1a, Oscar Quintabani e Pedro Sarmiento."}
{"id": "2456508", "revid": "23390", "url": "https://it.wikipedia.org/wiki?curid=2456508", "title": "Claudio Cippelletti", "text": ""}
{"id": "2456512", "revid": "28592", "url": "https://it.wikipedia.org/wiki?curid=2456512", "title": "Circumnavigazione del globo", "text": ""}
{"id": "2456519", "revid": "23390", "url": "https://it.wikipedia.org/wiki?curid=2456519", "title": "AGEDO", "text": ""}
{"id": "2456523", "revid": "28592", "url": "https://it.wikipedia.org/wiki?curid=2456523", "title": "Conte di Ginevra", "text": ""}
{"id": "2456524", "revid": "1305772", "url": "https://it.wikipedia.org/wiki?curid=2456524", "title": "Luigi di Savoia", "text": ""}
{"id": "2456526", "revid": "830939", "url": "https://it.wikipedia.org/wiki?curid=2456526", "title": "Kira Zvorykina", "text": "Nel 1927 si trasfer\u00ec con la famiglia a Leningrado, dove ebbe l'opportunit\u00e0 di frequentare il circolo scacchistico del Palazzo dei Pionieri, nel quale teneva un corso di scacchi P\u00ebtr Romanovskij.\nNel 1946 si classific\u00f2 seconda nel campionato femminile di Leningrado. Si spos\u00f2 poi col grande maestro Aleksej Su\u0117tin ed ebbero un figlio, Aleksandr, nato nel 1951. Nello stesso anno vinse il suo primo campionato sovietico femminile. Lo vinse ancora nel 1953, 1956, 1957 (alla pari con Valentina Borisenko) e nel 1958 (alla pari con Larisa Volpert).\nNel match URSS-Gran Bretagna del 1954 vinse il match contro Anne Sunnucks (+1 =1 \u20130).\nNel 1959 ottenne il suo pi\u00f9 grande successo vincendo il torneo dei candidati femminile di Plovdiv, acquisendo il diritto di disputare un match con la campionessa in carica Elisaveta Bykova col titolo mondiale in palio. Il match si svolse sfortunatamente mentre sua madre era gravemente malata (mor\u00ec dopo poco tempo) e ci\u00f2 influ\u00ec negativamente sul suo livello di gioco, per cui perse 4 \u00bd - 8 \u00bd.\nNegli anni '60 prese parte solo a pochi tornei e non ottenne grandi risultati. Stava emergendo una nuova generazione di forti giocatrici, tra le quali la azera Tat'jana Zatulovskaja e le georgiane Nona Gaprinda\u0161vili e Nana Aleksandrija.\nPartecip\u00f2 alle Olimpiadi femminili del 1957 a Emmen e del 1963 a Spalato. Nella prima realizz\u00f2 un eccellente 12/14, vincendo la medaglia d'oro individuale e di squadra; nella seconda in 1a riserva realizz\u00f2 5 \u00bd su 6, contribuendo in modo determinante alla medaglia d'oro di squadra (le sovietiche vinsero con solo mezzo punto di vantaggio sulla Jugoslavia).\nIn seguito si trasfer\u00ec a Minsk, dove fond\u00f2 e diresse una scuola di scacchi. Partecip\u00f2 a diversi campionati nazionali della Bielorussia, vincendone tre (nel 1960, 1973 e 1975).\nContinu\u00f2 l'attivit\u00e0 agonistica fino ad et\u00e0 avanzata. Nel 1998, all'et\u00e0 di quasi ottant'anni, il suo Elo era ancora di 2245 punti.\nPrese parte al campionato del mondo seniores del 2000 a Rowy, ottenendo un piazzamento a met\u00e0 classifica.\nNel 1977 ottenne i titoli di Grande Maestro Femminile e di Arbitro Internazionale."}
{"id": "2456529", "revid": "27723", "url": "https://it.wikipedia.org/wiki?curid=2456529", "title": "Alfabeto braille", "text": ""}
{"id": "2456533", "revid": "767487", "url": "https://it.wikipedia.org/wiki?curid=2456533", "title": "Aereo agricolo", "text": "Un aereo agricolo \u00e8 un aeroplano progettato o modificato per l'utilizzo agricolo. I compiti per cui possono essere utilizzati questi velivoli sono la semina e la distribuzione di fertilizzante o fitofarmaci. Pi\u00f9 raro l'utilizzo per l'irrigazione.\nI mezzi aeronautici pi\u00f9 diffusi per l'impiego in agricoltura sono velivoli dedicati ad ala fissa, come gli Air Tractor, Grumman Ag Cat, PAC Fletcher e Rockwell Thrush Commander. Pi\u00f9 raro \u00e8 l'utilizzo di elicotteri.\nPrimi utilizzi in agricoltura.\nL'utilizzo di aeroplani in agricoltura risale agli anni venti negli Stati Uniti quando i primi aerei vennero modificati per l'irrorazione di fitofarmaci. .\nCon la diffusione degli insetticidi e dei fungicidi negli anni quaranta e lo sviluppo delle tecniche di fertilizzazione aerea da parte del governo neozelandese negli stessi anni, inizi\u00f2 lo sviluppo di aerei dedicati. In realt\u00e0 il primo velivolo progettato per scopi agricoli fu il Caspar C 32 tedesco, che vol\u00f2 nel 1928, rimanendo allo stadio di prototipo.\nTipologia dei velivoli impiegati.\nI velivoli impiegati negli Stati Uniti e in Europa sono in genere di piccole dimensioni, caratterizzati da ala bassa e abitacolo rialzato. Molti sistemi di irrorazione sono integrati nelle ali, con pompe alimentate da turbine a vento.\nIn nazioni che presentano maggiori estensioni agricole, come Nuova Zelanda, Australia, o le fattorie statali dell'ex-Patto di Varsavia, sono utilizzati velivoli di maggiori dimensioni, anche con configurazioni bimotore, come il Lockheed Lodestar o turboelica, come il PAC Cresco.\nNell'Europa orientale hanno trovato impiego anche biplani STOL come il versatile Antonov An-2 o il turboventola PZL Mielec M-15.\nIn zone dove l'uso di aerei dedicati \u00e8 ritenuto antieconomico, si continuano ad utilizzare piccoli aerei leggeri convertiti, come il de Havilland Canada DHC-2 Beaver. \nNel caso dell'uso di elicotteri sono utilizzati serbatoi esterni."}
{"id": "2456540", "revid": "28592", "url": "https://it.wikipedia.org/wiki?curid=2456540", "title": "Regina di Cipro", "text": ""}
{"id": "2456558", "revid": "1718925", "url": "https://it.wikipedia.org/wiki?curid=2456558", "title": "Val Verde", "text": " \nVal Verde \u00e8 un paese fittizio apparso in alcuni film hollywoodiani.\nStoria.\nL'utilizzo della nazione di Val Verde \u00e8 avvenuto quando i registi hanno deciso di evitare casi di contenziosi diplomatici e/o controversie legali con lo stabilimento di una loro produzione cinematografica in stati \"caldi\". La sua posizione si colloca tra il Centro America e l'America Meridionale, e gli abitanti parlano lo spagnolo. Il capo di Stato \u00e8 il dittatore Ram\u00f2n Esp\u00e9ranza.\nApparizioni.\nL'autore Steven E. de Souza ha ambientato il fumetto \"Sheena\" e alcuni film in Val Verde, e ha cos\u00ec descritto il paese immaginario:\nLocation.\nNelle varie produzioni cinematografiche che sono state ambientate a Val Verde, sono state usate location diverse per collocarla:"}
{"id": "2456560", "revid": "834", "url": "https://it.wikipedia.org/wiki?curid=2456560", "title": "One for the Kids (Yellowcard)", "text": ""}
{"id": "2456562", "revid": "1305772", "url": "https://it.wikipedia.org/wiki?curid=2456562", "title": "Re di Cipro", "text": ""}
{"id": "2456564", "revid": "1494169", "url": "https://it.wikipedia.org/wiki?curid=2456564", "title": "9012Live", "text": ""}
{"id": "2456565", "revid": "773636", "url": "https://it.wikipedia.org/wiki?curid=2456565", "title": "Neufch\u00e2teau", "text": ""}
{"id": "2456567", "revid": "28592", "url": "https://it.wikipedia.org/wiki?curid=2456567", "title": "Vescovo di Nicosia", "text": ""}
{"id": "2456570", "revid": "339392", "url": "https://it.wikipedia.org/wiki?curid=2456570", "title": "Enti di Promozione Sportiva", "text": ""}
{"id": "2456572", "revid": "599013", "url": "https://it.wikipedia.org/wiki?curid=2456572", "title": "Enrique Romero", "text": "Carriera.\nClub.\nRomero inizia la sua carriera professionistica con la locale squadra del Logro\u00f1\u00e9s. Dopo aver giocato anche per Valencia e Maiorca passa al Deportivo de La Coru\u00f1a nel 1998. Qui si sviluppa come terzino molto offensivo e compie circa 50 presenze in Champions League con i galiziani.\nNel 2006, chiuso dal pi\u00f9 giovane Joan Capdevila (anche se era comunque un difensore affidabile, sempre sopra le 17 presenze stagionali e spesso utilizzato anche come centrale difensivo), Romero firma con il Real Betis Balompi\u00e9. Decide di ritirarsi dopo una sola stagione all'et\u00e0 di 36 anni.\nNazionale.\nRomero ha collezionato 10 presenze con la Spagna, esordendo il 23 febbraio 2000 in una partita amichevole contro la Croazia a Spalato. Compie tre presenze nella Coppa del Mondo 2002."}
{"id": "2456574", "revid": "287204", "url": "https://it.wikipedia.org/wiki?curid=2456574", "title": "Valencia Club de F\u00f9tbol", "text": ""}
{"id": "2456575", "revid": "33689", "url": "https://it.wikipedia.org/wiki?curid=2456575", "title": "Comune della Vallonia", "text": ""}
{"id": "2456580", "revid": "1632387", "url": "https://it.wikipedia.org/wiki?curid=2456580", "title": "Ithyphallic", "text": "Ithyphallic \u00e8 il quinto album in studio del gruppo statunitense dei Nile, pubblicato nel 2007.\nIl disco.\nCome da tradizione, la band statunitense d\u00e0 alle stampe un album completamente ispirato all'antico Egitto e dal Ciclo di Cthulhu, creato dallo scrittore statunitense Lovecraft.\nDal brano di apertura, \"What can be safely written\", l'ascoltatore viene portato nella morsa del grande Cthulhu, dove la brutalit\u00e0 regna sovrana.\nLa proposta sonora del gruppo, un Brutal death metal molto tecnico, ben si adatta a questo panorama di desolante violenza."}
{"id": "2456583", "revid": "1926649", "url": "https://it.wikipedia.org/wiki?curid=2456583", "title": "Sergio Gonz\u00e1lez", "text": "Carriera.\nClub.\nProdotto del vivaio dell', Sergio esordisce in campionato il 10 aprile 1998, nella vittoria 2-0 sul . Fu un indiscusso titolare delle successive stagioni e totalizz\u00f2 104 presenze.\nPassa al nell'estate del 2001 per circa 17 milioni, acquisto che rimane il pi\u00f9 caro nella storia della societ\u00e0 galiziana. Nella stagione 2001-2002 Sergio gioca tutte le 38 partite e segna 4 gol, vincendo la Coppa del Re contro il al Santiago Bernab\u00e9u siglando anche il primo gol dell'incontro.\nIl 2 luglio 2010, ha rescisso il contratto col Deportivo.\nIl 22 giugno 2010 si annuncia ufficialmente il suo acquisto da parte del . Dopo un buon girone d'andata nella quale gioc\u00f2 in maniera costante, dal mese di gennaio per via di un infortunio termin\u00f2 la sua stagione. Il 31 agosto 2011, a poche ore dalla chiusura del mercato, si svincola dal club granata.\nNazionale.\nSergio fu convocato per la prima volta dalla Spagna nel Marzo 2001 per un match di qualificazione alla Coppa del Mondo 2002 contro il Liechtenstein e un'amichevole contro la Francia.\nFece parte della squadra spagnola ai mondiali nippo-coreani, collezionando una presenza nel match vinto 3-2 contro il Sudafrica.\nOccupa il primo posto nella classifica di pi\u00f9 presenze per la selezione catalana, in cui gioc\u00f2 in 15 gare dal 1999 al 2013, segnando due reti.\nAllenatore.\nIl 2 gennaio 2013 dopo l'ultima partita di Johan Cruijff nelle vesti di tecnico della rappresentativa catalana, viene nominato vice allenatore, e anche con l'approdo del nuovo tecnico Gerard ricopr\u00ec lo stesso ruolo.\nIl 22 gennaio 2014 viene scelto come tecnico dell' in sostituzione dell'esonerato Manolo M\u00e1rquez, prendendo la squadra al dodicesimo posto: chiude il campionato all'ottavo posto. Il 27 maggio diventa allenatore dell'. La sua prima stagione si conclude al decimo posto in campionato e nella Coppa del Re viene eliminato in semifinale dall'Athletic Bilbao. Il 13 ottobre 2015 viene promosso a tecnico della rappresentativa catalana affiancando Gerard. Il 14 dicembre 2015, il giorno precedente ai sedicesimi di finale di ritorno della Coppa del Re, viene esonerato dopo un periodo negativo in cui la sua squadra \u00e8 scivolata al dodicesimo posto in campionato. Chiude la sua esperienza dopo aver totalizzato 62 partite nelle quali 22 vittorie, 14 pareggi e 26 sconfitte.\nL'11 aprile 2018 viene nominato tecnico del . squadra che milita nella Segunda Divisi\u00f3n (ovvero la Serie B spagnola), con cui a fine anno, dopo essere arrivato quinto in campionato, ottiene la promozione in Liga dopo i play-off in cui la squadra (dopo aver eliminato lo Sporting Gij\u00f3n in semifinale) prevale nel doppio confronto tra andata e ritorno con il Numancia. Rester\u00e0 in carica fino alla stagione 2020-2021.\nL'11 gennaio 2021 diventa il nuovo allenatore del ."}
{"id": "2456584", "revid": "62004", "url": "https://it.wikipedia.org/wiki?curid=2456584", "title": "Sergio Gonz\u00e1lez Soriano", "text": ""}
{"id": "2456586", "revid": "339392", "url": "https://it.wikipedia.org/wiki?curid=2456586", "title": "Via del serpente", "text": ""}
{"id": "2456587", "revid": "599013", "url": "https://it.wikipedia.org/wiki?curid=2456587", "title": "Rub\u00e9n Dar\u00edo Hern\u00e1ndez", "text": "Carriera.\nClub.\nCalciatore dalla carriera errante, ha giocato per varie squadre in Colombia, con una sola esperienza all'estero: nel 1996 firm\u00f2 per i New York MetroStars, squadra della statunitense Major League Soccer, ma gioc\u00f2 solo 10 partite senza mai segnare, e alla fine il club lo lasci\u00f2 tornare in patria, dove si ritir\u00f2 nel 2000.\nHa segnato 180 reti nel F\u00fatbol Profesional Colombiano.\nNazionale.\nGiocando a livello internazionale con la , ha segnato una rete in 17 presenze, partecipando a . Ha debuttato il 3 febbraio 1989 contro il ."}
{"id": "2456591", "revid": "834", "url": "https://it.wikipedia.org/wiki?curid=2456591", "title": "Something's Coming", "text": ""}
{"id": "2456595", "revid": "1305772", "url": "https://it.wikipedia.org/wiki?curid=2456595", "title": "Dario Desi", "text": "Radio e discoteche.\nLa carriera di Dario Desi inizia nel 1980. Dopo alcune esperienze in realt\u00e0 locali, nel 1983 approda a Radio Zeta e successivamente a Discoradio di cui \u00e8 anche direttore dei programmi. Nel 1989 viene chiamato a far parte dello staff di \"Radio Milano International One O One\" di cui, dal 1994 al 1999 \u00e8 anche responsabile musicale. Rimane a One O One fino al 2005, confluendo poi nel nuovo progetto editoriale di Arnoldo Mondadori Editore R101.\nParallelamente alla radio, soprattutto negli anni 80 e 90, \u00e8 protagonista di numerose serate come DJ in almeno un centinaio di locali tra cui:\nStudio Zeta (Caravaggio - Bg), Shocking Club (Mi), Hollywood (Mi), Paradiso (Rimini),\nPash\u00e0 (Riccione), Il Ciclope (Palinuro - Sa), Maggie's Park (S.Vittore Olona - Mi),\nLa Suerte (Laigueglia - Sv), La Selva (Vergiate - Va), La Bussola (Viareggio),\nLa Capannina (Bo), Le Ben Douche (Bo), Hennesy (To),\nInsonnia (Casalpusterlengo - Lo), Fellini (Legnano - Mi), Byblos (Riccione).\nProgrammi ed eventi pi\u00f9 rappresentativi.\nDal 1988 al 1990 \u00e8 voce ufficiale della \"Discoparade\" su Discoradio.\nNel 1996 produce la \"Ten Dance Compilation\", edita da \"Dig it\", per il decimo anniversario della discoteca Studio Zeta.\nNel 1998 \u00e8 chiamato da Claudio Cecchetto a condurre su Rai Stereo 2 una puntata di \"Hit Parade\".\nNel 2001 \u00e8 voce ufficiale della \"Superclassifica\" su Italia 1.\nDal 2000 al 2003, in coppia con Giacomo Valenti, conduce su Radio 101 \"Happy Hour\".\nNel giugno 2004, in occasione dello \"Yamaha Fest\" a Misano Adriatico, \u00e8 presentatore con Gerry Scotti e Massimo Valli dello \"Yamaha Live Show\" in onore di Valentino Rossi.\nDal 2003 al 2005, in coppia con Massimo Valli, conduce su Radio 101 one-o-one il programma \"All Inclusive\".\nDal 1990 \u00e8, inoltre, presentatore e animatore di importanti manifestazioni:\nMotor Show, \"Carving Cup\", \"Salone del motociclo\", \"Transpotec Logitec\" e molte altre.\nDa gennaio 2011 ad agosto 2017 \u00e8 stata una delle voci di punta di Radio Monte Carlo. Dal 31 marzo 2018 entra a far parte del gruppo RTL 102.5."}
{"id": "2456599", "revid": "103971978", "url": "https://it.wikipedia.org/wiki?curid=2456599", "title": "Metodo Spaak", "text": "Il nome del metodo di negoziazione Spaak deriva da quello del politico belga Paul-Henri Spaak, che lo applic\u00f2 durante la conferenza intergovernativa sul mercato comune e l'Euratom del 1956, tenutasi presso il castello della Val Duchesse, per preparare il Trattato di Roma del 1957.\nLa maggior parte dei negoziati si tenne prima della Conferenza intergovernativa, con il Comitato Spaak incaricato di fare l'agenda per la conferenza della Val Duchesse. \nLa relazione finale del comitato fece da base del trattato approvato successivamente a Roma. In questo modo il ruolo dei lavori del comitato risult\u00f2 preponderante, mentre la conferenza vera e propria serv\u00ec solo a rinegoziare dettagli, in vista dell'approvazione.\nQuesto metodo fu applicato dal comitato Delors per l'Unione economica e monetaria."}
{"id": "2456601", "revid": "36426", "url": "https://it.wikipedia.org/wiki?curid=2456601", "title": "Paul Getty Museum di Los Angeles", "text": ""}
{"id": "2456603", "revid": "1442080", "url": "https://it.wikipedia.org/wiki?curid=2456603", "title": "Pattaya Women's Open 2008 - Singolare", "text": "Il singolare del PTT Pattaya Open 2008 \u00e8 stato un torneo di tennis facente parte del WTA Tour 2008.\nSybille Bammer era la detentrice del titolo, ma quest'anno non ha partecipato.\nAgnieszka Radwa\u0144ska ha vinto in finale 6\u20132, 1\u20136, 7\u20136(4), contro Jill Craybas."}
{"id": "2456604", "revid": "79265669", "url": "https://it.wikipedia.org/wiki?curid=2456604", "title": "Campionato italiano junior di curling", "text": "Il Campionato italiano junior di curling \u00e8 una competizione che si svolge annualmente tra club italiani di curling associati alla Federazione Italiana Sport del Ghiaccio (FISG). La prima competizione maschile fu nel 1981, mentre quella femminile nel 1997. Il campionato si svolge in pi\u00f9 prove durante tutto il periodo invernale, seguite dalle finali. Il campionato \u00e8 vincolante sia per la nazionale italiana junior maschile sia per quella femminile. Possono parteciparvi le squadre i cui atleti siano di categoria ragazzi o categoria junior.\nVoci correlate.\nAltri campionati.\nLa FISG organizza inoltre altri campionati validi per un titolo italiano:"}
{"id": "2456609", "revid": "809415", "url": "https://it.wikipedia.org/wiki?curid=2456609", "title": "Vanness Wu", "text": "Carriera.\nVan Ness Wu comincia la propria carriera come membro della boy band F4/JVKV, con cui pubblica tre album. In seguito Wu pubblica anche quattro album da solista (tre usciti a Taiwan e uno per il mercato giapponese), e collabora con il cantante coreano Kangta nella produzione dell'album \"Scandal\". Collabora anche in alcuni singoli di Beyonc\u00e9 e CoCo Lee, e si esibisce insieme a Kanye West, durante il concerto \"Glow in the Dark Tour\".\nCome attore Wu \u00e8 apparso in numerosi drama trasmessi dalla televisione taiwanese, sia con altri membri dei F4/JVKV, che da solo, ed ha recitato in tre film cinematografici, fra cui \"Kung Fu Chef\", realizzati ad Hong Kong.\nFra le sue altre attivit\u00e0, Van Ness Wu ha lavorato come regista di due video musicali, tratti dall'album \"V.DUBB\", ed alla campagna pubblicitaria cinese della Nike \"This Is Love\". Ha inoltre scritto il libro \"Daydreamer\", propria autobiografia.\nVan Ness Wu parla fluentemente inglese e cinese.\nDiscografia.\nKangta &amp; Van Ness.\nSCANDAL - Kangta &amp; Van Ness - 2006"}
{"id": "2456610", "revid": "4175", "url": "https://it.wikipedia.org/wiki?curid=2456610", "title": "Campionato europeo femminile FIRA 2005", "text": "Il campionato europeo femminile 2005 (in tedesco \"Rugby-Union-Europameisterschaft der Frauen 2005\") fu la 10\u00aa edizione del campionato europeo di rugby a 15 femminile ufficialmente organizzato dalla FIRA - AER.\nLa prima divisione del torneo si tenne in Germania, ad Amburgo, dal 7 al 9 aprile 2005, e si svolse con la formula delle \"final four\": le quattro squadre in gara furono accoppiate in un turno di semifinale in gara unica e le vincenti si disputarono il primo posto.\nLa vittoria finale arrise all' che, dopo avere battuto in semifinale le padrone di casa della , sconfisse in finale i per 22-3.\nA Zenica, in Bosnia-Erzegovina, si tenne altres\u00ec una Pool B, di fatto una seconda divisione, tra la rappresentante di casa, la e la , che vinse il torneo cadetto.\nFormula.\nLe quattro squadre presenti alla prima divisione di campionato furono accoppiate in gare a eliminazione diretta valevoli come semifinali.\nLe due vincitrici si sarebbero affrontate per la conquista del primo posto mentre le altre due si sarebbero contese il terzo.\nTutte le gare si tennero al Millerntor-Stadion, nel quartiere amburghese di St. Pauli.\nLa seconda divisione si tenne invece a Zenica e vide coinvolte la squadra padrona di casa della , la e la .\nIl torneo si svolse a girone all'italiana con gare di andata e ritorno e la squadra vincitrice risult\u00f2 la a punteggio pieno."}
{"id": "2456615", "revid": "599013", "url": "https://it.wikipedia.org/wiki?curid=2456615", "title": "Javier de Pedro", "text": "Carriera.\nClub.\nProdotto del vivaio del Real Sociedad, De Pedro esordisce con il club basco il 7 novembre 1993 subentrando nella sconfitta casalinga per 1-3 contro il Lleida . Successivamente diventer\u00e0 uno dei pezzi fondamentali della squadra, fornendo numerosi assist e segnando un buon numero di gol.\nDe Pedro passa il 1\u00ba luglio 2004 dopo aver rifiutato il trasferimento al Southampton F.C. l'anno precedente e giocando in Spagna l'ultima stagione del suo contratto. Fa il suo debutto per il club il 14 agosto 2004 nel pareggio 1-1 contro il West Bromwich Albion prima di essere sostituito da Tugay Kerimo\u011flu prima del secondo tempo.\nIl 31 gennaio 2005 De Pedro si svincola e firma per il Perugia, dove gioca soltanto poche partite prima di andare all'IFK G\u00f6teborg, che lascia dopo poche partite per ragioni personali nel dicembre 2005.\nSuccessivamente De Pedro giocher\u00e0 soltanto qualche partita con la mediocre squadra greca dell'Ergotelis. Torner\u00e0 poi in Spagna per giocare con il Burgos CF.\nDopo un'esperienza al CD Vera, club delle isole Canarie, De Pedro si ritira dal calcio giocato e intraprende il corso per diventare allenatore.\nNazionale.\nEsordisce con la Spagna in un match amichevole contro la Russia il 23 settembre 1998 a Granada. De Pedro far\u00e0 parte della spedizione spagnola ai Mondiali 2002 dove gioca tutte le partite partendo da titolare. L'ultima sua presenza in nazionale risale al 2003.\nConta anche 7 presenze e tre reti con la Nazionale di calcio dei Paesi Baschi."}
{"id": "2456617", "revid": "223320", "url": "https://it.wikipedia.org/wiki?curid=2456617", "title": "Coco Lee", "text": ""}
{"id": "2456620", "revid": "248632", "url": "https://it.wikipedia.org/wiki?curid=2456620", "title": "Fedora (distribuzione Linux)", "text": ""}
{"id": "2456623", "revid": "339392", "url": "https://it.wikipedia.org/wiki?curid=2456623", "title": "GOS (distribuzione Linux)", "text": ""}
{"id": "2456626", "revid": "767487", "url": "https://it.wikipedia.org/wiki?curid=2456626", "title": "Tricordo", "text": "A seconda del contesto, un tricordo \u00e8 sia un segmento contiguo di tre note in una scala musicale o in una sequenza di dodici toni, ovvero secondo quanto definito da Allen Forte, una \"triade\", ovvero ogni gruppo di tre note. \nUna scala diatonica \u00e8 convenzionalmente detta come l'unione di due tetracordi disgiunti (DO-RE-MI-FA+SOL-LA-SI-DO=DO-RE-MI-FA-SOL-LA-SI-DO), mentre una scala pentatonica pu\u00f2 essere costruita con due tricordi disgiunti (LA-DO-RE+MI-SOL-LA=LA-DO-RE-MI-SOL-LA; SOL-LA-DO+RE-MI-SOL=SOL-LA-DO-RE-MI-SOL). \nLa teoria del serialismo di Milton Babbitt, \u00e8 basata sulla combinazione di segmenti di tre, quattro e sei note, prese in una serie di dodici toni, che egli chiama rispettivamente \"tricordo\", \"tetracordo\" ed \"esacordo\", estendendo il termine convenzionale che un tempo implicava la contiguit\u00e0 in una sequenza. \nAllen Forte nel suo \"The Structure of Atonal Music\" redefin\u00ec il termine \"tricordo\" per significare quello che altri teorici musicali come, Howard Hanson in \"Harmonic Materials of Modern Music: Resources of the Tempered Scale\" e Carlton Gamer in \"Some Combinational Resources of Equal-Tempered Systems\", intendevano con il termine \"triade\", un insieme di tre note non necessariamente contigue in una scala o in un segmento di dodici toni."}
{"id": "2456627", "revid": "767487", "url": "https://it.wikipedia.org/wiki?curid=2456627", "title": "Marc Muniesa", "text": "Caratteristiche tecniche.\nNel 2010 \u00e8 stato inserito nella lista dei migliori calciatori nati dopo il 1989 stilata da Don Bal\u00f3n.\nCarriera.\nHa esordito nella Primera Divisi\u00f3n all'et\u00e0 di 17 anni e 57 giorni, il 23 maggio 2009, subentrando a Sylvinho nel corso dell'incontro con l'Osasuna indossando la maglia numero 46. La sua gara \u00e8 durata solo 7 minuti, dal momento che \u00e8 stato espulso per un fallo su un avversario. Quattro giorni dopo ha preso parte alla finale della Champions League 2008-2009 senza per\u00f2 scendere in campo.\nIl 2 luglio 2013 firma un contratto quadriennale con gli inglesi dello Stoke City. Il 23 settembre 2014 segna i suoi primi due gol con la maglia dei \"Potters\", nella vittoria per 2-1 sul campo del Sunderland in League Cup.\nCon la Nazionale spagnola Under-17 ha partecipato al campionato d'Europa 2009 di categoria disputando 3 partite da titolare, giocando da terzino sinistro.\nStatistiche.\nPresenze e reti nei club.\n\"Statistiche aggiornate al 27 gennaio 2018.\""}
{"id": "2456629", "revid": "22475", "url": "https://it.wikipedia.org/wiki?curid=2456629", "title": "Interleuchina 4", "text": "L'interleuchina 4 (IL-4) ha come funzione principale quella di regolare le reazioni immunomediate da IgE e mastociti/eosinofili. Dopo l'attivazione da parte di IL-4, le cellule Th2 producono successivamente IL-4 aggiuntivo in un circuito di feedback positivo. La cellula che inizialmente produce IL-4, inducendo cos\u00ec la differenziazione verso Th2, non \u00e8 stata identificata, ma studi recenti suggeriscono che i basofili potrebbero essere la cellula effettrice.\nStruttura.\nIL-4 \u00e8 una citochina dotata di 4 segmenti ad alfa elica. La principale sorgente cellulare di IL-4 sono i linfociti T CD4+, in particolare quelli della sottopopolazione Th2.\nFunzioni.\nL'interleuchina 4 ha molti ruoli biologici, tra cui la stimolazione della proliferazione attiva delle cellule B e delle cellule T e la differenziazione delle cellule B in plasmacellule. \u00c8 un regolatore chiave dell'immunit\u00e0 umorale e adattativa. IL-4 induce il passaggio della classe di cellule B in IgE e regola la produzione MHC di classe II. IL-4 riduce la produzione di cellule Th1, macrofagi, IFN-gamma e cellule dendritiche IL-12. \nLa sovrapproduzione di IL-4 \u00e8 associata ad allergie.\nIn sintesi le funzioni della IL-4 sono:\nInfiammazione e riparazione della ferita.\nI macrofagi tissutali svolgono un ruolo importante nell'infiammazione cronica e nella riparazione delle ferite. La presenza di IL-4 nei tessuti extravascolari promuove l'attivazione alternativa dei macrofagi nelle cellule M2 e inibisce l'attivazione classica dei macrofagi nelle cellule M1. Un aumento dei macrofagi di riparazione (M2) \u00e8 associato alla secrezione di IL-10 e TGF-\u03b2 che provoca una diminuzione dell'infiammazione patologica. Il rilascio di arginasi, prolina, poliamminasi e TGF-\u03b2 da parte della cellula M2 attivata \u00e8 legato alla riparazione della ferita e alla fibrosi.\nRecettore IL-4.\nIl recettore per l'interleuchina-4 \u00e8 noto come IL-4R\u03b1. Questo recettore esiste in tre diversi complessi in tutto il corpo. I recettori di tipo 1 sono composti dalla subunit\u00e0 IL-4R\u03b1 con una catena \u03b3 comune e legano specificamente IL-4. I recettori di tipo 2 sono costituiti da una subunit\u00e0 IL-4R\u03b1 legata a una subunit\u00e0 diversa nota come IL-13R\u03b11. Questi recettori di tipo 2 hanno la capacit\u00e0 di legare sia IL-4 che IL-13, due citochine con funzioni biologiche strettamente correlate.\nStruttura.\nIL-4 ha una piega globosa compatta (simile ad altre citochine), stabilizzata da tre legami disolfuro. La met\u00e0 della struttura \u00e8 dominata da un fascio di quattro eliche alfa con una rotazione a sinistra. Le eliche sono anti-parallele, con due connessioni diritte, che cadono in un foglio beta anti-parallelo a due fili.\nScoperta.\nQuesta citochina \u00e8 stata scoperta da Maureen Howard, William E. Paul e da Ellen Vitetta e dal suo gruppo di ricerca nel 1982.\nLa sequenza nucleotidica per IL-4 umana \u00e8 stata isolata quattro anni dopo confermando la sua somiglianza con una proteina di topo chiamata fattore stimolatore-1 delle cellule B (BCSF-1).\nSperimentazione animale.\nL'IL-4 ha un ruolo chiave nel mediare un crosstalk tra le cellule staminali neuronali e i neuroni che subiscono la neurodegenerazione e avviare una cascata di rigenerazione attraverso la fosforilazione del suo effettore intracellulare STAT6 in un modello sperimentale di malattia di Alzheimer nel cervello di pesce rosso adulto.\nSignificato clinico.\nL'IL-4 svolge un ruolo importante nello sviluppo di alcuni disturbi immunitari, in particolare allergie e alcune malattie autoimmuni.\nAllergie.\nL'IL-4, insieme ad altre citochine prodotte da linfociti Th2, \u00e8 coinvolto nell'infiammazione delle vie aeree osservata nei polmoni dei pazienti con asma allergico. Le allergie sono un insieme di disturbi caratterizzati da una risposta sproporzionata del sistema immunitario all' allergene e alle risposte Th2. Queste patologie includono, ad esempio, dermatite atopica, asma o anafilassi sistemica. L'interleuchina 4 media importanti funzioni proinfiammatorie nell'asma, tra cui l'induzione del riarrangiamento isotipico delle IgE, l'espressione delle molecole VCAM-1 (molecola di adesione delle cellule vascolari 1), promuovendo la trasmigrazione eosinofila attraverso l'endotelio, la secrezione di muco e le cellule T helper di tipo 2 (Th2) con il relativo rilascio di citochine. L'asma \u00e8 una complessa malattia genetica che \u00e8 stata associata al polimorfismo del promotore del gene IL-4 e alle proteine coinvolte nella segnalazione di IL-4.\nTumore.\nL'IL-4 ha un effetto significativo sulla progressione del tumore. \u00c8 stata trovata una maggiore produzione di IL-4 nel seno, nella prostata, nei polmoni, nelle cellule renali e in altri tipi di cancro. Molte sovraespressione di IL-4R sono state riscontrate in molti tipi di cancro. Le cellule renali e il glioblastoma modificano 10.000-13.000 recettori per cellula a seconda del tipo di tumore. IL-4 pu\u00f2 causare l'aumentare della resistenza all'apoptosi aumentando la crescita tumorale.\nSNC.\nI tumori del tessuto cerebrale come astrocitoma, glioblastoma, meningioma e medulloblastoma recettori sovraespressi per vari fattori di crescita tra cui recettore del fattore di crescita epidermico, FGFR-1 (recettore del fattore di crescita dei fibroblasti 1), recettore dell'angiotensina e della transferrina TfR, IL-13R. La maggior parte dei meningiomi umani esprime in modo massiccio i recettori dell'IL-4, indicando il suo ruolo nella progressione del cancro. I meningiomi esprimono IL-4R\u03b1 e IL13R\u03b1-1-1, ma non la catena \u03b3c superficiale, suggerendo che la maggior parte dei meningiomi umani esprimono IL-4 di tipo II.\nHIV.\nL'IL-4 pu\u00f2 anche svolgere un ruolo nell'infezione e nello sviluppo della malattia da HIV. I linfociti T ausiliari sono un elemento chiave dell'infezione da HIV-1. Nella maggior parte dei pazienti con infezione da HIV-1 sono presenti segni di disregolazione immunitaria come l'inizializzazione delle cellule B policlonali, l'ipergammaglobulinemia si verificano e sono associati a citochine sintetizzate dalle cellule Th2. L'aumento della produzione di IL-4 da parte delle cellule Th2 \u00e8 stato dimostrato nelle persone con infezione da HIV."}
{"id": "2456631", "revid": "889336", "url": "https://it.wikipedia.org/wiki?curid=2456631", "title": "Faro Rocchetta", "text": "Il faro Rocchetta o anche faro degli Alberoni si trova in localit\u00e0 Alberoni-Malamocco al lido di Venezia.\nOriginariamente costruito per indicare il porto alle navi provenienti dalla laguna che intendevano uscire, \u00e8 stato poi potenziato in modo da servire anche alle navi in entrata, quando la navigazione attraverso il porto di Malamocco fu resa bidirezionale.\nIl faro si affaccia in laguna ma \u00e8 visibile anche dal mare Adriatico.\nEdificato fin dai tempi della Repubblica Serenissima fu costruito in muratura nella forma attuale nel 1879.\nIl faro \u00e8 di forma cilindrica completamente bianco. Una caratteristica saliente \u00e8 che alla base del Faro sorge la casetta del fanalista che gira completamente attorno alla torre, all'interno della quale si sviluppa una scala a chiocciola per raggiungere la lanterna. Il segnale luminoso \u00e8 visibile sino a 16 miglia di distanza.\nIl faro Rocchetta \u00e8 uno dei pochi fari ancora custoditi in Italia."}
{"id": "2456636", "revid": "729019", "url": "https://it.wikipedia.org/wiki?curid=2456636", "title": "Ruta nacional PE-22", "text": "La ruta nacional PE-22 (PE-22), denominata Carretera Central, \u00e8 una via interna del Per\u00f9 che parte dalla citt\u00e0 di Lima e mette in comunicazione la capitale con le regioni centrali del Per\u00f9 (Jun\u00edn, Pasco, Hu\u00e1nuco, Huancavelica, Ayacucho, San Mart\u00edn e Ucayali).\nStruttura.\nLa Carretera Central nasce dal tracciato urbano della citt\u00e0 di Lima, trasformandosi in un'importante arteria della capitale ed intersecando la ruta nacional PE-1 (o Panamericana), che percorre tutta la costa peruviana.\nNella citt\u00e0 di La Oroya ubicata nella provincia di Yauli, regione di Jun\u00edn, interseca la Carretera Longitudinal de la Sierra che permette l'accesso alle regioni di Huancavelica ed Ayacucho (verso sud) e alle regioni di Pasco, Huanuco, Ucayali e San Martin (verso nord).\nDalla citt\u00e0 di La Oroya, la ruta nacional PE-22 procede verso est alla volta di Tarma; al suo termine, presso la citt\u00e0 di La Merced interseca la Carretera Longitudinal de la Selva che permette l'accesso alle province amazzoniche (regione di Jun\u00edn e regione di Pasco: provincia di Chanchamayo, provincia di Satipo e provincia di Oxapampa).\nCondizioni.\nIn generale \u00e8 una strada asfaltata in buono stato. Tra i mesi di dicembre e marzo sono frequenti slittamenti di terra dovuti alle piogge intense. Il mantenimento della strada \u00e8 a carico di Prov\u00edas Nacional, organismo dipendente dal Ministero dei Trasporti e Comunicazioni del Per\u00f9."}
{"id": "2456637", "revid": "188323", "url": "https://it.wikipedia.org/wiki?curid=2456637", "title": "Spina (meccanica)", "text": ""}
{"id": "2456638", "revid": "125079559", "url": "https://it.wikipedia.org/wiki?curid=2456638", "title": "Bloody Psycho", "text": "Bloody Psycho, noto anche come Bloody Psycho - Lo specchio o Nel nido del serpente, \u00e8 un film per la televisione del 1989 diretto da Leandro Lucchetti.\nTrama.\nWerner Vogler \u00e8 un pranoterapeuta con capacit\u00e0 extrasensoriali. Mentre si reca nel castello della signora Rezzori per una serie di sedute, ha una strana visione guardando l'ala disabitata dell'edificio: una mano che brandisce un coltello insanguinato. Comincer\u00e0 a indagare tra l'omert\u00e0 del paese e un mostruoso \"killer\" fantasma che si muove su una sedia a rotelle.\nProduzione.\nQuesto film televisivo fu prodotto in origine per la serie \"I maestri del brivido\" di Reteitalia. Come gli altri film del ciclo, non fu mai mandato in onda a causa della violenza considerata eccessiva. Fu trasmesso da reti locali nel 1991 e distribuito in videocassetta l'anno seguente, all'interno del ciclo \"Lucio Fulci presenta\"."}
{"id": "2456639", "revid": "767487", "url": "https://it.wikipedia.org/wiki?curid=2456639", "title": "Johns Creek", "text": "Johns Creek \u00e8 una citt\u00e0 degli Stati Uniti d'America nella contea di Fulton, nello Stato della Georgia. \u00c8 localizzata a nord-est della citt\u00e0 di Atlanta. Venne incorporata come municipalit\u00e0 il 1\u00ba dicembre 2006 e nel 2007 la sua popolazione era stimata in 59.580 abitanti."}
{"id": "2456649", "revid": "17841", "url": "https://it.wikipedia.org/wiki?curid=2456649", "title": "Protennoia trimorfica", "text": "La Protennoia trimorfica (\"Le tre forme del primo pensiero\") \u00e8 un'opera gnostica in lingua copta ritrovata tra i codici di Nag Hamm\u00e2di (codice XIII, trattato I).\nSi tratta di un'opera del gruppo dei Barbelognostici, che fu per\u00f2 successivamente elaborata sia dai Sethiani che da autori cristiani. Fu composto nello stesso periodo dell\"'Apocrifo di Giovanni\". Presenta delle somiglianze con il \"Vangelo secondo Giovanni\".\nContenuto.\nIl testo \u00e8 suddiviso in tre sotto-trattati, per lo pi\u00f9 scritti in prima persona, che descrivono le tre apparizioni della Protennoia, il redentore gnostico, identificabile con Barbelo; i titoli dei tre trattati sono aggiunte successive. Il primo (\"Il discorso di Protennoia\", 35*,1-42*,3) \u00e8 un trattato cosmologico sulla prima apparizione della Protennoia come pensiero del \"Padre\"; il secondo trattato (\"Il Fato\", 42*,4-46*,4), di tipo escatologico, riguarda la seconda apparizione, come voce della \"Madre\"; il terzo trattato (\"Il discorso dell'Apparizione\", 46*,5-50*,21) \u00e8 di tipo soteriologico e riguarda l'apparizione del \"Logos\" del \"Figlio\". Questo terzo trattato \u00e8 stato associato al prologo del \"Vangelo secondo Giovanni\"; l'inno al \"Logos\" gnostico che sottende al prologo di \"Giovanni\" \u00e8 paragonabile a questo terzo trattato, che all'interno della \"Protennoia\" si trova in un contesto pi\u00f9 adatto che in \"Giovanni\".\nLa \"Protennoia\" fu soggetta ad almeno due rielaborazioni, quella sethiana e quella cristiana. Quest'ultima avvenne per seconda e consistette nell'aggiungere un riferimento a Cristo ogni volta che si citava la divinit\u00e0 o i suoi attributi. Questa manipolazione superficiale fece dell'opera un testo cristiano.\nLa forma del testo originaria era probabilmente composta da quattro aretalogie, le ultime due corrispondenti al secondo e al terzo sub-trattato, in cui la divinit\u00e0 si rivelava parlando di s\u00e9 in prima persona.\n\u00c8 stato anche proposto che la \"Protennoia trimorfica\" fosse il secondo di una serie di tre opere: l\"'Apocrifo di Giovanni\", la \"Protennoia\" e il \"Sull'origine del mondo\"."}
{"id": "2456650", "revid": "599013", "url": "https://it.wikipedia.org/wiki?curid=2456650", "title": "Beat Sutter", "text": "Carriera.\nSutter inizia la sua carriera al nel 1981 e gioca 114 partite prima di lasciare il club per il Neuch\u00e2tel Xamax nel 1986. Spende la maggior parte della sua carriera allo Xamax, giocando oltre 200 partite. Nel 1994 passa all'Yverdon-Sport, ma rimane l\u00ec soltanto una stagione prima di passare nel 1995 al San Gallo, dove gioca una sola stagione prima di ritirarsi all'et\u00e0 di 33 anni."}
{"id": "2456653", "revid": "36426", "url": "https://it.wikipedia.org/wiki?curid=2456653", "title": "Scuola fiamminga", "text": ""}
{"id": "2456660", "revid": "47767", "url": "https://it.wikipedia.org/wiki?curid=2456660", "title": "Scherma ai Giochi olimpici intermedi", "text": "La scherma alle Olimpiadi estive del 1906 fu rappresentata da otto eventi. Questi giochi non sono ufficialmente riconosciuti dal CIO.\nPodi.\nDonne.\nNon disputate."}
{"id": "2456662", "revid": "1718925", "url": "https://it.wikipedia.org/wiki?curid=2456662", "title": "Yuri (nome)", "text": "Origine e diffusione.\n\u00c8 un adattamento di \u042e\u0440\u0438\u0439 (\"Jurij\"), la forma russa del nome Giorgio, e fa parte quindi di quella gamma di nomi slavi giunti in Italia nel corso del XX secolo, come Danilo, Ivan, Katia, Lara, Marika, Milena, Mirko, Nadia, Natascia e Sonia. La sua adozione in Italia, pi\u00f9 che al suono o al fascino esotico, \u00e8 dovuta probabilmente alla fama del cosmonauta sovietico Jurij Gagarin, che nel 1961 fu il primo uomo a viaggiare nello spazio.\nLa forma Yari, molto rara, \u00e8 un adattamento fonetico basato sulla pronuncia inglese del nome.\nVa notato che \u767e\u5408 (\"Yuri\") \u00e8 anche un nome giapponese femminile e maschile, che vuol dire \"giglio\".\nOnomastico.\nL'onomastico si festeggia lo stesso giorno di Giorgio, cio\u00e8 generalmente il 23 aprile in memoria di san Giorgio, martire a Lidda sotto Diocleziano."}
{"id": "2456665", "revid": "2210568", "url": "https://it.wikipedia.org/wiki?curid=2456665", "title": "Walter Montagu Douglas Scott, VIII duca di Buccleuch", "text": "Biografia.\nFiglio di John Montagu Douglas Scott, VII duca di Buccleuch era fratello di Alice, che sponsando il principe Henry Windsor, duca di Gloucester nel 1935, entr\u00f2 a far parte della famiglia reale britannica.\nMontagu Douglas Scott studi\u00f2 ad Eton e alla Christ Church di Oxford per poi diventare un militare di carriera al comando del quarto King's Own Scottish Borderers e divenire infine Capitano Generale della Royal Company of Archers.\nCome conte di Dalkeith, Scott era deputato per il Partito Unionista per la circoscrizione di Roxburghshire e Selkirkshire dal 1923 al 1935, quando divenne il nuovo duca di Buccleuch e duca di Queensberry; prese il suo posto nel seggio il fratello Lord William Montagu Douglas Scott.\nIl X duca di Buccleuch fu insignito dell'Ordine del Cardo, dell'Ordine reale vittoriano, della Territorial Decoration e fece parte del Consiglio privato di sua maest\u00e0.\nMatrimonio e figli.\nIl duca spos\u00f2 Vreda Esther Mary Lascelles, nipote di William Beauclerk, X duca di St Albans il 21 aprile 1921 ed ebbero tre figli:"}
{"id": "2456666", "revid": "767487", "url": "https://it.wikipedia.org/wiki?curid=2456666", "title": "Charles Antenen", "text": "Biografia.\nAntenen muore a Les Bayards nel 2000, all'et\u00e0 di 71 anni.\nCarriera.\nClub.\nAntenen comincia a giocare a calcio nel 1941 nelle giovanili del La Chaux-de-Fonds, la squadra della sua citt\u00e0 natale. Entra in prima squadra nel 1945. Nel 1948 vince il suo primo trofeo, la coppa Svizzera, sconfiggendo il Grenchen 4-0 con una sua doppietta alla terza ripetizione della finale, dopo che le prime due partite erano terminate 2-2 dopo i tempi supplementari. Rivince la Coppa di Svizzera nel 1951. Nella stagione 1952-1953 si trasferisce al Losanna, dove rimane per una sola stagione nella quale termina il campionato in settima posizione, dietro allo Chaux-de-Fonds.\nNel 1953-1954 ritorna allo Chaux-de-Fonds e vince il suo primo campionato con lo Chaux-de-Fonds che supera il Grasshoppers per un solo punto, vince poi anche la Coppa di Svizzera, riuscendo a centrare il Double. La stagione successiva vince ancora il campionato e la coppa di Svizzera. Nel 1957 vince la sua quinta coppa di Svizzera, torneo che poi rivince anche nel 1961. Nel 1963-1964 vince per la terza volta il campionato svizzero.\nNazionale.\nAntenen fa il suo debutto con la Svizzera il 20 giugno 1948 in una partita contro la Spagna terminata 3-3. Nel 1950 viene convocato per i mondiali in Brasile, nei quali segna due reti, contro la Jugoslavia e contro il Messico. L'11 novembre 1953 segna una tripletta nella partita contro la Francia terminata 4-2. Viene convocato anche per i mondiali del 1954, disputati in Svizzera. Nel 1961 segna il gol decisivo per permettere alla Svizzera di qualificarsi per i mondiali del 1962, per i quali viene poi convocato. In totale vanta 56 presenze e 22 reti con la nazionale svizzera.."}
{"id": "2456667", "revid": "4175", "url": "https://it.wikipedia.org/wiki?curid=2456667", "title": "Coppa delle Nazioni europee femminile FIRA 2006", "text": "La Coppa delle nazioni europee 2006 fu l'11\u00aa edizione del campionato europeo di rugby a 15 femminile ufficialmente organizzato dalla FIRA - AER.\nSi tenne a San Don\u00e0 di Piave, in Italia, dal 23 al 30 aprile 2006 tra sei squadre con una formula innovativa a gironi con partite di 40 minuti e \"barrage\" di accesso alla finale per il terzo posto riservato alle ultime classificate di ogni girone.\nLa vittoria finale arrise all' che biss\u00f2 il risultato dell'anno precedente in Germania: vinto il girone contro e , sconfisse in semifinale la e in finale i .\nPer le posizioni di rincalzo il , vittorioso 41-0 sulla nel \"barrage\", fu sconfitto dalla nella finale del terzo posto, mentre invece la batt\u00e9 le norvegesi relegandole all'ultima posizione.\nFormula.\nLe sei squadre partecipanti furono divise in due gironi da tre.\nGli incontri della fase a gironi si tennero nello stesso giorno con la formula del torneo triangolare: ogni partita dur\u00f2 40 minuti e ogni squadra disput\u00f2 complessivamente 80 minuti di gioco ripartiti tra le altre due avversarie del girone.\nNella seconda fase, la prima di ogni girone incontr\u00f2 la seconda dell'altro, mentre le due terze si incontrarono tra di esse.\nLa vincitrice di quest'ultimo incontro accedette alla finale per il terzo posto contro la miglior perdente delle semifinali per il titolo, mentre la perdente disput\u00f2 la finale per il quinto posto contro la peggior semifinalista.\nTutti gli incontri si tennero allo stadio Romolo Pacifici di San Don\u00e0 di Piave."}
{"id": "2456668", "revid": "6923", "url": "https://it.wikipedia.org/wiki?curid=2456668", "title": "Rowy", "text": ""}
{"id": "2456670", "revid": "84184", "url": "https://it.wikipedia.org/wiki?curid=2456670", "title": "Fondaco dei Turchi", "text": "Il Fontego dei Turchi (o, in italiano, \"Fondaco dei Turchi\") \u00e8 un palazzo di Venezia, situato nel sestiere di Santa Croce e affacciato sul Canal Grande, accanto al Fontego del Megio e di fronte alla chiesa di San Marcuola di Cannaregio.\nStoria.\nIl palazzo risale al XIII secolo: fu costruito attorno al 1225 su commissione di Giacomo Palmieri, console del comune di Pesaro ed identificato come il fondatore della famiglia Pesaro. Nel 1381 la Serenissima Repubblica di Venezia ne divenne proprietaria col fine di farne dono a Niccol\u00f2 II d'Este per il suo appoggio durante la guerra di Chioggia, combattuta contro la Repubblica di Genova. La propriet\u00e0 della famiglia Este sull'edificio fu per\u00f2 discontinua, dato che il palazzo venne concesso e sequestrato pi\u00f9 volte a seconda dei rapporti politici vigenti tra le due repubbliche marinare.\nLa propriet\u00e0 di tale famiglia sull'edificio cess\u00f2 nel 1509, anno in cui la Repubblica lo sequestr\u00f2 a Alfonso I d'Este per farne dono a papa Giulio II, che ne aveva fatto espressamente richiesta. Successivamente pass\u00f2 a papa Leone X, che lo don\u00f2 al prelato Altobello Averoldi. Nel 1527 la Repubblica lo rese nuovamente agli Este, essendo questi ritornati ad essere alleati alla Serenissima. Nel 1602 tale famiglia lo vender\u00e0 per\u00f2 al cardinale Aldobrandini, che lo vender\u00e0 nel 1618 ad Antonio Priuli, eletto doge quello stesso anno.\nA partire dal 1608 venne avanzata la teoria di destinare un edificio cittadino a sede dei mercanti turchi. La proposta si concretizz\u00f2 solo nel 1621: in tale occasione l'edificio venne convertito a sede commerciale e vi furono realizzati magazzini, lavatoi, servizi, camere da letto. Il palazzo mantenne questa funzione dal XVII al XIX secolo. Nel 1732 l'edificio, che gi\u00e0 versava in condizioni di degrado a causa dell'arresto del commercio con l'Oriente legato alla Guerra di Candia, sub\u00ec un crollo interno. In seguito pass\u00f2 prima ai Pesaro e poi ai Manin.\nNel 1860 il Comune di Venezia lo acquist\u00f2 per 80000 fiorini e lo adib\u00ec, dopo un profondo e discutibile restauro, a sede museale. Nel 1865 vi fu posto il Museo Correr, oggi in piazza San Marco. Dal 1923 ospita il Museo civico di storia naturale di Venezia.\nDescrizione.\nIl Fontego dei Turchi \u00e8 un palazzo di due piani, oggetto di un restauro volto a ricostruirlo in una forma il pi\u00f9 possibile similare all'originale, realizzato a partire dal 1869 secondo un progetto di Federico Berchet e protrattosi per circa un cinquantennio. Tuttavia sono leggibili ancora alcuni elementi della struttura tipica del fondaco e del disegno stilistico veneto-bizantino che caratterizzava l'architettura veneziana del XIII secolo: l'altezza contenuta dell'edificio \u00e8 carattere comune ai fondachi, avendo essi soprattutto funzione di magazzino.\nLa facciata presenta un piano terra segnato da dieci archi a tutto sesto e una loggia con diciotto arcate di dimensioni minori, realizzato ispirandosi alla vecchia facciata. Ai lati Berchet aggiunse due torrette, articolate su tre livelli. Tutta la facciata \u00e8 sovrastata da merli, assenti prima della ricostruzione. Molte delle decorazioni (patere, sculture, cornici) impiegate nel restauro sono materiali di recupero o falsi scultorei realizzati ispirandosi all'architettura bizantina.\nLe stanze dell'edificio si affacciano su una corte centrale recante al piano terra un porticato.\nMuseo di Storia Naturale di Venezia Giancarlo Ligabue.\nIl museo nacque dalla volont\u00e0 di raccogliere varie collezioni naturalistiche site nella citt\u00e0 lagunare, in precedenza di differenti propriet\u00e0 tra le quali si citano il Museo Correr, l'Istituito veneto di scienze, lettere ed arti e il conte Alessandro Pericle Ninni. Cogliendo l'occasione dello spostamento del Correr nell'attuale sede delle Procuratie Nuove nel 1922, il museo nacque per iniziativa di Silvio Coen. Le collezioni pi\u00f9 notevoli sono la collezione entomologica Giordani Soika (presente dal 1983), la raccolta naturalistica Bisacco Palazzi (presente dal 1986), la collezione malacologica Cesari (presente dal 1993), la collezione ornitologica Perale e la collezione Ligabue, recante tra gli altri reperti fossili."}
{"id": "2456674", "revid": "599013", "url": "https://it.wikipedia.org/wiki?curid=2456674", "title": "Tutto", "text": "Tutto significa \"qualunque cosa\" e si pu\u00f2 riferire a:"}
{"id": "2456676", "revid": "729019", "url": "https://it.wikipedia.org/wiki?curid=2456676", "title": "Fletcher Christian", "text": "La giovent\u00f9.\nFletcher Christian nacque nella casa di famiglia di Moorland Close, presso Cockermouth nel Cumberland. Era il penultimo dei dieci figli avuti da Charles Christian e Ann Dixon e uno dei sei che riusc\u00ec ad arrivare all'et\u00e0 adulta.\nIl padre, Charles Christian, proveniva da una famiglia originaria dell'isola di Man (\"Christian\" infatti \u00e8 la versione anglicizzata del cognome manx originario \"McCrystyn\") e i cui avi asserivano di discendere dai re Guglielmo il Conquistatore per linea paterna e Edoardo I d'Inghilterra per linea materna. La madre Ann Dixon apparteneva a un'antica e rinomata famiglia del Cumberland ed era figlia di un'esponente del potente clan dei Fletcher e fu proprio in onore della nonna materna che al piccolo venne dato il nome Fletcher.\nLa casa avita dei Christian era \u00abun quadrilatero di edifici [...] per met\u00e0 castello e per met\u00e0 fattoria\u00bb. Charles Christian mor\u00ec nel 1768, quando Fletcher aveva solo quattro anni, e la gestione dell'economia domestica pass\u00f2 nelle mani della madre Ann che si dimostr\u00f2 una pessima amministratrice tanto che nel 1779 aveva accumulato un debito pari a 6.500 sterline dell'epoca e rischi\u00f2 di essere imprigionata per insolvenza. Costretta a cedere la propriet\u00e0 di Moorland Close, si rifugi\u00f2 coi tre figli pi\u00f9 piccoli nell'isola di Man, dove i suoi creditori non potevano esigere la riscossione dei debiti. I tre figli maggiori riuscirono ad assicurare alla madre un appannaggio annuo di 40 sterline che consentivano alla famiglia di vivere in una dignitosa povert\u00e0. Nel frattempo Fletcher aveva avuto modo di frequentare la scuola gratuita di Cockermouth, avendo tra i compagni pi\u00f9 giovani il poeta William Wordsworth, anch'egli nativo di Cockermouth.\nIl nome di Fletcher Christian appare successivamente nel 1783 nei ruoli dell'equipaggio della nave militare \"HMS Eurydice\" diretta in India per un viaggio della durata di ventuno mesi. La scheda di servizio ne descrive il comportamento in modo pi\u00f9 che soddisfacente dato che \u00ab[...] appena sette mesi dopo aver lasciato l'Inghilterra, fu promosso da guardiamarina a ufficiale in seconda\u00bb. In seguito, navig\u00f2 per due volte fino in Giamaica sotto il comando di William Bligh.\nL'ammutinamento del Bounty.\nNel 1787 Fletcher Christian, col vecchio grado della Royal Navy di \"master's mate\" (corrispondente all'attuale grado britannico \"acting\" \"sub-lieutenant\", esistente solo nella Royal Navy, corrispondente al guardiamarina), imbarcato sul brigantino \"Bounty\" diretto a Tahiti per un carico di albero del pane, fu nominato secondo ufficiale su raccomandazione dell'ufficiale comandante, il tenente di vascello William Bligh, diventandone poi il primo ufficiale durante la navigazione. Il \"Bounty\" raggiunse Tahiti il 26 ottobre 1788 dove sost\u00f2 per cinque mesi prima di intraprendere il rientro con il carico il 4 aprile 1789. Poche settimane dopo, il 28 aprile 1789, a circa 1300 miglia a ovest di Tahiti, nei pressi di Tonga, Fletcher Christian guid\u00f2 il celebre ammutinamento.\nPreso il controllo della nave, Fletcher Christian e gli altri ribelli tentarono di stabilire una colonia a Tubuai ma dovettero rinunciare, spaventati dal cannibalismo degli isolani. Lasciata l'isola, ritornarono brevemente a Tahiti dove il 16 giugno 1789 Christian spos\u00f2 Maimiti, figlia di uno dei capi locali. Durante questa sosta fecero sbarcare definitivamente sedici uomini dell'equipaggio, tra cui quattro uomini che pur rimanendo a bordo erano rimasti fedeli a Bligh, e altri due che non avevano n\u00e9 sostenuto n\u00e9 contrastato l'ammutinamento. I nove ammutinati, insieme a sei uomini e undici donne indigeni, si rifugiarono nelle isole Pitcairn, dove spogliarono il \"Bounty\" di tutto ci\u00f2 che poteva essere utile prima di incendiarlo. Tuttavia, la sproporzione tra il numero di uomini e di donne e la riduzione in schiavit\u00f9 dei sei tahitiani port\u00f2 questi ultimi a ribellarsi e a uccidere la maggior parte degli ammutinati.\nLa morte.\nLa nave americana per la caccia alle foche \"Topaz\" attracc\u00f2 a Pitcairn nel 1808 e trov\u00f2 ancora vivo, insieme a nove donne tahitiane, solo uno degli ammutinati del \"Bounty\", John Adams, che a bordo aveva usato il nome falso di Alexander Smith. Gli altri ammutinati, tutti morti, avevano avuto comunque dei figli dalle loro mogli tahitiane, la maggior parte ancora in vita.\nAdams e Maimiti riferirono che Fletcher Christian era stato ucciso durante gli scontri tra i tahitiani e gli ammutinati. Secondo il racconto di una donna di Pitcairn chiamata Jenny che lasci\u00f2 l'isola nel 1817, Fletcher Christian sarebbe stato colpito mentre stava lavorando a un laghetto artificiale vicino alla casa della moglie incinta. Oltre a Christian, negli scontri morirono altri quattro ammutinati e tutti e sei i tahitiani ribelli. In seguito, uno degli ammutinati sopravvissuti mor\u00ec cadendo in un burrone mentre era ubriaco e un altro venne ucciso dagli altri due dopo averli assaliti.\nJohn Adams diede resoconti contrastanti sulla morte di Fletcher Christian agli altri visitatori che arrivarono in seguito a Pitcairn, affermando di volta in volta che fosse morto per cause naturali, oppure suicida o ancora dopo essere impazzito.\nA Christian sopravvissero la moglie Maimiti e i figli Thursday October Christian (Gioved\u00ec Ottobre Christian), avuto nel 1790, Charles Christian (1792) e Mary Ann Christian (1793). Thursday e Charles sono gli antenati di quasi tutti gli attuali Christian residenti nelle isole Pitcairn e Norfolk e di molti discendenti oggi residenti in Australia e Nuova Zelanda.\nPer oltre due secoli si diffuse anche la diceria che l'assassinio di Christian fosse stato una messa in scena e che, lasciata l'isola, egli avesse fatto ritorno in Inghilterra. Alcuni studiosi ritengono che le voci sul ritorno di Christian in Inghilterra diedero a Samuel Taylor Coleridge l'ispirazione per la poesia \"The Rime of the Ancient Mariner\".\nNon esistono ritratti o disegni dal vivo di Fletcher Christian. Il capitano Bligh lo descrive, dopo l'ammutinamento, probabilmente in modo non del tutto attendibile, come un uomo alto \"cinque piedi e nove pollici (175 cm circa), carnagione olivastra, capelli neri o castano scuri, corporatura forte. Una stella tatuata sul petto sinistro e sulla schiena. Ha le ginocchia leggermente sporgenti e potrebbe essere definito varo. \u00c8 soggetto a sudorazione violenta, specialmente alle mani, e sporca tutto ci\u00f2 che tocca\".\nRappresentazioni cinematografiche.\nIl personaggio di Fletcher Christian \u00e8 stato portato pi\u00f9 volte sullo schermo e interpretato da:\nI film del 1935 e del 1962 si basano sul romanzo \"L'ammutinamento del Bounty\" (1932) in cui Christian \u00e8 uno dei protagonisti e viene presentato come una figura sostanzialmente positiva. Gli autori del romanzo ne scrissero anche due seguiti, uno dei quali, \"L'isola di Pitcairn\", \u00e8 il racconto dei fatti tragici successivi all'ammutinamento che portarono alle morti violente di Christian e di altri ammutinati. Questa serie di romanzi sono narrati nella finzione da altri componenti di ruolo minore dell'equipaggio del \"Bounty\"."}
{"id": "2456685", "revid": "326822", "url": "https://it.wikipedia.org/wiki?curid=2456685", "title": "Cencio La parolaccia", "text": ""}
{"id": "2456689", "revid": "116582779", "url": "https://it.wikipedia.org/wiki?curid=2456689", "title": "Charlie Hall", "text": "Biografia.\nNato a Birmingham, Inghilterra, cominci\u00f2 a lavorare come falegname, ma fin da adolescente conobbe la compagnia di Fred Karno. Prima di compiere 18 anni, visit\u00f2 New York, dove si era trasferita tempo prima la sorella e l\u00ec rimase in occasione di un lavoro in teatro. Conobbe Bobby Dunn e divennero amici; Hall venne convinto da Dunn di recitare in una sua opera. Dalla met\u00e0 degli anni venti, Hall lavor\u00f2 per Hal Roach.\nCome attore, Charlie Hall lavor\u00f2 anche insieme con gli attori comici Buster Keaton e Charley Chase, ma \u00e8 senz'altro meglio ricordato per aver lavorato soprattutto con la coppia Laurel e Hardy, con i quali fece quasi 50 film, spesso nella parte dell'antagonista. Hall \u00e8 attualmente considerato come un'icona nei corto e lungometraggi di Laurel e Hardy, dopo James Finlayson, in particolare: per la sua statura medio-bassa, un carattere ribelle verso gli scherzi di Stanlio e Ollio (con i quali finisce spesso a litigare o addirittura a scatenare delle vere e proprie battaglie).\nHall gir\u00f2 in ruoli pressoch\u00e9 da cortometraggi fino agli anni quaranta. Mor\u00ec nel distretto di Los Angeles di North Hollywood, il 7 dicembre 1959; \u00e8 sepolto nel Forest Lawn Memorial Park di Los Angeles."}
{"id": "2456690", "revid": "599013", "url": "https://it.wikipedia.org/wiki?curid=2456690", "title": "Alexandre Comisetti", "text": "Carriera.\nGiocatore.\nHa militato in varie squadre svizzere e francesi. Ha fatto parte del gruppo della nazionale svizzera durante gli europei del 1996 svoltosi in Inghilterra.\nAllenatore.\nDopo aver allenato il Team Vaud U21, che \u00e8 la primavera del Losanna, viene chiamato a supplire la partenza di Laurent Roussey ed occupare quindi il ruolo di allenatore della prima squadra vodese ad interim, dato che non possiede il patentino per poter allenare una squadra nel massimo campionato svizzero. Dall'estate 2017 \u00e8 alla guida dell'Echallens."}
{"id": "2456692", "revid": "1632387", "url": "https://it.wikipedia.org/wiki?curid=2456692", "title": "At the Arena ov Aion - Live Apostasy", "text": "At the Arena ov Aion \u2013 Live Apostasy \u00e8 il primo album live del gruppo blackened death metal Behemoth. \u00c8 stato pubblicato nell'ottobre 2008 sotto l'etichetta Regain Records. \u00c8 stato pubblicato anche sotto forma di digibook.\nTracce.\nTracce bonus"}
{"id": "2456695", "revid": "314905", "url": "https://it.wikipedia.org/wiki?curid=2456695", "title": "Rinaldo (Gerusalemme liberata)", "text": ""}
{"id": "2456696", "revid": "177966", "url": "https://it.wikipedia.org/wiki?curid=2456696", "title": "Piazza San Bernardino da Siena", "text": "Piazza San Bernardino da Siena si trova all'ingresso del centro storico di Castelmuzio, in fondo al viale della Rimembranza. La piazza si articola su due livelli: il primo, a livello del suddetto viale, ed il secondo, sopraelevato e collegato al primo tramite una rampa.\nPrimo livello.\nSul primo livello si affacciano delle palazzine del XIX secolo di un piano. Sul muro di contenimento del secondo si trova il Monumento ai Caduti, costruito nel dopoguerra. Esso \u00e8 composto da un muro in cotto con bordi in pietra bianca. Al centro, sotto la lapide che commemora i caduti ed i dispersi del paese, c'\u00e8, in una nicchia a forma di lunetta semicircolare, la \"\"Pietra di San Bernardino\", sulla quale, secondo la tradizione, San Bernardino da Siena riposava dopo aver predicato nel paese.\nSecondo livello.\nIl secondo livello, rialzato, \u00e8 in parte area pedonale, in parte parcheggio dei residenti del centro storico di Castelmuzio. Sulla piazza si affaccia la \"Porta Nuova\"\", cinquecentesca, costruita al fianco della \"Porta vecchia\", inglobata dentro un'abitazione privata. Sopra l'arco a tutto sesto della Porta Nuova si trova una ceramica invetriata raffigurante \"San Giorgio e il drago\"."}
{"id": "2456702", "revid": "63361348", "url": "https://it.wikipedia.org/wiki?curid=2456702", "title": "Vitale da Gaza", "text": "Vitale nacque probabilmente a Gaza in Palestina attorno al 625; viene ricordato anche con il nome di Vitale da Alessandria, dalla citt\u00e0 dove svolse la sua particolare missione. Visse gran parte della sua vita come monaco nella citt\u00e0 di Gaza. \nAll'et\u00e0 di sessant'anni si trasfer\u00ec ad Alessandria d'Egitto, qui svolse un particolare tipo di apostolato, come riportato dalla tradizione cristiana. Si racconta che di giorno mendicasse per raccogliere i soldi per poi pagare una notte con una prostituta. Appartatosi con la donna, pregava e cercava convincere la donna a cambiare vita e a convertirsi a Cristo. Molte di queste donne, cambiarono effettivamente vita e divennero brave spose e madri. \nIl vescovo della citt\u00e0 saputo dello strano comportamento del monaco, ne rimase scandalizzato e ne chiese l'imprigionamento. Ma le donne che cambiarono vita grazie al monaco, si riunirono sotto la casa del vescovo protestando fino alla liberazione dello stesso. Il sant'uomo venne ucciso da un lenone. \nDopo la sua morte si rinvenne uno scritto in cui il santo diceva:\nCulto.\nLa Chiesa cattolica lo festeggia l'11 gennaio mentre quella ortodossa il 22 aprile."}
{"id": "2456706", "revid": "339392", "url": "https://it.wikipedia.org/wiki?curid=2456706", "title": "San Vitale di Gaza", "text": ""}
{"id": "2456707", "revid": "1566286", "url": "https://it.wikipedia.org/wiki?curid=2456707", "title": "Arthur Housman", "text": "Biografia.\nCominci\u00f2 la sua carriera d'attore ancora nell'era del muto; negli anni dieci entr\u00f2 a far parte della compagnia Edison, fondando successivamente una propria compagnia teatrale.\nAl giorno d'oggi, Housman viene ricordato soprattutto per aver interpretato sullo schermo, in buona parte dei suoi corto e lungometraggi, il ruolo dell'ubriaco. La parte dell'ubriacone divent\u00f2 la sua caratteristica fondamentale, anche nelle numerose commedie che gir\u00f2 insieme alla coppia Stan Laurel e Oliver Hardy.\nHousman mor\u00ec a causa di una polmonite all'et\u00e0 di 52 anni. Venne sepolto nel cimitero nazionale di Los Angeles."}
{"id": "2456708", "revid": "25208233", "url": "https://it.wikipedia.org/wiki?curid=2456708", "title": "Poemi cavallereschi", "text": ""}
{"id": "2456712", "revid": "1573940", "url": "https://it.wikipedia.org/wiki?curid=2456712", "title": "Organizzazione degli ufficiali patriottici", "text": "L'Organizzazione degli Ufficiali Patriottici () fu un'organizzazione irachena creata da ufficiali iracheni sul modello del precedente movimento dei \"Liberi Ufficiali\" in Egitto. \nI membri di questa organizzazione clandestina, insorsero il 14 luglio del 1958, abbattendo nel sangue la monarchia hascemita e istituendo un regime repubblicano."}
{"id": "2456724", "revid": "384895", "url": "https://it.wikipedia.org/wiki?curid=2456724", "title": "Fondaco del Megio", "text": "Il Fondaco o Fontego del M\u00e9gio (in italiano Fondaco del Miglio, noto anche come Depositi del Megio) \u00e8 un palazzo di Venezia, situato nel sestiere di Santa Croce e affacciato sul Canal Grande, accanto al Fondaco dei Turchi e di fronte alla Chiesa di San Marcuola di Cannaregio.\nStoria.\nCostruito nel XIII secolo dalla Repubblica di Venezia, il Fontego fu inizialmente magazzino del grano. Poi, la specializzazione di tale Fondaco pass\u00f2 al miglio, il che spiega il nome (\"megio\" \u00e8 termine veneziano per \"miglio\"), bene alimentare del quale il palazzo fu il centro di raccolta cittadino fino alla caduta della Repubblica nel 1797, quando cadde in disuso. Attualmente ospita una scuola elementare.\nDescrizione.\nFacciata delle pi\u00f9 disadorne del Canal Grande, il Fontego del megio \u00e8 una tipica struttura di fondaco. La forometria \u00e8 costituita da tre piccoli portali rettangolari e da tredici piccole aperture quadrangolari disposte su tre livelli. Gli elementi di decoro sono essenzialmente due: sulla sommit\u00e0 una fila di merli e in posizione centrale un bassorilievo con Leone di San Marco, simbolo apposto su ogni edificio pubblico dalla Repubblica (l'attuale scultura non \u00e8 per\u00f2 l'originale, che fu distrutta alla caduta dello Stato Veneziano, ma una ricostruzione moderna di Carlo Lorenzetti)."}
{"id": "2456732", "revid": "123968078", "url": "https://it.wikipedia.org/wiki?curid=2456732", "title": "Tom Conti", "text": "Biografia.\nNasce e cresce a Paisley, nelle Lowlands scozzesi, da padre italiano, un vecchio prigioniero di guerra in Gran Bretagna durante la seconda guerra mondiale, e da madre scozzese, figlia a sua volta d'immigrati irlandesi. Il suo ruolo cinematografico pi\u00f9 famoso \u00e8 quello sostenuto nel film \"Reuben, Reuben\" (1983) di Robert Ellis Miller, per il quale ottenne la candidatura all'Oscar come migliore attore protagonista, e nello stesso anno recita insieme a David Bowie in \"Furyo\" di Nagisa \u014cshima.\nEminente attore teatrale, \u00e8 molto attivo anche in televisione. Tra gli altri film interpretati: \"American Dreamer\" (1984) di Rick Rosenthal e \"Oddio, ci siamo persi il papa\" (1985) di Robert M. Young.\n\u00c8 sposato dal 1967 con l'attrice Kara Wilson dalla quale ha avuto una figlia, Nina (1974)."}
{"id": "2456736", "revid": "72396", "url": "https://it.wikipedia.org/wiki?curid=2456736", "title": "TIVA", "text": ""}
{"id": "2456738", "revid": "106990", "url": "https://it.wikipedia.org/wiki?curid=2456738", "title": "Ruckers", "text": "I Ruckers furono la pi\u00f9 celebre famiglia di costruttori di clavicembali operante ad Anversa nel XVI e XVII secolo. Ad essi venne associato il nome di Couchet.\nStoria.\nIl fondatore fu Hans Ruckers, nato a Malines intorno al 1555 e trasferitosi poi ad Anversa prima del 1575. In quell'anno si spos\u00f2 il 25 giugno nella Cattedrale di Notre-Dame. Nel 1579 venne ammesso, in quanto costruttore di strumenti musicali, nella Corporazione di Saint-Luc, che raggruppava artigiani ed artisti della citt\u00e0 di Anversa.\nHans Ruckers pot\u00e9 avvalersi anche della collaborazione dei suoi figli, divenuti anch'essi costruttori di clavicembali:\nUno dei figli di Andreas I, avente lo stesso suo nome (Andreas II), e nato nel 1607, gli succedette nella bottega dopo essere stato apprendista del padre. Egli venne ammesso nella Corporazione nel 1637 e sembra abbia lavorato con il padre fino a quando questi fu in vita. Egli mor\u00ec poco tempo dopo, intorno al 1655, e i loro strumenti sono praticamente indistinguibili.\nCatharina, la sorella di Ioannes e Andreas I, ebbe un figlio, Ioannes Couchet, nato nel 1615, che divenne apprendista presso suo zio Ioannes e lavor\u00f2 con lui fino a che questi non mor\u00ec nel 1642. Venne allora ammesso alla Corporazione dopo essersi sposato nel 1643. La sua fama, come costruttore di clavicembali, fu anche pi\u00f9 grande di quella dei Ruckers. Egli ebbe diversi figli che proseguirono la sua attivit\u00e0 ma che non raggiunsero la perfezione del padre.\nSono pervenuti a noi 130 strumenti, di fattura Ruckers e Couchet, costruiti dal 1580 al 1680, e rappresentativi dei diversi strumenti a tastiera esistenti all'epoca, esempio indicativo della scuola fiamminga. Fra essi si trovano spinette, virginali, muselar e clavicembali a semplice o a doppia tastiera, e degli strumenti pi\u00f9 rari come i famosi \u00abm\u00e8re et enfant\u00bb composti da due strumenti distinti, un muselar accoppiato ad un ottavino) sovrapponibili per essere suonati in coppia. \nLa sonorit\u00e0 notevole dei clavicembali Ruckers e Couchet fu la pi\u00f9 ricercata al loro tempo. I pi\u00f9 grandi strumentisti ne possedevano uno o pi\u00f9 esemplari, particolarmente in Francia. Quando le estensioni delle tastiere vennero ingrandite, i produttori del sud, per lo pi\u00f9 parigini, approfittarono della reputazione di quelli fiamminghi per trasformarli in un'operazione detta di \"ravalement\", per conservare le tavole armoniche, accoppiando le nuove tastiere. Per questo motivo, numerosi strumenti Ruckers finirono la loro carriera incorporati in clavicembali francesi. Il progresso apportato dai costruttori francesi fu di allineare e accoppiare le tastiere in caso di strumento a due manuali, trasformandoli da clavicembali doppi traspositori a doppi espressivi, di aggiungere un ulteriore ordine di corde da 8', di allargare l'estensione della tastiera fino ad arrivare a cinque ottave cromatiche.\nPascal Taskin verso la fine del '700 nel rifacimento di antichi Ruckers o Couchet decise di aggiungere spesso anche delle ginocchiere per permettere di cambiare i registri al clavicembalista senza smettere di suonare e un'ulteriore fila di saltarelli impennata con pelle di bufalo (peau de buffle) per rendere il suono pi\u00f9 morbido e meno 'pizzicato', espedienti questi concepiti in un periodo temporale in cui il clavicembalo cominciava a sentire, complice il cambio dei gusti musicali, la concorrenza del pianoforte."}
{"id": "2456749", "revid": "486946", "url": "https://it.wikipedia.org/wiki?curid=2456749", "title": "Rowy (Pomerania)", "text": ""}
{"id": "2456752", "revid": "287204", "url": "https://it.wikipedia.org/wiki?curid=2456752", "title": "Io vi curo", "text": "Io vi curo \u00e8 il secondo ed ultimo album in studio di Angela Cavagna. In vari paesi \u00e8 conosciuto con il titolo Sex Is Movin'.\nL'album \u00e8 stato pubblicato nel 1992 all'apice della carriera della showgirl, durante la sua partecipazione a \"Striscia la notizia\", nel ruolo di \"infermiera sexy\". In origine l'album era stato pubblicato in paesi come la Spagna, Svezia e Paesi Bassi, dove era intitolato \"Sex Is Movin\"' e fu promosso con i singoli \"Easy Life\" e \"Dynamite\". Successivamente fu appunto pubblicato in Italia, supportato dalla presenza dell'artista in televisione. Il titolo dell'album era la frase tipica della Cavagna durante lo show di Antonio Ricci.\nIl disco contiene numerose cover di classici italiani (\"Quando quando quando\", \"E la luna buss\u00f2\") e non solo (\"Quinn the Eskimo (Mighty Queen)\"), cantati in lingua inglese o spagnola, oltre ad alcuni brani inediti come \"Easy Life\", \"Take a Byte\", \"Sex Is Movin\"', \"Viviendo sin tu amor\". Le sonorit\u00e0 dell'album erano Italodisco.\nIn Italia l'album \u00e8 stato pubblicato dall'etichetta discografica Five, mentre in Giappone e altri mercati usc\u00ec per la King."}
{"id": "2456760", "revid": "2228759", "url": "https://it.wikipedia.org/wiki?curid=2456760", "title": "Jane Austen", "text": "Biografia.\nInfanzia ed educazione.\nFiglia del pastore anglicano George Austen e di Cassandra Leigh, Jane Austen nacque il 16 dicembre del 1775 a Steventon, nello Hampshire, un piccolo villaggio nel sud dell'Inghilterra. Penultima di otto figli, sei maschi e due femmine (James, George, Edward, Henry Thomas, Francis William Frank, Charles John, Jane e Cassandra Elizabeth), fu legata particolarmente alla sorella Cassandra (che, come l'autrice, non si sposer\u00e0 mai), con la quale intrattenne una fitta corrispondenza andata per la maggior parte distrutta.\nJane trascorse il primo anno della sua vita insieme a una balia, come era uso per l'epoca. Crebbe in un ambiente vivace e culturalmente stimolante; il padre si occup\u00f2 personalmente della sua educazione insegnandole il francese e le basi della lingua italiana e contribu\u00ec alla sua crescita letteraria grazie ad una collezione di libri che contava circa cinquecento volumi. Nel 1783, secondo le consuetudini familiari, Jane e Cassandra andarono a Oxford e in seguito a Southampton per approfondire la loro istruzione insieme a Mrs. Ann Cawley. Dal 1785 al 1786 le due sorelle frequentarono la Abbey School di Reading e tornarono a casa nel dicembre di quell'anno.\nTra il 1787 e il 1793 Jane Austen scrisse i suoi \"Juvenilia\", tre raccolte, dai toni umoristici o gotici, di racconti, poesie, bozze di romanzi e parodie che emulavano la letteratura dell'epoca e che erano scritti per divertire la ristretta cerchia di conoscenti. Tutti i brani sono infatti dedicati ad amici e parenti ad eccezione di \"Edgar ed Emma\". \"Amore e amicizia\", il pi\u00f9 famoso tra gli \"Juvenilia\", \u00e8 una parodia in forma epistolare dei racconti romantici; le protagoniste (Laura, Isabel e Marianne) descrivono per corrispondenza le proprie emozioni amorose con toni forti e violenti dimenticando il decoro e il buon senso. La Austen tratter\u00e0 approfonditamente questo tema pochi anni dopo col personaggio di Marianne Dashwood in \"Ragione e sentimento\".\nPrimi romanzi.\nNel dicembre del 1795 Jane Austen conobbe Thomas Langlois Lefroy, il nipote di alcuni vicini di Steventon, per il quale inizi\u00f2 a provare un attaccamento; la famiglia Lefroy ritenne la figlia del reverendo Austen inadeguata socialmente per il giovane Tom e decise di allontanarlo da Steventon gi\u00e0 nel gennaio del 1796. Data la dipendenza economica del giovane Lefroy dal prozio che si occupava dei suoi studi per indirizzarlo all'attivit\u00e0 legale, il matrimonio fu cos\u00ec impossibile.\nTra il 1795 e il 1799 Jane Austen inizi\u00f2 la stesura di quelli che diventeranno i suoi lavori pi\u00f9 celebri: \"Prime impressioni\", prima bozza di \"Orgoglio e pregiudizio\", ed \"Elinor e Marianne\" che divenne \"Ragione e sentimento\". Nel 1795 lavor\u00f2 anche a un racconto epistolare, \"Lady Susan\", e scrisse, appunto, il suo primo romanzo \"Elinor e Marianne\". Nel 1796 inizi\u00f2 a lavorare al suo secondo romanzo \"Prime impressioni\", terminato nell'agosto del 1797 all'et\u00e0 di soli 21 anni.\nColpito dalle doti letterarie della figlia, George Austen, nello stesso anno, contatt\u00f2 un editore proponendo la pubblicazione di \"Prime impressioni\" ma senza ottenere alcun esito positivo.\nTra il 1797 e il 1798 la Austen rielabor\u00f2 \"Elinor e Marianne\" eliminandone lo stile epistolare e avvicinandolo molto alla stesura finale di \"Ragione e sentimento\". Terminata la revisione inizi\u00f2 la stesura di un nuovo romanzo che la impegner\u00e0 per circa un anno, inizialmente intitolato \"Susan\", poi diventato \"L'abbazia di Northanger\", satira del romanzo gotico molto in voga ai tempi della Austen. Venduto nel 1803 per 10 sterline da Henry Austen a un editore, Benjamin Crosby, non fu pubblicato finch\u00e9 gli Austen non ne riacquistarono i diritti nel 1816.\nBath e Southampton.\nNel dicembre del 1800 il Reverendo Austen decise di lasciare Steventon per trasferirsi a Bath seguito dalla famiglia. Durante il soggiorno nella citt\u00e0 Jane scrisse \"I Watson\", rimasto incompleto, e lavor\u00f2 ad alcune modifiche di \"Susan\". A Bath il padre mor\u00ec improvvisamente nel 1805, lasciando la moglie e le due figlie in precarie condizioni finanziarie seppur aiutate da Edward, James, Henry e Francis Austen.\nNel 1806 le tre donne si trasferirono a Southampton, dal fratello Frank, e successivamente, nel 1809, a Chawton, un piccolo villaggio dell'Hampshire a pochi chilometri dal loro luogo di origine, dove il fratello Edward mise a disposizione della madre e delle sorelle un cottage di sua propriet\u00e0.\nChawton.\nL'editore Egerton pubblic\u00f2, nel gennaio del 1813, \"Orgoglio e pregiudizio\", ultima revisione di \"Prime impressioni\".\nIl romanzo fu accolto immediatamente molto bene e gi\u00e0 nell'ottobre dello stesso anno ne fu stampata una seconda edizione. Nel 1812 inizi\u00f2 la stesura di \"Mansfield Park\", terminato e pubblicato nel 1814, ne furono vendute tutte le copie in sei mesi.\nSempre nel 1814 inizi\u00f2 la stesura di \"Emma\", concluso nel 1815 e pubblicato nel dicembre dello stesso anno da John Murray, noto editore di Londra. \"Emma\" fu l'ultimo romanzo di Jane Austen pubblicato in vita.\nInfatti il suo ultimo e pi\u00f9 maturo romanzo, \"Persuasione\" (che scrisse nel 1815), fu pubblicato postumo nel dicembre del 1817 insieme a \"L'abbazia di Northanger\".\nNel 1816 la Austen si ammal\u00f2 gravemente. Tra le varie ipotesi la pi\u00f9 accreditata \u00e8 quella che la Austen fosse stata colpita dalla malattia di Addison, a quel tempo incurabile; nel 1817 la sorella Cassandra la condusse a Winchester, in cerca di una cura adeguata, ma in quella citt\u00e0 Jane Austen mor\u00ec e fu sepolta nella cattedrale. Ancora oggi si pu\u00f2 vedere, poco lontano dalla cattedrale, il cottage dove visse gli ultimi tempi della sua vita e dove mor\u00ec.\nNegli ultimi mesi di vita aveva continuato a scrivere iniziando la stesura di \"Sanditon\", una satira sul progresso e sulle sue conseguenze, rimasto incompiuto a causa dell'aggravarsi della sua malattia. Nel suo testamento ella indic\u00f2 di lasciare tutto ci\u00f2 che aveva a sua sorella e la somma di 50 sterline al fratello.\nI suoi romanzi furono pubblicati anonimamente, semplicemente con indicazioni quali \"by a Lady\" o \"by the author of Sense and Sensibility\". Nonostante in alcuni circoli aristocratici il nome dell'autrice fosse noto, solo con la pubblicazione postuma de \"L'Abbazia di Northanger\" e \"Persuasione\" il fratello Henry rivel\u00f2 il nome dell'autrice al pubblico.\nIn vita Jane non lasci\u00f2 mai la sua famiglia e mor\u00ec nubile come la sorella; dopo la sua morte, la sorella Cassandra, e in seguito i fratelli e i loro discendenti, distrussero gran parte delle lettere e delle carte private che le erano appartenute. Il nipote J. E. Austen-Leigh ne scrisse una biografia, \"A memoir of Jane Austen\", pubblicata nel 1869; in essa la Austen viene presentata come una signorina esemplare, presa dalla vita domestica e dedita solo incidentalmente alla letteratura.\nTemi.\nPur vivendo nel periodo delle guerre napoleoniche, la Austen non tratta mai nei suoi romanzi gli avvenimenti bellici. Le milizie di passaggio sono sullo sfondo degli eventi a lei pi\u00f9 cari: le cerchie ristrette della provincia, le storie d'amore e la vita quotidiana. Con ironia e arguzia illustra i personaggi che popolano la campagna inglese e che influenzano il sogno di felicit\u00e0 matrimoniale delle sue eroine. Le donne sono il fulcro fondamentale di ogni romanzo, facendo di Jane Austen \"una delle prime scrittrici a dedicare l'intero suo lavoro all'analisi dell'universo femminile\" o, con le parole di Virginia Woolf, \"l'artista pi\u00f9 perfetta tra le donne\".\nMa l'ironia di Jane Austen non risparmia nemmeno le sue eroine, di cui descrive pregi e difetti in maniera implacabile. Attraverso poche battute sarcastiche il lettore inquadra i personaggi senza la necessit\u00e0 di lunghe dissertazioni.\nLe donne devono possedere virt\u00f9 come la moderazione e il buon senso che vincono sulla spontaneit\u00e0 e la passione, come dimostra il diverso destino che la Austen riserva alla ragionevole Elinor e all'impetuosa Marianne in \"Ragione e sentimento\". La timida Fanny Price di \"Mansfield Park\" e la remissiva Anne Elliot di \"Persuasione\" attendono pazientemente il loro momento conquistando l'amore. Ma anche Elizabeth Bennet coi suoi pregiudizi, la viziata Emma Woodhouse e la sognatrice Catherine Morland maturano e capiscono l'importanza della riflessione giungendo al, sempre presente, matrimonio desiderato.\nLa quotidianit\u00e0 diventa un importante soggetto narrativo: le abitudini, i luoghi e le classi sociali sono elementi essenziali per lo svolgimento degli eventi. I paesaggi influenzano i caratteri, la riservata campagna \u00e8 contrapposta alla corrotta citt\u00e0 e ai suoi abitanti contro i quali l'autrice si schiera. L'egoismo dei ricchi (i Ferrars, i Bertram) e l'avidit\u00e0 dei nobili (gli Elliot, Lady Catherine de Bourgh) sono gli ostacoli da superare per raggiungere la felicit\u00e0.\nStile.\nLa scrittura austeniana presenta poche scene descrittive e digressioni narrative, ma \u00e8 caratterizzata dai dialoghi che l'autrice rende con il discorso diretto, con lo stile epistolare e con il discorso indiretto libero.\nQuest'ultimo, fondendo il discorso diretto con la mediazione del narratore, fu utile all'autrice per rendere, in maniera ironica o drammatica, i pensieri e le parole dei protagonisti.\nLa mancanza dei verbi \"dire\" e \"pensare\" nella funzione di collegamento tra il narratore e il personaggio, danno l'illusione al lettore di essere nella mente dei protagonisti. Jane Austen utilizza ampiamente questa tecnica anche per illustrare il background dei personaggi.\nNell'uso del discorso diretto, la Austen assegna ad ogni personaggio dei caratteri distintivi che lo rendono riconoscibile dalle sue parole. Ad esempio l'Ammiraglio Croft in \"Persuasione\" \u00e8 riconoscibile dallo slang navale mentre il Signor Woodhouse di \"Emma\" dal suo linguaggio perennemente ipocondriaco.\nI dialoghi sono generalmente composti da periodi molto brevi e gli scambi di battute sono rapidi e incisivi. In questo senso, sono particolarmente rilevanti alcune conversazioni tra Elizabeth e Darcy in \"Orgoglio e pregiudizio\".\nOpere.\nCronologia delle opere.\nRomanzi\nRacconti\nLettere\nAltri lavori\nJuvenilia - Primo volume (1787-1790)\nJuvenilia - Secondo volume (1790-1792)\nJuvenilia - Terzo volume (1792-1793)\nInfluenze nella cultura.\nIl lavoro di Jane Austen \u00e8 stato fonte di ispirazione per scrittori e registi e, a pi\u00f9 di due secoli dalla sua morte, la sua popolarit\u00e0 \u00e8 ancora molto alta. Oltre agli innumerevoli saggi sulla sua produzione letteraria, \u00e8 osservabile una \"rinascita\" pi\u00f9 popolare negli anni 90 in cui sono stati prodotti decine di film di successo per il cinema e la televisione, al punto che \"Vanity Fair\" nel 1996 scrisse:\nCinema.\nOrgoglio e pregiudizio\nRagione e sentimento\nMansfield Park\nEmma\nPersuasione\nLady Susan\nTelevisione.\nOrgoglio e pregiudizio\nRagione e sentimento\nMansfield Park\nEmma\nL'abbazia di Northanger\nPersuasione\nSanditon\nLetteratura.\nOrgoglio e pregiudizio"}
{"id": "2456761", "revid": "580", "url": "https://it.wikipedia.org/wiki?curid=2456761", "title": "Museo d'arte sacra di Castelmuzio", "text": ""}
{"id": "2456769", "revid": "1266208", "url": "https://it.wikipedia.org/wiki?curid=2456769", "title": "Foot-Ball Club Veloce 1910", "text": "Il Foot-Ball Club Veloce 1910, noto anche pi\u00f9 semplicemente come Veloce, \u00e8 una societ\u00e0 calcistica italiana fondata nel 1910 a Savona. Nella stagione 2018-2019 ha militato nel campionato ligure di Prima Categoria. Ha vinto il girone A ed ha conquistato il passaggio diretto in Promozione.\nStoria.\nLa societ\u00e0 \u00e8 storicamente la seconda squadra cittadina per importanza e per campionati disputati. Ha rivaleggiato spesso con l'attuale prima squadra cittadina, il Savona, raggiungendo la serie D negli anni cinquanta e sessanta. Per anni \u00e8 stata in Promozione e nel 2013 si \u00e8 classificata 4\u00aa nel campionato di Eccellenza. A maggio del 2019 la Veloce ha vinto il girone A della Prima Categoria ed \u00e8 stata promossa in Promozione. Battendo per 2-1 il Levanto, nella finale della Prima Categoria ligure disputata a Bogliasco, ha conquistato il titolo di campione regionale.\nStadio.\nLa societ\u00e0 dispone di due campi di gioco, uno a 7 e uno a 11. Il primo, campo sportivo \"Giuan Nasi\", si trova a Savona in via Tissoni e dispone di terreno sintetico, illuminazione notturna, tre spogliatoi, segreteria settore giovanile, bar/ristorante e ampio spazio circondante il campo. Di propriet\u00e0 della squadra, \u00e8 il luogo in cui si tengono anche le cene societarie, incontri e riunioni.\nIl campo sportivo \"Felice Levratto\", in localit\u00e0 Zinola (SV), \u00e8 invece sede delle partite casalinghe della societ\u00e0 per partite a 9 e 11. Di propriet\u00e0 comunale, \u00e8 stato di gestione della Veloce fino a gennaio 2018 quando la societ\u00e0 granata ne ha perso la direzione che \u00e8 passata in mano all\"'US Priamar 1942 Liguria\", altra societ\u00e0 savonese.\nL'impianto a 11 dispone di terreno sintetico, illuminazione notturna, 6 spogliatoi (4 per squadre di calcio, uno per arbitro e uno per allenatori), segreteria, infermeria e 2 magazzini di materiale sportivo sotto gli spalti. Le tribune sono sprovviste di tetto e contano circa 300 posti a sedere."}
{"id": "2456773", "revid": "300074", "url": "https://it.wikipedia.org/wiki?curid=2456773", "title": "Zelo (Giacciano con Baruchella)", "text": "Zelo \u00e8 una frazione del comune di Giacciano con Baruchella.\nSi trova 4,71\u00a0km a sud rispetto alla casa comunale.\nGeografia fisica.\nIl territorio della frazione \u00e8 pianeggiante e si sviluppa a cavallo del Tartaro-Canalbianco tra il comune di Castagnaro, le frazioni di Baruchella e Giacciano a nord, il comune di Trecenta a est, il comune di Ceneselli a sud-ovest.\nAnche l'abitato di Zelo si sviluppa a cavallo del fiume e le due parti del centro sono collegate dallo storico ponte costruito nel periodo asburgico.\nStoria.\nIl fondo di Zelo, Gelo o Zelle \u00e8 gi\u00e0 nominato in documenti del X secolo come possedimento del monastero di Sant'Andrea in Ravenna. Un primo nucleo abitato \u00e8 nominato per la prima volta nel 1017 come \"San Martino di Zelo\"; aggregato a Trecenta, si trova sotto l'abbazia della Vangadizza ed \u00e8 nominato fino al 1228. In seguito, questo nucleo originario fu distrutto da una delle tante disastrose alluvioni che hanno colpito la zona; per diversi secoli si parla della \"Valle di Zelo\".\nIl nucleo originale dell'odierno abitato di Zelo si \u00e8 sviluppato quando il territorio faceva parte della Transpadana Ferrarese all'interno dello Stato Pontificio.\nIl 14 aprile 1434 \u00e8 documentata nuovamente l'esistenza di un abitato, segno che il fondo era riemerso dalla valle.\nLa prima chiesa viene nominata per la prima volta il 10 settembre 1591; situata sul Tartaro, era un semplice oratorio che, a seguito della rotta della Malopera, si veniva spesso a trovare sommerso dalle acque nei periodi di piena; per questo motivo nel 1596 l'oratorio fu demolito e la nuova chiesa, elevata a parrocchia, fu costruita in un luogo pi\u00f9 elevato. Una nuova chiesa fu costruita nel 1698 che venne ampliata a pi\u00f9 riprese durante il XVIII secolo e ricostruita in stile rinascimentale con influenze barocche. Il campanile, alto 33,15 m, \u00e8 del 1724.\nDurante il periodo napoleonico Zelo entr\u00f2 a far parte del dipartimento del Basso Po: nei confini della Repubblica Cisalpina dal 1797, della Repubblica Italiana dal 1802 e del Regno d'Italia dal 1805.\nIn seguito al Congresso di Vienna del 1815 la Transpadana Ferrarese pass\u00f2 nel Regno Lombardo-Veneto, compresa la zona di Zelo che entr\u00f2 a far parte della provincia di Rovigo.\nIl 1\u00ba gennaio del 1859 Zelo si un\u00ec con Giacciano e Baruchella (quest'ultima aveva fatto parte del Polesine di Rovigo, territorio della Repubblica di Venezia) in un unico comune.\nNel periodo asburgico fu costruito anche il ponte sul Tartaro.\nDal 1866, in seguito alla conquista del Veneto al termine della terza guerra di indipendenza, Zelo \u00e8 passata sotto l'amministrazione italiana.\nA causa della presenza del ponte sul Tartaro, Zelo venne bombardata dagli alleati il 21 marzo 1945 durante la seconda guerra mondiale; il bombardamento provoc\u00f2 10 morti e la distruzione completa della chiesa rinascimentale-barocca; si salv\u00f2 solo il campanile. Una nuova chiesa fu costruita tra il 1963 e il 1967 su progetto di Orlando Veronese.\nNel 2001 fu necessario innalzare il ponte sul Tartaro per rendere completamente navigabile l'idrovia Fissero-Tartaro-Canalbianco.\nBase missilistica NATO.\nA partire dagli anni 1960 il centro ha avuto un impulso alla crescita a seguito della presenza della vicina base logistica, area lancio e area controllo statunitense, (comunemente conosciuta come \"base missilistica di Zelo\") (codice: 3/47th USAAD) dove aveva sede il 79\u00ba Gruppo IT (Intercettori Teleguidati). L'area in cui ricadeva la base \u00e8 in realt\u00e0 nel territorio del vicino comune di Ceneselli; la successiva disattivazione della base nel 1998 ha interrotto la crescita e provocato una recessione economica.\nNel tentativo di superare questa recessione, che ha colpito non solo Zelo ma anche i territori limitrofi, alcune associazioni e alcuni politici polesani avevano suggerito di riattivare l'ex base missilistica, per esempio come alternativa al controverso ampliamento della caserma Ederle di Vicenza.. Dopo anni di totale abbandono, nel 2011 si \u00e8 dapprima ipotizzato di realizzare un centro espositivo artistico-culturale, sostituendolo poi con un Centro di identificazione ed espulsione (CIE) per stranieri; infine nel 2013 sono iniziati i lavori per realizzare una centrale fotovoltaica da 12 megawatt."}
{"id": "2456775", "revid": "110157", "url": "https://it.wikipedia.org/wiki?curid=2456775", "title": "Voglia di cantare (miniserie televisiva)", "text": "Voglia di cantare \u00e8 una miniserie televisiva drammatica prodotta da Claudio Biondi per la Tangram Film in Italia nel 1985, diretta da Vittorio Sindoni e con protagonista Gianni Morandi, andata in onda su Rai 1 per quattro domeniche in prima serata dall'8 al 29 dicembre 1985.\nTra gli altri interpreti principali, Ana Obreg\u00f3n, Capucine e Marco Vivio, all'epoca ancora bambino e pressoch\u00e9 agli esordi.\nLa trama dello sceneggiato \u2013 che rappresenta il \u201cseguito\u201d ideale (ma non il sequel, in quanto la storia raccontata \u00e8 un'altra) di \"Voglia di volare\", trasmesso da Rai 1 l'anno precedente, e sempre con Morandi protagonista \u2013 presenta delle analogie con le vicende professionali di Morandi stesso. Significativo il fatto che nell'ultima puntata venga proposta la canzone \"Uno su mille\", pubblicata da Morandi proprio quell'anno e dal testo quanto mai emblematico per la storia artistica del cantante, tornato allora in auge dopo un periodo quasi di oblio.\nTrama.\nPaolo Fontana (Gianni Morandi) \u00e8 un cantante sul viale del tramonto, che stenta a rilanciarsi.\n&lt;br&gt;Anche la sua vita sentimentale \u00e8 un completo caos: la moglie infatti lo ha lasciato, portando con s\u00e9 il figlioletto Luca (Marco Vivio), e lui intraprende una nuova relazione \u2013 inizialmente solo per scopi pubblicitari \u2013 con una certa Mar\u00eda Carrera.\nIn seguito Luca si ammala, e Paolo e sua moglie si riavvicinano. Dopo la guarigione del bambino, Paolo si convince che il peggio \u00e8 passato: spronato dalla famiglia, si sente pronto a tornare sulle scene.\nRiesce cos\u00ec \u2013 pur con difficolt\u00e0 e con l'aiuto della moglie \u2013 a convincere un discografico ad organizzargli un concerto, dove si presenter\u00e0 interpretando subito una nuova canzone a sfondo autobiografico (appunto \"Uno su mille\", nella storia composta dal fidanzato della sorella di Paolo). Il pubblico, l\u00ec per l\u00ec un po' diffidente, si scioglie alla fine in un lungo applauso."}
{"id": "2456776", "revid": "767487", "url": "https://it.wikipedia.org/wiki?curid=2456776", "title": "Bernardo Red\u00edn", "text": "Caratteristiche tecniche.\nCentrocampista offensivo, gioc\u00f2 in coppia con Carlos Valderrama nel Deportivo Cali, formando un duo offensivo molto conosciuto in Colombia.\nCarriera.\nClub.\nInizi\u00f2 a giocare nel Deportivo Cali, con il quale raggiunse il secondo posto nel F\u00fatbol Profesional Colombiano nei campionati 1985 e 1986. Dopo il pass\u00f2 al CSKA Sofia, dove gioc\u00f2 13 partite, segnando 3 gol: torn\u00f2 poi in Colombia, all'Am\u00e9rica de Cali, dove pass\u00f2 gli anni dal 1992 al 1996 e al Deportes Quind\u00edo dal 1996 al 1999. Dopo una breve esperienza all'Oriente Petrolero in Bolivia, si ritir\u00f2 nel 2001 a 38 anni.\nNazionale.\nGiocando a livello internazionale con la , ha segnato cinque reti in 40 presenze, partecipando a , in cui segn\u00f2 due reti, diventando cos\u00ec il miglior marcatore della Colombia al campionato mondiale di calcio insieme ad Adolfo Valencia.\nAllenatore.\nHa allenato Deportivo Cali, Am\u00e9rica de Cali, Deportivo Pasto e Academia."}
{"id": "2456777", "revid": "92723", "url": "https://it.wikipedia.org/wiki?curid=2456777", "title": "Gil de Silo\u00e9", "text": "Fu attivo nell'ultima parte del XV secolo e viene considerato uno dei pi\u00f9 importanti scultori della sua epoca.\nBiografia.\nOriginario di Norimberga da famiglia ebrea, il cui vero nome era \"Abramo\", ricevette in Italia la formazione artistica, ma le sue opere di esordio le realizz\u00f2 in Germania. \nQuesto artista \u00e8 anche conosciuto con il nome di \"Gil de Emberres\".\nSilo\u00e9 fu attivo principalmente in Spagna a Burgos dal 1486 al 1501. \nLa sua poetica artistica, di espressione tardo-gotica, fu contaminata da un gusto proprio, nato dall'unione degli stili nordici, italiani e dall'arte \"mud\u00e9jar\". Si distinse per una spiccata fantasia e immaginazione, oltre che per una notevole variet\u00e0 di temi ed un profondo virtuosismo tecnico.\nTra le sue opere pi\u00f9 celebri non possono non essere menzionate: l'altare maggiore (in collaborazione con D. De La Cruz, 1486-88), il monumento funebre di Giovanni II di Castiglia e Isabella di Portogallo nella Certosa di Miraflores (1489-93) presso Burgos, caratterizzato da uno schema \"mudejar\" e da figurazioni sacre ed allegoriche, il polittico nella cappella del Conestabile della Cattedrale di Burgos e la tomba di Juan de Padilla del Monastero reale di la Nostra Signora di Fresdelval (Burgos) ora nel museo provinciale della medesima citt\u00e0, impreziosito da un gusto eclettico di elementi nordici, moreschi e italiani, ben rappresentati da putti nudi inseriti nella vegetazione marmorea. Realizz\u00f2 anche il grande polittico di Miraflores, il cui tema principale \u00e8 formato da un gioco di cerchi che incorniciano un crocefisso.\nAnche il figlio Diego fu importante architetto e scultore del Rinascimento spagnolo."}
{"id": "2456779", "revid": "1305772", "url": "https://it.wikipedia.org/wiki?curid=2456779", "title": "Voglia di cantare", "text": ""}
{"id": "2456781", "revid": "287204", "url": "https://it.wikipedia.org/wiki?curid=2456781", "title": "Bernardo Redin", "text": ""}
{"id": "2456783", "revid": "25209080", "url": "https://it.wikipedia.org/wiki?curid=2456783", "title": "Guerre mondiali", "text": ""}
{"id": "2456784", "revid": "367257", "url": "https://it.wikipedia.org/wiki?curid=2456784", "title": "Consiglio Nazionale (Svizzera)", "text": ""}
{"id": "2456785", "revid": "984922", "url": "https://it.wikipedia.org/wiki?curid=2456785", "title": "Tat'jana Zatulovskaja", "text": "\u00c8 nota come Tatiana Zatulovskaya in occidente.\nVinse tre volte il campionato sovietico femminile: nel 1960 (\"ex aequo\"), 1962 e 1963 (\"ex aequo\").\nNel 1976 ottenne il titolo di Grande Maestro Femminile.\nPartecip\u00f2 con l'Unione Sovietica alle olimpiadi femminili del 1963, dove ottenne la medaglia d'argento individuale e d'oro di squadra, e del 1966, dove realizz\u00f2 8 \u00bd su 9, vincendo la medaglia d'oro sia individuale che di squadra.\nPrese parte a diversi cicli di qualificazione per il campionato del mondo femminile, partecipando dal 1964 al 1979 a cinque tornei interzonali e accedendo spesso al torneo dei candidati, ma non riusc\u00ec mai a qualificarsi per le finali.\nNel 2000 si trasfer\u00ec in Israele, partecipando per il suo nuovo paese alle olimpiadi di Bled 2002. \nNel 2003 vinse il Campionato del mondo seniores femminile di Bad Wildbad, con il risultato di 10/11. "}
{"id": "2456786", "revid": "599013", "url": "https://it.wikipedia.org/wiki?curid=2456786", "title": "Elkann", "text": ""}
{"id": "2456787", "revid": "339392", "url": "https://it.wikipedia.org/wiki?curid=2456787", "title": "Tatiana Zatulovskaya", "text": ""}
{"id": "2456800", "revid": "125774418", "url": "https://it.wikipedia.org/wiki?curid=2456800", "title": "Thema Mundi", "text": "Il Thema Mundi o Tema del Mondo era il tema astrologico () usato nell'astrologia ellenistica per mostrare le presunte posizioni dei sei pianeti visibili (Luna compresa) e del Sole, al principio dell'Universo. Esso ci permette di capire la logica per cui i pianeti, a seconda della posizione, siano considerati in domicilio, in esaltazione, nei vari aspetti, eccetera.\nStruttura.\nIl \"Thema Mundi\" mostra (i temi si leggono in senso antiorario):\nDomicili dei pianeti.\nIl Sole e la Luna, i due luminari, sono assegnati ai due segni che corrispondono ai pi\u00f9 luminosi e caldi periodi dell'anno nell'Emisfero boreale, Cancro e Leone. Gli altri pianeti sono assegnati ai segni dopo aver diviso a met\u00e0 lo zodiaco tra Cancro e Leone assegnando un pianeta ad un segno nella met\u00e0 solare e ad uno nella met\u00e0 lunare, procedendo a ritroso prima del Cancro e in avanti dopo il Leone. Quindi Mercurio \u00e8 assegnato ai due segni simmetrici rispetto a Cancro e Leone insieme (perch\u00e9 12 \u00e8 pari), perch\u00e9 Mercurio non transita di pi\u00f9 di un segno lontano rispetto al sole. Venere \u00e8 assegnata ai due segni simmetrici successivi, Toro e Bilancia, perch\u00e9 non si allontana di pi\u00f9 di due costellazioni. Giove e Marte sono assegnati rispettivamente a Sagittario e Pesci, e ad Ariete e Scorpione. Cos\u00ec Saturno \u00e8 assegnato al Capricorno e all'Acquario, (segni consecutivi) dato il freddo e la scarsit\u00e0 di luce durante il loro periodo dell'anno (dal 22 dicembre al 19 febbraio)\nAspetti astrologici.\nLe nature degli aspetti astrologici sono determinate dalle configurazioni dei pianeti rispetto ai luminari nel Thema Mundi. In esso, gli aspetti dati dai pianeti hanno a che fare con la loro classificazione: benefica o malefica."}
{"id": "2456801", "revid": "599013", "url": "https://it.wikipedia.org/wiki?curid=2456801", "title": "Georges Dillon-Kavanagh", "text": "Collegamenti esterni.\nBio SportsReference"}
{"id": "2456802", "revid": "547034", "url": "https://it.wikipedia.org/wiki?curid=2456802", "title": "Arciconfraternita del Santissimo Sacramento (Barletta)", "text": "Nella citt\u00e0 di Barletta sono presenti due Arciconfraternite del Santissimo Sacramento, una sita nella Prepositura Curata di San Giacomo Maggiore e l'altra nella chiesa di San Pietro.\nArciconfraternita del Santissimo Sacramento (Prepositura Curata San Giacomo Maggiore).\nStoria.\nL'Arciconfraternita del Santissimo Sacramento con sede presso la Prepositura Curata di San Giacomo Maggiore in Barletta, risalente all'XI secolo rimonta a prima del XVI secolo. Infatti uno dei primi documenti, del gennaio del 1600, riguardante la \u201cvisita ad limina\u201d \"(Archivio Segreto Vaticano, sez. S. Congr. Concilii, Relationes Tranen, 809A)\" del vescovo Giulio Caracciolo di Trani recita: \"\u201cHabet item subtit. S.ti jacobi Parrocchiam unam, cum societate S.mi Sacramenti, adsunt quoq quinq. Sacerdotes, et duo subdiaconi\u201d.\"Fino ai primi del XX secolo in San Giacomo era presente la Cappella \"della Frateria\" o del Santissimo del XVI secolo, in seguito demolita per far spazio alla cappella del S. Cuore di Ges\u00f9 inaugurata nel 1923. Ma gi\u00e0 nel XVIII secolo l'antica fu sostituita dall'attuale Cappella del Santissimo.\nDue atti notarili del 1612 e del 1655 riguardano l'Arciconfraternita che il 30 maggio 1769 ricevette dal Re delle Due Sicilie, Ferdinando IV, l'approvazione delle regole e nel 1772 fu aggregata alla Primaria che aveva sede presso la Chiesa domenicana di S. Maria Sopra Minerva in Roma. In data 21 gennaio 1935 alla benemerita Arciconfraternita fu concesso dal Re Vittorio Emanuele III il riconoscimento giuridico. Il 2 aprile 2002 da parte del prefetto della provincia di Bari \u00e8 avvenuta la reiscrizione nel registro delle Persone Giuridiche.\nLungo i secoli non sono mai mancati confratelli che si sono distinti per piet\u00e0 cristiana, dando esempio di vita evangelica all'interno della propria famiglia, dalle quali sono sbocciate tante vocazioni sacerdotali e religiose e nuovi nuclei di famiglie timorate di Dio. Verso il 1960 il numero dei membri della suddetta Arciconfraternita and\u00f2 sempre pi\u00f9 assottigliandosi. Nel 1991 il Prevosto don Sabino Lattanzio diede nuovo impulso al Pio Sodalizio accogliendo tredici nuovi aspiranti, che costituirono il seme di una nuova fioritura.\nOrganizzazione.\nPer aderire a questo Pio Sodalizio l'interessato deve farne esplicita richiesta scritta che, valutata positivamente dal Priore e dall'Assemblea dei Confratelli, viene accettata dando inizio ad un periodo di noviziato di un anno. Durante la cerimonia di entrata nell'Arciconfraternita il priore chiama per nome e cognome il nuovo confratello che alzandosi si porta ai piedi dell'altare. Il padre spirituale inizia la cerimonia di vestizione che si conclude con la lettura del giuramento, la firma e la benedizione.\nSegno distintivo dell'Arciconfraternita \u00e8 un Ostensorio accompagnato dai segni distintivi dell'apostolo San Giacomo (Bastone e Conchiglie) per ricordare l'appartenenza alla Prepositura Curata di San Giacomo Maggiore di Barletta. L'Arciconfraternita elegge il proprio vertice amministrativo, costituito da Priore, vice-priore, Cassiere, Segretario e Consiglio durante le ultime settimane di Avvento e la presa di possesso della nuova amministrazione avviene tradizionalmente il 6 gennaio, giorno dell'Epifania, giorno in cui il Prevosto fa l'annuncio solenne della Santa Pasqua (Festa Principale dell'Arciconfraternita).\nNel giorno di Pasqua, subito dopo la Santa Messa Solenne delle ore 11, l'Arciconfraternita accompagna in processione il Santissimo Sacramento che partendo dalla Prepositura Curata di San Giacomo attraversa le strade principali della Parrocchia (Corso Vittorio Emanuele, via Consalvo da Cordova, Via Roma, via Nanula) sostando presso il Palazzo di Citt\u00e0 e presso l'inizio di Via Regina Margherita per due Benedizioni Eucaristiche per porre sotto la protezione del Santissimo Sacramento sia la parte Orientale che quella Occidentale della Citt\u00e0 per poi tornare trionfalmente in chiesa al suono delle campane in festa e con il lancio di diane.\nDurante questa Processione ogni confratello assolve ad uno specifico ruolo: \nAbito di Rito.\nL'abito di rito dell'Arciconfraternita \u00e8 composto da:\nArciconfraternita del Santissimo Sacramento (San Pietro).\nStoria.\nL'arciconfraternita del Santissimo Sacramento \u00e8 stata istituita nella chiesa di San Pietro nel 1549.\nL'arciconfraternita non ebbe inizialmente una sede stabile e utilizzava come deposito per gli abiti, le torce e i libri un locale, poi divenuto di sua propriet\u00e0, sul retro del campanile della cattedrale di Santa Maria Maggiore, presso il cimitero. Il locale, che in seguito fu chiamato \"Segreto vecchio\", si trovava all'angolo dell'antica \"strada Sant'Angelo\" (poi \"strada Salmense\" e dal 1876 via Dabenevoli).\nLa chiesa di San Pietro, originaria nel 1180, era stata demolita per consentire l'uso dei cannoni del castello di Barletta, e fu ricostruita tra il 1549 e il 1595, davanti alla cattedrale, con il contributo dei confratelli e dei fedeli. La confraternita nello stesso 1549 aveva ottenuto dall'arcidiocesi di Trani la cessione di un'area dove si trovavano i ruderi di una \"domus hospitalis\" e due piccole case.\nL'arciconfraternita ancora oggi esercita lo \"jus patronatus\" sulla cappella e stabil\u00ecsce in essa la sede per le riunioni e per la vestizione. Nel 1557 fu costruita nella chiesa di Santa Maria Maggiore una seconda cappella per la custodia del Santissimo Sacramento, dato che in quella precedente si manifestava un'umidit\u00e0 persistente e nel 1596 l'istituzione contribu\u00ec al rifacimento del pavimento della chiesa.\nTra il 1623 e il 1631 l'arciconfraternita fece edificare nella cattedrale la cappella del Santissimo Sacramento, trasformando la primitiva sacrestia e la cappella appartenuta alla famiglia Pappalettere. Una lapide all'interno della cappella, addossata alla parete, riporta la notizia della donazione della cappella all'arciconfraternita da parte della famiglia Pappalettere, il suo ingrandimento \"sin dalle fondamenta\" e la nuova dedica con la data.\nNel 1799 i confratelli si incaricarono della ricostruzione dell'urna rivestita in argento che dalla peste del 1656 era utilizzata per portare il processione l'Ostia consacrata e che era stata requisita dalle truppe francesi d'occupazione. Nel 1809 le pie istituzioni laicali furono sottoposte alla tutela del \"consiglio superiore degli ospizi\".\nOrganizzazione.\nInizialmente i membri erano scelti tra i nobili e i \"primi civili\" di Barletta per morigeratezza dei costumi e per pia pratica religiosa.\nOggi, per aderirvi, l'interessato deve farne esplicita richiesta scritta. Tale richiesta viene valutata dal Priore e dall'Assemblea dei Confratelli che, in caso di accettazione, invita il richiedente ad un periodo di noviziato di un anno che parte la Domenica delle Palme. La cerimonia di entrata nell'Arciconfraternita \u00e8 fissata per la Domenica delle Palme nell'anno successivo all'inizio del noviziato. Durante la messa il priore, giunto sull'altare, chiama per nome e cognome il nuovo confratello che alzandosi si porta ai piedi dell'altare. Qui, il padre spirituale inizia la cerimonia di vestizione, che avviene con l'aiuto del confratello pi\u00f9 anziano, che si conclude con la lettura del giuramento e la benedizione.\nIl Gioved\u00ec santo, durante la solenne Messa serale \"in Cena Domini\", \u00e8 ripresentata la lavanda dei piedi, per commemorare il gesto compiuto da Cristo il giorno precedente alla sua morte. Tale rito, comune a tutto il rito romano, \u00e8 contraddistinto dalla partecipazione del Sindaco della Citt\u00e0, in accordo ad una tradizione risalente al XVI secolo. Dodici tra i confratelli pi\u00f9 giovani scoprono il piede destro mentre il sacerdote, inchinandosi, li lava li e bacia. La tradizione vuole che il Sindaco porti il catino con l'acqua per questo rito sacro.\nSegno distintivo dell'arciconfraternita \u00e8 un calice sormontato dall'ostia, fatto scolpire sulle propriet\u00e0 dell'istituzione. Esisteva anche un \"Monte di Consore\", per le donne, le quali avevano una sepoltura riservata in Santa Maria Maggiore. L'arciconfraternita eleggeva il giorno della ottava del Corpus Domini nella cappella di San Pietro il proprio vertice amministrativo, costituito da priore, procuratore, cascerio e due razionali. La presa di possesso della nuova amministrazione veniva connotata con il canto del \"Veni Creator Spiritus\" intonato dall'arciprete del capitolo di Santa Maria Maggiore, il quale esplicava il compito di direttore spirituale.\nOgni anno, l'Arciconfraternita accompagna la processione del Venerd\u00ec santo che partendo dalla Cattedrale di Santa Maria Maggiore sosta in piazza Plebiscito per la messa per poi tornare in cattedrale. Ogni confratello assolve ad uno specifico ruolo:\nI documenti riguardanti l'attivit\u00e0 dell'arciconfraternita, all'inizio del secolo scorso, in numero di 42, unitamente ad altre \"charte\", sono custoditi dall'arciconfraternita stessa. Bolle di sospensione della processione penitenziale del Venerd\u00ec santo, emesse dagli arcivescovi di Trani succedutisi negli anni, e relativi promemoria difensivi, esistono nell'archivio diocesano. Diversi atti notarili testimoniano di lasciti all'arciconfraternita e altri documenti relativi alla pia istituzione si conservano nel \"Codice diplomatico barlettano\"."}
{"id": "2456803", "revid": "21880", "url": "https://it.wikipedia.org/wiki?curid=2456803", "title": "Crotalus molossus", "text": "Crotalus molossus \u00e8 una specie di crotalo velenoso trovata nel sud-ovest degli Stati Uniti ed in Messico. Quattro sottospecie sono attualmente riconosciute, includendo le sottospecie qui descritte.\n\u00c8 anche conosciuto con alcuni nomi comuni, fra i quali: \"Serpente a sonaglio dalla coda nera\", \"Tintinnatore verde\", \"Serpente a sonagli dalla coda nera del nord\", \"Serpente a sonagli dal muso di cane\", \"Serpente a sonagli dalla testa di cane\", \"Diamante nero di montagna\".\nDescrizione.\nIl Crotalus molossus \u00e8 una specie di taglia media, solitamente lunga fra i 76 ed i 107\u00a0cm. I pi\u00f9 grossi generalmente non superano i 100 centimetri, sebbene siano stati individuati rari esemplari lunghi 125.0\u00a0cm (Gloyd, 1940), 125.7 (Klauber, 1972) e di 129.5\u00a0cm (Shaw &amp; Campbell, 1974).\nLe femmine di C. molossus tendono ad essere pi\u00f9 grosse dei maschi.\nIl colore di questi serpenti varia in una scala che va dal verde oliva al giallo, al marrone e a tutte le sfumature di nero. Come suggerisce il suo stesso nome, una delle caratteristiche maggiormente indicative del C. molossus \u00e8 che, nonostante le grandi variet\u00e0 di colorazioni sotto cui pu\u00f2 presentarsi, le scaglie della coda sono interamente nere. A volte questo tipo di serpente a sonagli ha delle bande nere che corrono fra gli occhi e scendono diagonalmente agli angoli della bocca, formando una sorta di \"maschera\".\nCome altri serpenti a sonagli, il C. molossus ha un sonaglio composto essenzialmente di cheratina, situato alla fine della coda. Ogni volta che il serpente fa la muta, un nuovo segmento si aggiunge al sonaglio; questi serpenti possono fare la muta parecchie volte in un anno ed il loro stesso sonaglio \u00e8 discretamente fragile e pu\u00f2 capitare che si rompa, quindi la lunghezza del sonaglio di un C. molossus non pu\u00f2 essere utilizzata come mezzo per individuare l'et\u00e0 dell'esemplare, a meno che il bottone terminale non sia intatto.\nIl C. molossus non possiede una vista molto sviluppata, ma si orienta grazie all'olfatto e alla termorecezione, capacit\u00e0 che gli consente di orientarsi grazie alle diverse gradazioni di calore con cui gli si manifesta l'ambiente circostante.\nLa dose di veleno che questo serpente pu\u00f2 iniettare nella propria vittima con un morso \u00e8 tale da poter uccidere due uomini. La distanza di sicurezza consigliata per l'osservazione \u00e8 di almeno 70\u00a0cm, nonostante non sia ritenuto un animale particolarmente aggressivo.\nCollocazione geografica.\nTrovato inizialmente a sud-ovest degli Stati Uniti, in Arizona, Nuovo Messico, nella parte pi\u00f9 interna del Texas ed in Messico, nella parte pi\u00f9 a sud di Oaxaca, il C. molossus \u00e8 stato individuato anche nei pressi del Golfo di California nell'Isola di San Esteban e a Tibur\u00f3n Island. La distribuzione nel territorio di questo serpente raggiunge un massimo di 2930 m. Il tipo nomenclaturale attribuito al C. molossus \u00e8 \"Fort Webster, St. Rita del Cobre, New Mexic\".\nStato di conservazione.\nIl C. molossus \u00e8 stato classificato come animale a basso rischio dalla Red List dell'IUCN. Alcune delle sue specie sono state classificate cos\u00ec a causa della larga distribuzione sul territorio, del presunto alto numero di esemplare o perch\u00e9 si ritiene improbabile che tale specie si estingua abbastanza velocemente da ritenere opportuna che venisse classificata con un rischio d'estinzione maggiore.\nBiologia.\nTutti i serpenti a sonagli sono carnivori; la fonte primaria di cibo per il C. molossus sono i roditori e altri piccoli mammiferi, uccelli e rettili di modeste dimensioni. Le abitudini di questo rettile variano nel corso dell'anno. In primavera \u00e8 generalmente un animale diurno; in estate, cambia le proprie abitudini e diventa un animale notturno per cercare di evitare il caldo estivo; in inverno, il C. molossus va in letargo in tane create ed abbandonate dagli animali, di solito da altre specie di serpenti.\nIl modo in cui si muovono sul terreno varia a seconda della superficie che devono percorrere, alternando con successo lo scivolamento laterale ai movimenti rettilinei - e viceversa. Sebbene il C. molossus abbia grandi capacit\u00e0 tanto da scalatore quanto da nuotatore, \u00e8 soprattutto un animale terrestre ed abita le praterie, le zone desertiche, quelle rocciose ed i luoghi montani, nonch\u00e9 le altitudini boschive.\nL'et\u00e0 media di vita si aggira attorno ai 15-20 anni."}
{"id": "2456807", "revid": "584834", "url": "https://it.wikipedia.org/wiki?curid=2456807", "title": "Carretera Panamericana Sur (Per\u00f9)", "text": ""}
{"id": "2456811", "revid": "584834", "url": "https://it.wikipedia.org/wiki?curid=2456811", "title": "Carretera Panamericana Norte (Per\u00f9)", "text": ""}
{"id": "2456813", "revid": "465169", "url": "https://it.wikipedia.org/wiki?curid=2456813", "title": "Manos al aire", "text": "Manos al aire \u00e8 un singolo della cantante canadese Nelly Furtado, il primo estratto dal quarto album in studio \"Mi plan\" e pubblicato il 29 giugno 2009.\nPubblicazione.\n\"Manos al aire\" \u00e8 stato reso disponibile per l'airplay radiofonico in tutto il mondo il 29 giugno 2009, mentre la commercializzazione del download digitale \u00e8 avvenuta il giorno seguente, il 30 giugno 2009. In Italia ed in Messico la pubblicazione \u00e8 invece avvenuta il 25 giugno, dopo che una anteprima del brano era stata resa disponibile sul sito ufficiale dell'etichetta Universal Music Latino.\nVideo musicale.\nSabato 18 luglio 2009 \u00e8 stata resa disponibile un'anteprima del video nel quale si vede Nelly Furtado in panni militari, che cammina per strada e si siede alla guida di una jeep, lanciandosi alle spalle volta per volta un oggetto personale che appartiene al fidanzato, come segno di sconfitta e rinuncia alla loro storia insieme fatta di litigi, tant'\u00e8 che si ritrovano a discutere durante una terapia di coppia. Alla fine Nelly sembra tornare sui suoi passi fermando la jeep, scendendo e raggiungendo la casa del suo amato, dimostrando di rinunciare a tutto per il suo amore."}
{"id": "2456823", "revid": "287204", "url": "https://it.wikipedia.org/wiki?curid=2456823", "title": "Liga ACB 2007-2008", "text": "La Liga ACB 2007-2008 \u00e8 stata la 52\u00aa edizione del massimo campionato spagnolo di pallacanestro maschile.\nIl torneo si compone di diciotto formazioni, che si affrontano in un unico girone all'italiana con partite di andata e ritorno. Le prime otto si qualificano per i play-off per il titolo nazionale, disputati al meglio delle tre gare fino alle semifinali, con la prima e la terza in casa della meglio classificata al termine della stagione regolare. La finale, invece, \u00e8 disputata al meglio delle cinque. Le ultime due retrocedono in Liga LEB.\nIl TAU Cer\u00e1mica, quarto al termine della stagione regolare, vince il suo secondo titolo nazionale in finale dei play-off sul Winterthur FC Barcelona, terzo dopo le trentaquattro giornate.\nAlcuni importanti cambiamenti sono stati introdotti a partire da questa stagione:\nStatistiche.\nPunti\nRimbalzi\nAssist"}
{"id": "2456824", "revid": "599013", "url": "https://it.wikipedia.org/wiki?curid=2456824", "title": "Cyrill Mohr", "text": ""}
{"id": "2456825", "revid": "15756", "url": "https://it.wikipedia.org/wiki?curid=2456825", "title": "Fondaco dei Tedeschi", "text": "Il Fontego dei Tedeschi (o, in italiano, Fondaco dei Tedeschi) \u00e8 un palazzo di Venezia, situato nel sestiere di San Marco e affacciato sul Canal Grande, in posizione adiacente al Ponte di Rialto.\nStoria.\nAnalogamente al Fontego dei Turchi il Fontego dei Tedeschi \u00e8 di antica fondazione (XIII secolo) e legato alle esigenze commerciali della Repubblica di Venezia: esso era punto d'approdo delle merci trasportate da mercanti tedeschi di Norimberga, Judenburg e Augusta che qui le immagazzinavano. Qui operavano per i loro commerci anche le popolazioni di lingua tedesca che avevano un accordo di dedizione con la Serenissima, come gli abitanti dell'Altopiano dei Sette Comuni. Alla fine del XIV secolo, il palazzo ospit\u00f2 anche gli uffici locali della famiglia Fugger, noti mercanti e banchieri tedeschi.\nL'edificio originario fu vittima di un incendio devastante nella notte tra il 27 e il 28 gennaio 1505, ma in meno di cinque mesi il Senato veneziano aveva gi\u00e0 deciso di ricostruirlo su progetto di Girolamo Tedesco. Si trattava di una completa ricostruzione, che ebbe luogo tra il 1505 e il 1508. A differenza di altri palazzi sul Canal Grande, si decise di non ricorrere a decorazioni marmoree n\u00e9 elementi decorati a traforo, abbellendo piuttosto le campiture libere tra le finestre con affreschi, per i quali vennero chiamati Giorgione e il suo giovane allievo Tiziano. Secondo Dolce, che scriveva nel 1557, la \"Giustizia\" di Tiziano, dipinta sul lato della calle, era cos\u00ec bella che venne scambiata per opera del maestro Giorgione, generando un conflitto tra i due.\nNel 1508 venne celebrata la conclusione dei lavori con una messa solenne e nello stesso anno una contesa per il pagamento degli affreschi di Giorgione fa pensare che anche la decorazione esterna fosse completa. verso il 1760 gli affreschi erano ancora discretamente leggibili, come dimostra una serie di incisioni di Anton Maria Zanetti.\nCome gli altri fonteghi della citt\u00e0, anche questo fu soppresso con la caduta della Repubblica nel 1797.\nIl palazzo \u00e8 stato a lungo di propriet\u00e0 delle Poste Italiane. Ceduto nel 2008 al gruppo Benetton per un importo di 53 milioni di euro, \u00e8 stato sottoposto a un nuovo intervento di recupero statico e funzionale, sotto la direzione artistica dell'architetto olandese Rem Koolhaas, per la sua riconversione in centro commerciale dotato anche di un polo culturale, che \u00e8 stato aperto al pubblico il 1 ottobre 2016.\nDescrizione.\nEsterno.\nGrande complesso che guarda sul Ponte di Rialto, il Fontego \u00e8 un edificio a pianta quadrata disposto su tre livelli intorno a un cortile interno, coperto da una struttura in vetro e acciaio, dov'\u00e8 conservato l'antico pozzo. Al pian terreno cinque grandi arcate a tutto sesto chiudono un portico in dialogo col Canal Grande, dove si scaricavano le merci. Il secondo livello \u00e8 percorso da una lunga fila di bifore e monofore a cui corrispondono simmetricamente le finestre quadrangolari minori dei due piani sovrastanti. La sommit\u00e0 del palazzo \u00e8 merlata.\nVerso il 1508 la facciata che d\u00e0 sul Canal Grande fu affrescata per mano di Giorgione e di Tiziano Vecellio, ma oggi del loro lavoro restano pochi frammenti alla Ca' d'Oro, deteriorati dagli agenti atmosferici e dal clima umido e salmastro della laguna.\nInterno.\nAnche gli interni conservavano opere di inestimabile valore, dei pittori Paolo Veronese, Tiziano Vecellio e Jacopo Tintoretto, di cui oggi si \u00e8 perduta quasi ogni traccia.\nRimangono, a testimonianza della funzione che nei secoli ha svolto l'edificio, i numerosi simboli che i mercanti incidevano, soprattutto sulla pietra delle colonne, per segnalare i vani in cui depositare le merci..\nGli affreschi staccati.\nGli affreschi staccati dall'esterno dell'edificio (dal 1937) vennero conservati in varie sedi (Palazzo Ducale, Gallerie dell'Accademia), prima di essere ricomposti nella Ca' d'Oro.\nDi Giorgione restano la \"Nuda\" entro una nicchia e frammenti di figure femminili. Di Tiziano restano:"}
{"id": "2456826", "revid": "39884", "url": "https://it.wikipedia.org/wiki?curid=2456826", "title": "Pierre d'Hugues", "text": ""}
{"id": "2456832", "revid": "1501558", "url": "https://it.wikipedia.org/wiki?curid=2456832", "title": "Giulio Castelli (scrittore)", "text": "Biografia.\nNato a Roma, dove ha sempre vissuto, in una famiglia originaria del Piemonte e della Toscana, ha esordito nel giornalismo nel 1960. \u00c8 stato redattore e inviato speciale per diversi quotidiani per i quali ha svolto inchieste sulla demografia, sulla violenza giovanile, sulla mancanza di memoria storica e sul degrado ambientale. Negli anni 1970 ha lavorato per \"Il Tempo\" e collaborato al settimanale \"Il Mondo\". Ha condotto trasmissioni radiofoniche quali \"Antologia di RadioTre\", \"Prima Pagina\" e \"Terza Pagina\". Dalla met\u00e0 degli anni 1990 si \u00e8 occupato di editoria ed \u00e8 stato A.D. di Multimedia Adnkronos e direttore editoriale di Aki-Adnkronos International. \u00c8 stato presidente di Cives, una associazione di promozione sociale per l'ambiente e la qualit\u00e0 della vita urbani.\nDal suo romanzo \"Il fascistibile\", che , sono state tratte due sceneggiature per conto di una cooperativa di produzione formata dal produttore Vincenzo Labella, dal direttore di fotografia Giuseppe Rotunno, dallo scenografo Mario Garbuglia e dall'attore Giancarlo Giannini. La prima scritta da Anthony Burgess non trov\u00f2 il favore del regista prescelto, che era Milo\u0161 Forman. La seconda, scritta dal commediografo e regista David Hare, \u00e8 stata pubblicata dalla Harry Ranson Humanities Research Center dell'Universit\u00e0 del Texas ad Austin.\nNel 2008, Castelli \u00e8 stato anche coautore di un saggio del politologo e italianista Gert Soerensen, docente all'Universit\u00e0 di Copenaghen, dal titolo \"Berlusconi, og den moderne fyrste\" (\"Berlusconi, e il moderno Principe\"). \nHa vinto alcuni premi letterari, tra i quali il Premio Letterario dei Giovani e Premio Castellammare.\nRomanzi storici sull'antica Roma.\nDa sempre interessato nella storia della Roma antica ha scritto tre lunghi romanzi storici ambientati nel periodo finale dell'Impero. A questi se ne sono aggiunti altri tre: il primo riguarda la biografia \"segreta\" dell'imperatore filosofo Marco Aurelio, attingendo a numerose fonti antiche: da Cassio Dione Cocceiano, a Tertulliano, Erodiano, alla \"Historia Augusta\", fino ad includere i \"Colloqui con s\u00e9 stesso\", dello stesso Marco Aurelio. Il secondo narra invece le vicende del restauratore dell'Impero romano, Diocleziano, al termine di un drammatico periodo politico e militare. Il terzo, infine, \u00e8 ambientato nella Roma repubblicana all'epoca della prima guerra punica."}
{"id": "2456837", "revid": "599013", "url": "https://it.wikipedia.org/wiki?curid=2456837", "title": "Gustav Casmir", "text": "\u00c8 lo zio di Erwin Casmir."}
{"id": "2456848", "revid": "287204", "url": "https://it.wikipedia.org/wiki?curid=2456848", "title": "The Journey (Dolores O'Riordan)", "text": "The Journey \u00e8 un brano musicale scritto ed interpretato dalla cantante irlandese Dolores O'Riordan, estratto come primo singolo dall'album \"No Baggage\".\nIl video.\nIl video musicale prodotto per questa canzone \u00e8 stato girato ad Howth, in Irlanda. Nel video Dolores O'Riordan appare in varie location nei pressi di una spiaggia come tutti, o su una barca, mentre sventola una bandiera bianca."}
{"id": "2456850", "revid": "363629", "url": "https://it.wikipedia.org/wiki?curid=2456850", "title": "Canon TS-E 24mm", "text": "Il Canon EF TS-E 24mm f/3.5L \u00e8 un obiettivo fisso tilt-shift grandangolare prodotto da Canon.\nL'obiettivo monta un EF che lo rende compatibile con la serie di fotocamere EOS.\nIl TS-E 24mm f3.5L \u00e8 provvisto dei tre gradi di libert\u00e0, permettendo all'utente di decentrare (shift), basculare (tilt) o ruotare l'obiettivo. Decentrando l'ottica si ottiene una correzione della prospettiva nell'immagine facendo in modo che le linee verticali diventino parallele. Questo \u00e8 particolarmente utile nella fotografia d'architettura. Basculando invece \u00e8 possibile traslare il piano focale, ottenendo una selettiva profondit\u00e0 di campo.\nCanon ha annunciato la seconda versione di quest'ottica il 18 febbraio 2009. Oltre ai vari miglioramenti ottici apportati, il TS-E 24mm f/3.5L II presenta una nuova costruzione completamente riprogettata: questo rende completamente libero il decentramento e il basculaggio, cosa non possibile nella versione precedente dove per far ruotare i due movimenti indipendentemente l'uno dall'altro era necessario smontare e rimontare l'obiettivo.\nCollegamenti esterni.\nCanon EF TS-E 24mm f/3.5L in Canon Camera Museum (EN)"}
{"id": "2456852", "revid": "921202", "url": "https://it.wikipedia.org/wiki?curid=2456852", "title": "Alfa Romeo Giulietta SZ", "text": "L'Alfa Romeo Giulietta SZ \u00e8 un'autovettura sportiva prodotta dalla casa automobilistica milanese Alfa Romeo dal 1960 al 1963. Facente parte delle vetture derivate dalla Giulietta come la Giulietta Sprint, la sua sigla \"SZ\" deriva da Sport Zagato.\nIl contesto.\nLa \"Giulietta\" si distingueva per le prestazioni, all'epoca rilevanti in rapporto alla cilindrata di 1300 cm\u00b3 e in pi\u00f9 era agile, snella, esprimendo sportivit\u00e0 ed eleganza. Infatti, la Casa automobilistica milanese contava sulla collaborazione di due importanti carrozzerie come Bertone per la \"Giulietta Sprint\" e Pininfarina dapprima per la \"Giulietta Spider\" e, in seguito, per la \"Duetto\".\nLa famiglia delle Giulietta era inizialmente composta dalle versioni berlina, dalla TI (Turismo Internazionale), dalla Sprint, dalla Sprint Veloce, dalla Spider e dalla Spider Veloce.\nLa genesi di questo modello \u00e8 legata a un incidente di corsa. Alla Mille Miglia del 1956 i fratelli Dore e Carlo Leto di Priolo, al via con una delle cinque Sprint Veloce ufficiali, nei pressi di Radicofani perdono il controllo dell'auto e finiscono nel greto del fiume Ombrone. I piloti ne escono pi\u00f9 o meno incolumi, ma la vettura \u00e8 semidistrutta. Nonostante il preventivo di riparazione fosse senza speranza, i gentlemen driver non si perdono d'animo e si rivolgono al carrozziere Elio Zagato. In quattro mesi di lavoro l'auto viene ricostruita con un nuovo telaio a struttura tubolare e una carrozzeria in lega di alluminio, che comportano un risparmio di peso di circa 135\u00a0kg, consentendo inoltre una linea molto pi\u00f9 affusolata e aerodinamica.\nProduzione.\nIl primo esemplare della versione commerciale definitiva venne completato il 19 dicembre 1959: aveva i fari carenati, per migliorare la penetrazione aerodinamica, e i pulsanti di apertura delle porte dotati di semplici impugnature ad aletta.\nIl modello debutta ufficialmente in pubblico il 3 marzo 1960 al Salone dell'automobile di Ginevra con alcune differenze rispetto al primo esemplare, come i fari anteriori senza calotte trasparenti, gli archi passaruota anteriori pi\u00f9 arrotondati e le porte con vere e proprie maniglie, anche se piccole.\nLa \"Giulietta SZ\" \"serie 101.26\" venne prodotta in un numero molto limitato di esemplari (210 in tutto) tra il 1959 ed il 1961. Esistono due versioni della Giulietta SZ denominate dagli appassionati \"coda tonda\" per la parte posteriore tondeggiante e \"coda tronca\" per la parte posteriore che termina in modo pi\u00f9 spigoloso, quasi \"troncato\" per seguire dettami aerodinamici.\nIl motore nella motonautica.\nIl motore della Giulietta venne utilizzato dall'entrobordo racer Loustic 2 costruito dal cantiere Celli che con il motore 1300 della Giulietta AR530 nel 1964 ottenne tre record mondiali di fondo delle 5, 10 e 15 miglia della sua classe motonautica, poich\u00e9 il motore dell'Alfa Romeo Giulietta SZ partecipa al campionato del mondo di motonautica sia nelle classi interne che nella classifica assoluta, ed i motore della Giulietta SZ venne usato fino al 1965\nLe vittorie nei Rallies.\nIl debutto sportivo arriv\u00f2 nel 1960, poco dopo la presentazione alla stampa del modello di serie, dove con il nome di Giulietta Sport Zagato, venne impiegata nelle gare Sport, Gran Turismo, Super Turismo e Rally, e proprio nella prima partecipazione alle gare, arriv\u00f2 la vittoria nella Coupe des Alpes dell\u2019edizione del 1960, dove nonostante fosse una vettura esordiente, riusc\u00ec a battere tutte le numerose avversarie, e grazie a questa vittoria riusc\u00ec ad ottenere una grande risonanza mediatica, poich\u00e9 la Coupe des Alpes era una coppa internazionale parallela al campionato europeo rally, e chi la vinceva otteneva comunque un grande prestigio, ed al tempo stesso otteneva dei punti importanti per il campionato europeo rally. La stessa Giulietta SZ, riusc\u00ec a vincere l\u2019edizione del 1963, e venendo sostituita dalla Alfa Romeo Giulia TZ, ma con il glorioso palmares di due vittorie in Coppa delle Alpi su quattro partecipazioni, che la resero uno dei modelli pi\u00f9 vincenti delle gare rally\nLe vittorie nella Gran Turismo.\nAnche nella categoria gran turismo, l'Alfa Romeo Giulietta SZ partecip\u00f2 contemporaneamente sia alle numerose gare delle coppe gran turismo disputate in corsa singola, sia al campionato del mondo gran turismo che veniva corso contemporaneamente, dove riusc\u00ec a vincere 8 coppe internazionali gran turismo tra il 1960 ed il 1964, poich\u00e9 pur essendo una vettura esordiente, arriv\u00f2 prima assoluta alla Coppa Ascari, alla Coppa Belmonte, alla Coppa della Consuma, alla Coppa di Sciacca ed alla Coppa GT di Monza, dove nonostante avesse contro vetture pi\u00f9 anziane e per questo collaudate gi\u00e0 da parecchio tempo, la Giulietta SZ si dimostr\u00f2 veloce ed affidabile, mentre nel campionato del mondo gran turismo, ottenne un terzo posto assoluto dietro Ferrari e Porsche."}
{"id": "2456857", "revid": "125452175", "url": "https://it.wikipedia.org/wiki?curid=2456857", "title": "Quartiere Forlanini", "text": "Il quartiere Forlanini \u00e8 un quartiere del Municipio 4 di Milano. Il quartiere si trova nella zona orientale della citt\u00e0, immediatamente a sud di viale Enrico Forlanini, il grande asse che conduce all'aeroporto di Linate. \u00c8 compreso fra la cintura ferroviaria, via Mecenate e la tangenziale est.\nFu realizzato negli anni sessanta del XX secolo (Quartiere Forlanini Nuovo, 1960-64), su progetto dell'Ufficio Studi e Progetti dello I.A.C.P.M. (Istituto Autonomo Case Popolari di Milano), del C.R.A.P.E.R. (Centro per la Ricerca Applicata sui Problemi dell'Edilizia Residenziale), e dei Dr. Arch. Giacomo Jori, Max Pedrini, Alberto Morone, Alessandro Lissoni, Ing. Mario Tanci, Luciano Baldassari, Pietro Lingeri, Antonio Cassi Ramelli. \nSchema urbanistico.\nLink alla planimetria del Quartiere Forlanini Nuovo pubblicata dallo IACPM.\nInfrastrutture e trasporti.\nIl quartiere \u00e8 attraversato dalla linea automobilistica 45 in carico ad ATM e da diverse linee suburbane di Autoguidovie. Lungo via Mecenate transita la linea tranviaria 27. In viale Forlanini \u00e8 in costruzione la stazione Repetti della linea M4, che collegher\u00e0 il quartiere con il centro di Milano a partire dal 2022. \u00c8 collegato al centro di Milano anche con la ciclabile lungo Via Lombroso.\nBibliografia.\nUlteriori approfondimenti in ordine cronologico:"}
{"id": "2456869", "revid": "12405", "url": "https://it.wikipedia.org/wiki?curid=2456869", "title": "Tashkomur", "text": ""}
{"id": "2456873", "revid": "729019", "url": "https://it.wikipedia.org/wiki?curid=2456873", "title": "Martin PBM Mariner", "text": "Il Martin PBM Mariner era un idropattugliatore marittimo a scafo centrale, bimotore ad ala alta, prodotto dall'azienda statunitense Glenn L. Martin Company negli anni quaranta.\nUtilizzato principalmente dalla U.S. Navy sia durante la seconda guerra mondiale che la successiva guerra di Corea, venne sostituito gradualmente in patria dal Martin P5M Marlin e rimanendo in servizio operativo fino al 1962 con l'aviazione navale della marina militare uruguagia.\nStoria.\nSviluppo.\nNel 1937, la Glenn L. Martin Company realizz\u00f2 un nuovo idrovolante bimotore, denominato Model 162, per sostituire il precedente P3M con la finalit\u00e0 di poterlo affiancare ai Consolidated PBY Catalina. Il 30 giugno dello stesso anno, la U.S. Navy emise un ordine di fornitura per un singolo prototipo da avviare alle valutazioni assegnandogli la denominazione ufficiale XPBM-1. A questo primo ordine ne segu\u00ec un secondo, datato 28 dicembre, per la fornitura di ulteriori 21 esemplari di serie.\nPer testare il design del nuovo modello, la Martin realizz\u00f2 un esemplare in scala \u215c, il Martin 162A \"Tadpole Clipper\"; caratterizzato dal solo posto di guida riservato al pilota ed equipaggiato con un singolo motore Chevrolet capace di erogare una potenza di 120 hp (90 kW). Il \"Tadpole Clipper\" venne portato in volo con successo nel dicembre 1937. Il primo PBM in scala 1:1, il prototipo XPBM-1, vol\u00f2 per la prima volta il 18 febbraio 1939.\nIl velivolo venne equipaggiato con cinque torrette dotate di mitragliatrici e due scompartimenti bombe incorporati nelle gondole alari che racchiudevano anche i due motori. La configurazione alare adottata era ad ala di gabbiano, posizionata alta ed a sbalzo, soluzione che permetteva una maggior pulizia del flusso d'aria che investiva l'impennaggio bideriva. Il PBM-1 venne equipaggiato con un sistema di galleggianti equilibratori posti sotto le ali che si ritraevano andando ad integrarsi nell'estremit\u00e0 alare, soluzione tecnica gi\u00e0 adottata nel PBY Catalina. La versione finale, la PBM-3, si differenziava invece per aver abbandonato questa soluzione a favore di una convenzionale a galleggianti fissi e di uno scafo allungato di 3 ft.\nImpiego operativo.\nI primi PBM-1 ad entrare in servizio furono assegnati il 1\u00ba settembre 1940 al Patrol Squadron FIFTY-FIVE (VP-55) della United States Navy. Prima dello scoppio della seconda guerra mondiale, i PBM furono utilizzati, assieme ai PBY Catalina, per trasportare Neutrality Patrol nell'oceano Atlantico compreso le operazioni dall'Islanda. Dopo l'attacco giapponese di Pearl Harbor, i PBM vennero impiegati per missioni antisommergibile, affondando il primo U-Boot della tedesca Kriegsmarine, l\"'U-158\", il 30 giugno 1942. In totale, durante il conflitto, i PBM furono parzialmente o direttamente responsabili dell'affondamento di 10 U-Boat. I PBM vennero inoltre intensamente utilizzati nel Pacifico, operando dalle basi di Saipan, Okinawa, Iwo Jima e del pacifico sud-occidentale.\nL'United States Coast Guard acquist\u00f2 27 Martin PBM-3 durante la prima met\u00e0 del 1943. Alla fine del 1944, vennero acquisiti altri 41 PBM-5 ed altri vennero consegnati nella seconda met\u00e0 del 1945.\nAl 1955 risultavano in servizio operativo ancora 10 esemplari anche se tutti gli esemplari erano ritornati nell'inventario dei velivoli operativi della U.S. Coast Guard dal 1958, quando l'ultimo esemplare venne restituito dalla CGAS San Diego alla U.S. Navy. I PBM Mariner divennero la spina dorsale delle missioni a lungo raggio di ricerca e salvataggio della U.S. Coast Guard dai primi anni del dopoguerra fino a che non venne sostituito dai P5M Marlin e dai Grumman HU-16 Albatross dalla met\u00e0 degli anni cinquanta.\nI PBM sono rimasti in servizio operativo con la U.S. Navy anche dopo la fine della seconda guerra mondiale, essendo a lungo utilizzati in missioni di pattugliamento durante la guerra di Corea. e rimanendo nei reparti di prima linea fino alla progressiva introduzione del suo diretto sostituto, il Martin P5M Marlin; l'ultimo reparto equipaggiato con il Mariner fu il Patrol Squadron FIFTY (VP-50), il quale lo ritir\u00f2 definitivamente nel luglio 1956. La britannica Royal Air Force acquis\u00ec 32 Mariner che per\u00f2 non vennero utilizzati operativamente ed alcuni di questi esemplari vennero restituiti alla U.S. Navy. Altri 12 PBM-3R vennero trasferiti alla Royal Australian Air Force che li utilizz\u00f2 come aereo da trasporto truppe e materiali.\nLa Koninklijke Marine, la marina militare olandese, acquis\u00ec 17 PBM-5A Mariner alla fine del 1955 per impiegarli in Nuova Guinea olandese. La PBM-5A fu una versione anfibio dotata di carrello d'atterraggio retrattile ed equipaggiata con un motore radiale Pratt &amp; Whitney R-2800-34 erogante una potenza di 2\u00a0100\u00a0hp (1\u00a0566\u00a0kW). Dopo una serie di incidenti, gli olandesi hanno ritirato i restanti esemplari in servizio nel dicembre 1959.\nCuriosit\u00e0.\nIl PBM Mariner \u00e8 una delle vittime della zona chiamata triangolo delle Bermude, tratto dell'Oceano Atlantico responsabile della sparizione in circostanze misteriose di numerosi mezzi aerei ed unit\u00e0 navali. Un Mariner della U.S, Navy con 13 persone di equipaggio, inviato il 5 dicembre 1945 in soccorso del Volo 19 (Flight 19), un volo di addestramento composto da 5 Grumman TBM Avenger scomparso nella zona, non diede a sua volta pi\u00f9 notizie."}
{"id": "2456876", "revid": "25210116", "url": "https://it.wikipedia.org/wiki?curid=2456876", "title": "Dardi", "text": ""}
{"id": "2456881", "revid": "1012592", "url": "https://it.wikipedia.org/wiki?curid=2456881", "title": "X-Men (serie cinematografica)", "text": "X-Men \u00e8 una serie di film basati sugli omonimi supereroi dei fumetti Marvel Comics. Prodotta da Lauren Shuler Donner, per la 20th Century Fox, la serie \u00e8 cominciata con \"X-Men\" (2000), diretto da Bryan Singer. Dopo aver diretto anche\" X-Men 2\" (2003), Singer lascia la regia di \"X-Men - Conflitto finale\" (2006) a Brett Ratner.\nDopo i primi tre film vengono realizzati una serie di spin-off e una serie prequel: \"X-Men le origini - Wolverine\" (2009), diretto da Gavin Hood, racconta le origini di Wolverine; \"X-Men - L'inizio\" (2011) narra invece le origini del Professor X e di Magneto e della nascita della loro amicizia e rivalit\u00e0; \"Wolverine - L'immortale\" (2013) segue Wolverine dopo le vicende di \"Conflitto finale\".\nNel 2014 \u00e8 uscito \"X-Men - Giorni di un futuro passato\", che segue gli eventi sia di \"X-Men - Conflitto finale\" che di \"X-Men - L'inizio\"; il film vede quindi il ritorno del cast originale accanto agli attori del prequel, oltre che di Singer alla regia. A febbraio 2016 esce il primo film spin-off incentrato sull'omonimo personaggio, \"Deadpool\", seguito il 18 maggio e il 27 maggio dello stesso anno, rispettivamente in America e in Italia, da \"X-Men - Apocalisse\". Nel 2017 \u00e8 uscito \"Logan - The Wolverine\", la cui trama si svolge nel futuro di un universo alternativo, mentre nel 2018 esce \"Deadpool 2\", sequel del primo film. La serie viene conclusa da \"X-Men - Dark Phoenix\" nel 2019 e da \"The New Mutants\" nel 2020. \nLa serie, composta da 13 film, \u00e8 l'ottavo franchise pi\u00f9 redditizio della storia con un incasso di oltre 6 miliardi di dollari. Con l'acquisto da parte della Disney della 20th Century Fox, dopo le uscite di \"X-Men - Dark Phoenix\" e \"The New Mutants\", i mutanti entreranno nel Marvel Cinematic Universe e saranno quindi i Marvel Studios ad occuparsi dei futuri film su di loro.\nFilm.\nLa serie cinematografica degli X-Men, pur rappresentando un unico universo narrativo, pu\u00f2 essere suddivisa in gruppi di film tra loro pi\u00f9 strettamente correlati:\nDi seguito i film sono trattati in ordine di uscita:\n\"X-Men\" (2000).\nLa serie cinematografica dedicata agli X-Men inizia nel 2000 con \"X-Men\" di Bryan Singer. La trama \u00e8 incentrata sui tentativi di Charles Xavier e dei suoi allievi di fermare il mutante Magneto, in continua lotta con il genere umano. La trama \u00e8 narrata per lo pi\u00f9 dal punto di vista di Rogue e Wolverine, i veri protagonisti della pellicola. Una versione estesa intitolata \"X-Men 1.5\" \u00e8 stata distribuita per il mercato home video.\n\"X-Men 2\" (2003).\nNel 2003 Bryan Singer torna dietro la macchina da presa per dirigere \"X-Men 2\", che riprende gli eventi del primo film. La trama si concentra di pi\u00f9 sul passato di Wolverine, ma la lotta con Magneto \u00e8 sostituita dal confronto fra mutanti e quegli umani che non li accettano. Personaggi gi\u00e0 apparsi, come Uomo Ghiaccio e Pyro, acquistano maggiore rilevanza e vengono introdotti nuovi personaggi importanti come Nightcrawler. Il cast \u00e8 per lo pi\u00f9 confermato.\n\"X-Men - Conflitto finale\" (2006).\nNel 2006 Bryan Singer viene sostituito da Brett Ratner alla regia di \"X-Men - Conflitto finale\". La storia di Wolverine viene abbandonata e la trama si concentra sulla doppia identit\u00e0 di Jean Grey, che diventa una minaccia per il genere umano, e sui tentativi del governo di imporre una cura per il gene mutante. Vengono introdotti nuovi personaggi storici, come Bestia e Angelo, ma il cast rimane invariato per quanto riguarda i personaggi principali.\n\"X-Men le origini - Wolverine\" (2009).\nNel 2009 esce \"X-Men le origini - Wolverine\", primo spin-off della serie e prequel della trilogia originale; la regia passa a Gavin Hood. La trama del film \u00e8 completamente incentrata sulle origini di Wolverine, sul suo rapporto conflittuale con il fratellastro Victor Creed e sulla nascita della tacita guerra fra militari senza scrupoli e mutanti.\n\"X-Men - L'inizio\" (2011).\nIl film narra le origini della squadra di mutanti originale e si svolge prima degli eventi della trilogia originale. L'intero cast \u00e8 stato modificato in quanto i diversi personaggi sono molto pi\u00f9 giovani rispetto alle loro controparti dei film precedenti. Inoltre vengono introdotti nuovi mutanti, come Banshee e Havok, e la trama si concentra anche sul difficile rapporto d'amicizia tra Charles Xavier e Magneto. Il film \u00e8 uscito nel giugno 2011 ed \u00e8 diretto da Matthew Vaughn sulla base del soggetto di Bryan Singer, il quale torna ad occuparsi della serie mutante dopo 8 anni d'assenza.\n\"Wolverine - L'immortale\" (2013).\nSecondo spin-off dedicato a Wolverine, viene nuovamente interpretato da Hugh Jackman e diretto stavolta da James Mangold. Il film \u00e8 sceneggiato da Christopher McQuarrie ed \u00e8 basato sulla miniserie degli anni ottanta scritta da Chris Claremont e Frank Miller e ambientata in Giappone. Gli avvenimenti di questo film si svolgono cinque anni dopo \"X-Men - Conflitto finale\" e la figura di Jean Grey appare diverse volte come visione a Wolverine, a causa dei suoi sensi di colpa. Del film esiste una versione estesa che porta il minutaggio della pellicola da 126 a 138 minuti, nonch\u00e9 un finale alternativo con il costume classico dei fumetti di Wolverine.\n\"X-Men - Giorni di un futuro passato\" (2014).\nBasato sull'omonimo arco narrativo del 1981, il film segue gli eventi sia di \"X-Men - L'inizio\", sia di \"X-Men - Conflitto finale\" (si svolge dopo \"Wolverine - L'immortale\"). Bryan Singer, il regista dei primi 2 film, torna dietro la macchina da presa. La storia \u00e8 divisa in due timeline, una ambientata nel futuro del 2024 con gli X-Men e l'altra negli anni '70 con i giovani Charles Xavier, Magneto e gli altri mutanti.\nIl film non tiene in considerazione gli avvenimenti del film \"X-Men le origini - Wolverine\", infatti sono visibili palesi incongruenze tra questa pellicola e il primo spin-off. Inoltre le vicende nel futuro distopico del 2024 vengono cancellate assieme a tutte le morti di \"Conflitto finale\" e sostituiti da un nuovo futuro. Una versione estesa chiamata \"The Rogue Cut\" \u00e8 stata distribuita per l'home video il 13 luglio 2015. In questo cut alternativo del film vengono reinserite le scene di Anna Paquin nel ruolo di Rogue, tagliate nella versione cinematografica, e altre scene vengono estese o leggermente rimontate.\n\"Deadpool\" (2016).\nIn questo film Ryan Reynolds interpreta Wade Wilson/Deadpool, in una versione per\u00f2 slegata dalla precedente (a seguito della riscrittura della timeline avvenuta in \"Giorni di un futuro passato\") e molto pi\u00f9 aderente al fumetto. In questo film ricompare Colosso, gi\u00e0 presente nei precedenti film della serie, non pi\u00f9 interpretato da Daniel Cudmore ma da Andre Tricoteux (e doppiato da Stefan Kapi\u010di\u0107) e personaggio reinventato in questo film. Diretto da Tim Miller, il film si dimostra un enorme successo di critica e pubblico e introduce alcuni elementi molto particolari, non ultimo la rottura della quarta parete, con alcuni monologhi del protagonista rivolti direttamente al pubblico.\n\"X-Men - Apocalisse\" (2016).\nNel dicembre 2013 il regista Bryan Singer annuncia tramite Twitter l'anno di uscita di \"X-Men - Apocalisse\", cio\u00e8 il 2016. Singer ha dichiarato che il film \u00e8 incentrato sull'origine dei mutanti, \u00e8 ambientato negli anni ottanta ed \u00e8 pi\u00f9 un sequel di \"L'inizio\" rispetto a \"Giorni di un futuro passato\". Simon Kinberg, Dan Harris e Michael Dougherty hanno lavorato con Singer alla sceneggiatura. La pellicola esce il 27 maggio 2016 negli Stati Uniti d'America e alcuni giorni prima in altre nazioni del mondo.\n\"Logan - The Wolverine\" (2017).\nNel novembre 2013, la 20th Century Fox ha iniziato le trattative per un nuovo film su Wolverine, parlando anche con Mangold, gi\u00e0 regista di \"Wolverine - L'immortale\", per un potenziale sequel. Mangold ha dichiarato che questo film \u00e8 ispirato ad altre storie tratte dai fumetti e sar\u00e0 prodotto dopo \"X-Men - Apocalisse\". Hugh Jackman torna per l'ultima volta nel ruolo di Wolverine mentre David James Kelly \u00e8 stato assunto per scrivere la sceneggiatura del film. Il film \u00e8 uscito il 3 marzo 2017 e si svolge in un futuro prossimo alternativo rispetto ai capitoli precedenti. Dal 16 maggio 2017 la pellicola \u00e8 stata distribuita nelle sali statunitensi in versione bianco e nero. Questa edizione del film, intitolata \"Logan Noir\", \u00e8 stata successivamente distribuita in dvd e blu-ray. Pur essendo un film girato a colori, il regista James Mangold ha affermato che le riprese sono state effettuate tenendo a mente come le scene avrebbero reso in bianco e nero.\n\"Deadpool 2\" (2018).\nIl sequel di \"Deadpool\" \u00e8 stato diretto da David Leitch e vede tornare Ryan Reynolds nei panni del mercenario chiacchierone. Come new entry si contano invece Zazie Beetz nel ruolo di Domino e Josh Brolin in quello di Cable. Il film \u00e8 uscito il 18 maggio 2018 riscuotendo un grande successo. Del film esistono due versioni alternative. La prima, una versione estesa denominata \"Versione Super Dotata\", contiene 15 minuti di scene tagliate. Il regista ha affermato che lui e gli sceneggiatori hanno lavorato a questa nuova versione con l'intento di reinserire le battute migliori e rendere il film il pi\u00f9 divertente possibile. Una seconda versione, \"C'era una volta Deadpool\", \u00e8 stata distribuita nelle sale cinematografiche dal 12 al 24 dicembre 2018 e successivamente per il mercato home video. Questo cut consiste in una versione PG-13, che vede l'ingresso nel cast di Fred Savage.\n\"X-Men - Dark Phoenix\" (2019).\nNel febbraio 2017 Sophie Turner, interprete della giovane Jean Grey gi\u00e0 nel precedente \"X-Men - Apocalisse\", annuncia che le riprese di questo nuovo capitolo, nonch\u00e9 ultimo film della tetralogia prequel, sarebbero iniziate nel maggio dello stesso anno. Il film, originariamente previsto per il 2 novembre 2018 e il 14 febbraio 2019, \u00e8 stato infine distribuito il 7 giugno 2019 e diretto da Simon Kinberg, al suo esordio come regista, con gran parte del cast principale di \"Apocalisse\" confermato. Anche il personaggio di Dazzler ha un piccolo ruolo nel film e Jessica Chastain interpreta la villain Vuk. Le riprese sono iniziate a giugno 2017 e si sono concluse nell'ottobre dello stesso anno.\n\"The New Mutants\" (2020).\nNel maggio 2015 Josh Boone viene assunto per scrivere e dirigere un film basato sui Nuovi Mutanti. Il film sar\u00e0 uno spin-off della serie degli X-Men; a co-scrivere la sceneggiatura \u00e8 Knate Gwaltney, mentre Donner e Kinberg fungono da produttori. Del cast del film fanno parte Anya Taylor-Joy nel ruolo di Illyana Rasputin/Magik, Maisie Williams in quello di Rahne Sinclaire/Wolfsbane e Charlie Heaton in quello di Sam Guthrie/Cannonball. Il film, inizialmente previsto per il 2 aprile 2020, \u00e8 stato distribuito nelle sale americane il 28 agosto 2020 e in Italia il 2 settembre dello stesso anno, a causa della pandemia di COVID-19.\nSerie televisive.\n\"Legion\".\nProdotta Marvel Television per il canale FX, \u00e8 scritta e prodotta da Noah Hawley. La serie \u00e8 basata sul personaggio di David Heller/Legione, figlio del Professor X. La serie \u00e8 scollegata dall'universo dei film, pur facendo parte del franchise Fox sui mutanti.\n\"The Gifted\".\nUna seconda serie basata sull'universo mutante \u00e8 andata in onda nel 2017 ed \u00e8 stata cancellata dopo due sole stagioni nel 2019. La serie \u00e8 ambientata nell'universo dei film, seppur in una linea temporale differente.\nProgetti cancellati.\nDiversi progetti furono abbandonati nel corso della storia cinematografica della serie. Uno \"spin-off\" dedicato alla vita del mutante Magneto, con maggiore attenzione sulla sua infanzia e formazione (come ebreo ai tempi del nazismo) era stato preso in considerazione, ma in seguito venne scartato e ripreso come spunto per \"X-Men - L'inizio\", in cui il personaggio di Magneto viene narrato nuovamente ponendo l'accento sulla sua infanzia, la sua personalit\u00e0 e sulle scelte che lo porteranno a diventare l'amico e rivale del Professor X. Un possibile film sul personaggio di Emma Frost venne invece scartato del tutto. Nel 2014 \u00e8 stato riportato che la Fox stesse prendendo in considerazione l'idea di un film incentrato sul singolo personaggio di Mystica, ma non ci furono poi ulteriori annunci a riguardo.\nUniverso condiviso.\nIl consulente creativo per film basati sulla Marvel, Mark Millar, assunto dalla Fox, ha dichiarato che il nuovo reboot dei Fantastici Quattro avrebbe condiviso lo stesso universo di quello degli \"X-Men\". Nel dicembre 2013, Simon Kinberg ha firmato un contratto di tre anni per la creazione di un universo condiviso simile a quello del Marvel Cinematic Universe. Sia Singer che Josh Trank hanno espresso dichiarazioni a favore di un film crossover, simile a \"The Avengers\". Nell'agosto 2015, Simon Kinberg ha invece dichiarato che i due film non condividono lo stesso universo, ma sono in universi paralleli e un crossover sarebbe difficile da sviluppare, per quanto interessante.\n\"Hellfire\".\nUna terza serie TV, intitolata \"Hellfire\", era prevista per il canale Fox Television. La serie avrebbe avuto Evan Katz, Manny Coto (produttori di \"24\"), Patrick McKay e JD Payne (precedenti sceneggiatori di \"Star Trek 3\") come co-creatori. \u00c8 stato annunciato che la serie non verr\u00e0 pi\u00f9 prodotta. Tra i produttori esecutivi figuravano anche Bryan Singer, Lauren Shuler Donner, Simon Kinberg (\"X-Men - Giorni di un futuro passato\"), Jeph Loeb, Jim Chory (\"Agents of S.H.I.E.L.D., Daredevil\") e John Cameron.\n\"Gambit\".\nLa produttrice Donner ha espresso pi\u00f9 volte il suo interesse nella realizzazione di un film su Gambit, con l'attore Channing Tatum come protagonista. In seguito ad un incontro fra i due, \u00e8 stato confermato che Tatum avrebbe interpretato Gambit nel film. Nel giugno 2015 Rupert Wyatt viene assunto come regista, ma abbandona tale ruolo nel settembre dello stesso anno. La data prevista era fissata per il 6 ottobre 2017 e il 7 giugno 2019, ma il 28 settembre 2018 la Fox ha ufficializzato l'uscita del film al 13 marzo 2020. Il regista inizialmente selezionato era Gore Verbinski ma ha poi rinunciato all'incarico. Il film \u00e8 stato cancellato dalla Disney dopo l'acquisizione della 20th Century Fox.\n\"X-Force\".\nNel luglio 2013 Jeff Wadlow \u00e8 stato assunto per scrivere la sceneggiatura mentre Donner sar\u00e0 la produttrice, tuttavia due mesi dopo Wadlow ha lasciato il progetto. Drew Goddard avrebbe dovuto scrivere e dirigere il film mentre Mark Millar, come consulente sulle trasposizioni Marvel, dichiar\u00f2 che i protagonisti sarebbero stati cinque, e tra di essi furono confermati Deadpool, Cable e Domino. Tuttavia, dopo l'acquisizione della 20th Century Fox da parte della Disney, il film \u00e8 stato cancellato.\n\"Deadpool 3\" della Fox.\nI lavori su un terzo film di Deadpool iniziarono a novembre 2016. Rhett Reese e Paul Wernick affermarono che la produzione del film sarebbe iniziata una volta terminati i lavori su \"X-Force\". A seguito dell'acquisto della 20th Century Fox da parte della Disney (Marzo 2019), Ryan Reynolds ha confermato che un terzo film di Deadpool \u00e8 in fase di sviluppo, in collaborazione con i Marvel Studios. Reynolds e Josh Brolin riprenderanno i rispettivi ruoli di Deadpool e Cable. \"C'era una volta Deadpool\", la versione PG-13 di \"Deadpool 2\", \u00e8 stata attentamente presa in considerazione dalla Disney e dai Marvel Studios per vedere come avrebbero potuto gestire il personaggio nel contesto PG-13 dell'MCU. Nel gennaio 2021 Kevin Feige conferma che il capitolo sar\u00e0 incluso nel Marvel Cinematic Universe e sar\u00e0 vietato ai minori di 17 anni non accompagnati. Reynolds ha in seguito descritto l'eventuale trama della terza pellicola, in caso il progetto fosse rimasto in mano alla Fox, come un road movie con Deadpool e Wolverine, implicando il ritorno di Hugh Jackman nel ruolo.\nOrdine cronologico degli eventi narrati.\nLa storia della serie \u00e8 narrata in diversi episodi, anche grazie all'estensivo uso di flashback.\nIn \"X-Men - Giorni di un futuro passato\" si sviluppa una nuova linea temporale che altera alcuni degli eventi narrati nei film precedenti.\nPersonaggi e interpreti.\nLa seguente \u00e8 una lista dei personaggi e rispettivi interpreti apparsi nei film degli X-Men.\nLegenda\nAccoglienza.\n\"Per maggiori informazioni, vedi la sezione \"Accoglienza\" di ogni film.\""}
{"id": "2456886", "revid": "56620", "url": "https://it.wikipedia.org/wiki?curid=2456886", "title": "Un lupo mannaro americano a scuola", "text": "Un lupo mannaro americano a scuola (\"Big Wolf on Campus\") \u00e8 una serie televisiva canadese.\nLa serie conta 65 episodi di circa 25 minuti l'uno ed \u00e8 stata trasmessa in TV per la prima volta in Canada nel 1999, ma non ha avuto molto successo. In Italia \u00e8 stata trasmessa in prima TV su Jetix nel 2006, in chiaro su 7 Gold nel 2007.\nMalgrado il titolo con cui \u00e8 stata trasmessa in Italia, la serie non ha nulla a che vedere con il film \"Un lupo mannaro americano a Londra\" del 1981.\nDescrizione.\nI protagonisti sono Tommy Dawkins, che dopo il morso di un lupo ogni plenilunio si trasforma in licantropo, Merton J. Dingle, suo migliore amico, e Lory Baxter, fidanzata di Tommy.\nLa storia \u00e8 ambientata a Pleasantville, una cittadina canadese di pochi abitanti. Tutti e tre i ragazzi frequentano la Pleasantville High School."}
{"id": "2456888", "revid": "1573940", "url": "https://it.wikipedia.org/wiki?curid=2456888", "title": "Northiella haematogaster", "text": "Il parrocchetto facciablu (Northiella haematogaster () \u00e8 un uccello della famiglia degli Psittaculidi.\nDescrizione.\nSi presenta con un piumaggio grigio-verde e taglia attorno ai 28\u00a0cm. Ha una mascherina facciale blu pi\u00f9 ampia e scura nel maschio e pi\u00f9 ristretta e sfumata in azzurro nella femmina. L'addome e il ventre sono giallastri con uno scudo centrale rossastro non ben definito. Sulla spalla \u00e8 presente un evidente segno blu e sull'ala una banda verticale bruna e il bordo alare blu. Becco e zampe sono grigie, l'iride bruna.\nBiologia.\nSchivo e poco confidente, si nutre di semi, bacche, frutti, fiori, germogli ed erbe e per facilitare la digestione ingerisce molto carbon fossile e piccoli granelli di sassi silicei.\nLa stagione degli amori va da giugno a dicembre, ma nidifica anche in altri periodi dell'anno se le condizioni lo permettono (clima e abbondanza di cibo). Il nido \u00e8 allestito nella cavit\u00e0 di un tronco; la femmina depone 4-7 uova che cova per 22 giorni. I piccoli lasciano il nido a circa 1 mese dalla schiusa, ma restano ancora a lungo con i genitori.\nDistribuzione e habitat.\nVive nelle regioni interne dell'Australia sud-orientale, dal sud del Queensland al Nuovo Galles del Sud.\nVive nelle boscaglie e nelle savane alberate.\nTassonomia.\nComprende tre sottospecie:"}
{"id": "2456889", "revid": "1573940", "url": "https://it.wikipedia.org/wiki?curid=2456889", "title": "Northiella", "text": "Northiella \u00e8 un genere di uccelli della famiglia degli Psittaculidi.\nTassonomia.\nComprende due specie:"}
{"id": "2456893", "revid": "1714743", "url": "https://it.wikipedia.org/wiki?curid=2456893", "title": "Adolfo I di Kleve", "text": "Origine.\nSecondo il \"WERNHERI TESCHENMACHERI AB ELVERFELDT ANNALES CLIVIAE, JULIAE\", Adolfo, era il figlio primogenito di Adolfo conte di Kleve (Adolfo I) e futuro conte della contea di Mark (Adolfo III), e della moglie, Margherita di Berg (uxor Margaretha Montana), che secondo il documento n\u00b0 684 del \"Urkundenbuch f\u00fcr die Geschichte des Niederrheins, Volume 3\", datato dicembre 1368, era sorella di Guglielmo II, conte di Ravensberg e conte di Berg(\"Margareta des vurg. greuen Wilhelms suster, ouch greuinne der vurgenanten lande\"), quindi figlia del conte di Ravensberg e conte di Berg, Gerardo e della moglie, Margherita di Ravensberg che, secondo il documento n\u00b0 XCIV del \"Ravensberg Codex\" era figlia del conte di Ravensberg, Ottone IV e della moglie, Margherita di Berg, erede della contea di Berg.\nSecondo la \"Chronica Comitum de Marka\", Adolfo conte di Kleve (Adolfo I) e futuro conte della contea di Mark (Adolfo III), era il figlio secondogenito del conte di Mark, Adolfo II e della moglie, Margherita di Kleve, figlia del conte di Kleve, Teodorico VIII e di Margherita di Gheldria, che era sorella del Conte di Gheldria, Rinaldo II, e figlia del Conte di Gheldria, Rinaldo I e di Margherita Dampierre o di Fiandra.\nBiografia.\nSuo zio, il conte di Mark, Engelberto III, mor\u00ec di peste nel castello di Wetter, nel 1391, e fu sepolto nella chiesa del monastero di Fr\u00f6ndenberg.\nDopo la morte di Engelberto III, dato che aveva solo una figlia, suo padre, Adolfo I conte di Kleve, gli succedette, nella Contea di Mark, come Adolfo III.\nIn quello stesso anno, col documento n\u00b0 952 del \"Urkundenbuch f\u00fcr die Geschichte des Niederrheins, Volume 3\", datato febbraio 1391, ad Adolfo figlio primogenito (\"Adolph onsen aildsten soen\") viene garantita dai genitori (\"Adolph greue end Margareta greuinne van Cleue)\", la propriet\u00e0 di Kriekenbeke (\"den hues toe Kriekenbeke\"), l'attuale Circondario di Viersen.\nSecondo il documento n\u00b0 967 del \"Urkundenbuch f\u00fcr die Geschichte des Niederrheins, Volume 3\", datato 1392, Adolfo viene citato dal padre, Adolfo III, conte di Kleve e di Mark come suo erede assieme al fratello, Teodorico (\"Adolph greue van Cleue und van der Marke, Adolph und Diderich van Cleue gebruedere, syne suene\").\nSuo padre, Adolfo III mor\u00ec nel 1394; il \"WERNHERI TESCHENMACHERI AB ELVERFELDT ANNALES CLIVIAE, JULIAE\" riporta l'epitaffio che si trova sulla sua tomba nella chiesa dell'Assunzione di Maria di Kleve.\nSempre secondo il \"WERNHERI TESCHENMACHERI AB ELVERFELDT ANNALES CLIVIAE, JULIAE\", lasci\u00f2 la contea di Kleve, ad Adolfo, figlio primogenito, mentre nella Contea di Mark gli succedette il figlio secondogenito Teodorico, associato al terzogenito, Gerardo.\nSuo fratello, Teodorico, mor\u00ec all'et\u00e0 di 24 anni; mor\u00ec in battaglia a Elberfeld, nel marzo del 1398. La sua tomba si trova nella collegiata di H\u00f6rde.\nDato che Teodorico non aveva discendenza, nella contea di Mark, gli succedette Adolfo, come Adolfo IV, con associato il fratello minore, Gerardo, che aveva intrapreso la carriera ecclesiastica.\nSuo fratello, Gerardo reclamava parte dell'eredit\u00e0 di suo padre nella contea di Mark, e, dal 1413, non si accontent\u00f2 pi\u00f9 di alcune gratificazioni, ma, con l'ausilio di cavalieri e delle citt\u00e0 di Brandeburgo, tent\u00f2 di conquistare la Contea di Mark; dopo che Adolfo nel 1417, era stato riconosciuto duca di Kleve, dal re di Germania, Sigismondo di Lussemburgo (vedi documento n\u00b0 LXXVII del Codex Diplomaticus del \"WERNHERI TESCHENMACHERI AB ELVERFELDT ANNALES CLIVIAE, JULIAE\"), Gerardo rinunci\u00f2 alla carriera ecclesiastica, per rivendicare, con pi\u00f9 veemenza ci\u00f2 che il padre gli aveva lasciato; nel 1321, anche il Papa Martino V, secondo il \"WERNHERI TESCHENMACHERI AB ELVERFELDT ANNALES CLIVIAE, JULIAE\" appoggi\u00f2 le richieste di Gerardo, senza risultato. \nOttenuto il sostegno dell'arcivescovo di Colonia Dietrich II von Moers, al quale promise alcuni territori, Gerardo entr\u00f2 in guerra contro Adolfo, con alterne fortune; nel 1430 i fratelli fecero pace, e, con l'accordo del 30 agosto 1430, a Gerardo fu concessa la propriet\u00e0 della contea per sei anni e, dopo la scadenza del 27 luglio 1437, gli fu concessa a vita, salvo ritorno al duca di Cleve, dopo la sua morte; a Gerardo fu concesso il titolo di conte reggente di Mark.\nNel 1423 Adolfo promise in sposa sua figlia Caterina al duca di Gheldria e Conte di Zutphen, Arnoldo di Egmond, e lo sostenne nella sua lotta per il ducato di J\u00fclich contro Adolfo, Duca di J\u00fclich-Berg, fino a quando, nel 1436, non fu trovato un accordo amichevole attraverso la mediazione del duca di Borgogna, Filippo il Buono. \nNegli anni seguenti la rivalit\u00e0 con l'arcivescovo di Colonia Dietrich II von Moers si inaspr\u00ec, per il possesso del castello di Kaiserswerth, che port\u00f2 alla guerra di Soest (1443-1449), che resistette eroicamente.\nAdolfo mor\u00ec il 23 settembre 1448, cinque giorni dopo aver appreso la notizia di un attacco perpetrato da suo figlio Giovanni contro l'arcivescovo e fu sepolto nel monastero certosino da lui fondato sull'isola vicino a Wesel.\nNei suoi titoli gli succedette il figlio maschio primogenito, Giovanni, come Giovanni I.\nMatrimoni e discendenza.\nAll'inizio del 1400, a Heidelberg, Adolfo aveva sposato Agnese del Palatinato, figlia dell'Elettore e Conte Palatino del Reno e Re dei Romani, Roberto di Germania e della moglie, Elisabetta di Norimberga; Agnese gli aveva portato in dote il Kaiserswerth. \nSua moglie Agnes mor\u00ec senza avergli dato figli dopo circa due anni di matrimonio, nel 1401, e fu sepolta nel duomo di Colonia.\nIl 22 luglio 1406, ad Arras, Adolfo spos\u00f2 Maria di Borgogna, figlia secondogenita del Duca di Borgogna, conte di Borgogna (Franca Contea), Artois e Fiandre, Giovanni senza Paura e Margherita di Baviera; il contratto di matrimonio, datato 1405, viene riportato nel documento n\u00b0 LXVIII del Codex Diplomaticus del \"WERNHERI TESCHENMACHERI AB ELVERFELDT ANNALES CLIVIAE, JULIAE\".\nDa Beatrice Adolfo ebbe tre figli maschi, nonch\u00e9 sette figlie:"}
{"id": "2456894", "revid": "119197239", "url": "https://it.wikipedia.org/wiki?curid=2456894", "title": "Giorgio Dell'Arti", "text": "Biografia.\nEditorialista della Stampa e della Gazzetta dello Sport, Dell'Arti \u00e8 stato finalista del Premio Viareggio con \"Il giorno prima del 68\". Cura e dirige l'edizione del luned\u00ec de Il Foglio (detto anche \"Il Foglio Rosa\"). Nel 2009 ha condotto il programma di approfondimento \"Ultime da Babele\" su Radio1. Attualmente scrive anche per Vanity Fair, Il Sole 24 Ore (rubrica \"Ultime da babele\") e La Legge per Tutti . Dirige il settimanale online Voce Arancio e Cinquantamila, sito di storia italiana. Nel 2014 ha condotto la trasmissione del mattino \"Radio1 in Corpo 9\" sul primo canale radiofonico della Rai. \u00c8 autore del \"Catalogo dei viventi\" pubblicato da Marsilio Editori.\nSeparato, ha due figlie, Lucrezia e Arianna. La sua attuale compagna \u00e8 la giornalista del Corriere della Sera Lauretta Colonnelli.\nCollabora soventemente con il settimanale \"Oggi\"."}
{"id": "2456895", "revid": "15756", "url": "https://it.wikipedia.org/wiki?curid=2456895", "title": "Villa Di Negro Rosazza dello Scoglietto", "text": "Villa Di Negro Rosazza detta \"dello Scoglietto\" o \"lo Scoglietto\" \u00e8 una villa di Genova, situata in piazza Dinegro 3, nel quartiere di San Teodoro, municipio II Centro-Ovest. Fu realizzata nel 1565 per il Doge Ambrogio Di Negro o per suo figlio Orazio in una zona che, a quel tempo, si trovava al di fuori delle mura cittadine, in posizione panoramica sul mare. Passata alla famiglia Durazzo, fu rimaneggiata in stile neoclassico alla fine del Settecento dall'architetto Tagliafichi. Nell'Ottocento, la costruzione della linea ferroviaria Torino-Genova ne compromise l'integrit\u00e0 del parco e port\u00f2 alla costruzione di nuove rampe d'accesso al piano stradale.\nDenominata \"lo Scoglietto\" dal colle ad ovest della citt\u00e0 alle pendici del quale fu costruita, villa Rosazza conserva tuttora i caratteri tipici di villa litoranea, edificata tra il mare e il grande parco sul colle retrostante, nonostante il deciso mutamento del tessuto urbanistico nel quale \u00e8 inserita. Oggi di propriet\u00e0 del Comune di Genova, \u00e8 collegata ad un parco storico ad uso pubblico di circa 14.000 m\u00b2. La villa si trova in prossimit\u00e0 della stazione della metropolitana Dinegro.\nStoria.\nLa villa fu commissionata nel XVI secolo dal Doge Ambrogio Di Negro o per suo figlio Orazio nella zona di Fassolo - a quel tempo ubicata al di fuori delle mura cittadine - ove la famiglia Di Negro gi\u00e0 dall'inizio del Quattrocento possedeva una villa suburbana.\nPassata alla famiglia Maniero, quindi ai Durazzo, la villa fu completamente restaurata nel 1787 dall'architetto genovese Emanuele Andrea Tagliafichi per incarico di Gian Luca Durazzo, e assunse le attuali forme neoclassiche. L'edificio originario, con logge angolari, fu mutato soprattutto all'esterno e decorato a bugnato, timpani e statue terminali.\nNell'Ottocento la villa ospit\u00f2 personaggi illustri, quali Carolina di Brunswick sposa di Giorgio IV d'Inghilterra (1815), Papa Pio VII (1836), Honor\u00e9 de Balzac e Lorenzo Pareto. Passata alla famiglia Rolla Rosazza, fu in seguito acquisita dal Comune di Genova.\nLa collocazione originaria \u00e8 oggi sensibilimente mutata a causa degli interventi di urbanizzazione che, a partire dal piano urbanistico del 1816, hanno interessato la zona. In particolare, la costruzione della linea ferroviaria Torino-Genova e della strada costiera (oggi via Milano) nella seconda met\u00e0 dell'Ottocento ha causato la pesante mutilazione dei terrazzamenti a giardino sul lato a mare. In quell'occasione, furono costruiti una doppia scala e un sottopasso per permettere l'attraversamento della strada ferrata e collegare la villa alla nuova viabilit\u00e0. I terrazzamenti a monte e il grande parco, invece, rimasero intatti e, restaurati nel 2015, oggi sono aperti al pubblico.\nDescrizione.\nArchitettura.\nL'originaria fisionomia della villa cinquecentesca, ricostruibile da una stampa del XVIII secolo, presentava due logge laterali al piano nobile e una facciata con motivi architettonici e grandi figure, attribuite dal Ratti nel 1780 e dall'Alizeri nel 1846 a Giovanni Andrea Ansaldo. Dopo il restauro settecentesco, la facciata presenta un timpano neoclassico con putti scolpiti da Nicol\u00f2 Stefano Traverso, con un neoclassicismo formale ma articolato dall'alternarsi dei volumi.\nInternamente, la pianta irregolare a \"U\" articolato, porta ad una distribuzione atipica, con l'atrio non in posizione centrale.\nDecorazione.\nLa decorazione interna conserva elementi originali cinquecenteschi della villa dei Di Negro, affiancati da motivi settecenteschi. Della villa cinquecentesca rimangono i portali in ardesia, la volta del salone centrale del piano nobile raffigurante le imprese del Doge Ambrogio Di Negro contro i Corsi, e le decorazioni a grottesche delle altre sale. Gli elementi decorativi settecenteschi, invece, traspaiono nei motivi a stucco e nelle dorature.\nGiardino.\nIl parco della villa, organizzato dall'architetto Tagliafichi nel settecento, si sviluppava verso il mare con terrazzamenti ormai perduti. A livello del piano nobile si trova un monumentale ninfeo con decorazioni a mosaico polimaterico. Il parco, seppur ridotto, continua nella parte posteriore della villa, sulla collina. La disposizione originale \u00e8 documentata dal Gauthier."}
{"id": "2456896", "revid": "1573940", "url": "https://it.wikipedia.org/wiki?curid=2456896", "title": "Ognorhynchus icterotis", "text": "Il pappagallo guancegialle (Ognorhynchus icterotis ) \u00e8 un uccello della famiglia degli Psittacidi. \u00c8 l'unica specie del genere Ognorhynchus .\nDescrizione.\nPappagallo di buona taglia, attorno ai 42\u00a0cm, con parti superiori verdi e parti inferiori giallognole verdastre, presenta fronte, guance e zona periauricolare giallo intensa, sottocoda rossastro, anello perioftalmico chiaro, iride arancio, becco nero e zampe grigie rosate.\nBiologia.\nIn genere costruisce il nido nella cavit\u00e0 di una palma a 20-25 metri di altezza. Si presume che il periodo riproduttivo vada da marzo a maggio, ma la scarsit\u00e0 di avvistamenti permette solo di formulare ipotesi.\nDistribuzione e habitat.\nAbita solo una parte di Cordigliera delle Ande, tra Colombia ed Ecuador, dove \u00e8 ormai rarissimo; praticamente sconosciuto in cattivit\u00e0, \u00e8 in via di estinzione a causa della distruzione del suo habitat.\nHa un habitat ristretto, nelle zone subtropicali temperate a quote comprese tra i 2.500 e i 3.200 metri, soprattutto in presenza della palma \"Ceroxylon quindiuense\", che gli fornisce cibo e possibilit\u00e0 di nidificare."}
{"id": "2456897", "revid": "25210365", "url": "https://it.wikipedia.org/wiki?curid=2456897", "title": "Ognorhynchus", "text": ""}
{"id": "2456904", "revid": "1573940", "url": "https://it.wikipedia.org/wiki?curid=2456904", "title": "Oreopsittacus arfaki", "text": "Il lorichetto guanceviola (Oreopsittacus arfaki ()) \u00e8 un uccello della famiglia degli Psittaculidi, endemico della Nuova Guinea. \u00c8 l'unica specie del genere Oreopsittacus."}
{"id": "2456906", "revid": "25210474", "url": "https://it.wikipedia.org/wiki?curid=2456906", "title": "Oreopsittacus", "text": ""}
{"id": "2456910", "revid": "266682", "url": "https://it.wikipedia.org/wiki?curid=2456910", "title": "Nokia 2600 classic", "text": ""}
{"id": "2456911", "revid": "1573940", "url": "https://it.wikipedia.org/wiki?curid=2456911", "title": "Pezoporus", "text": "Pezoporus \u00e8 un genere di uccelli della famiglia degli Psittaculidi.\nTassonomia.\nComprende le seguenti specie:"}
{"id": "2456913", "revid": "1543377", "url": "https://it.wikipedia.org/wiki?curid=2456913", "title": "Benito Mussolini", "text": "Fondatore del fascismo, fu presidente del Consiglio del Regno d'Italia dal 31 ottobre 1922 al 25 luglio 1943. Nel gennaio 1925 assunse poteri dittatoriali e dal dicembre dello stesso anno acquis\u00ec il titolo di capo del governo primo ministro segretario di Stato. Dopo la guerra d'Etiopia, aggiunse al titolo di duce quello di \"Fondatore dell'Impero\" e divenne Primo Maresciallo dell'Impero il 30 marzo 1938. Fu capo della Repubblica Sociale Italiana dal settembre 1943 al 27 aprile 1945.\nEsponente di spicco del Partito Socialista Italiano, fu nominato direttore del quotidiano di partito \"Avanti!\" nel 1912. Convinto anti-interventista negli anni della guerra italo-turca e in quelli precedenti la prima guerra mondiale, nel 1914 cambi\u00f2 opinione, dichiarandosi a favore dell'intervento in guerra. Trovatosi in netto contrasto con la linea del partito, si dimise dalla direzione dell\"'Avanti!\" e fond\u00f2 \"Il Popolo d'Italia\", schierato su posizioni interventiste, venendo quindi espulso dal partito socialista. Nell'immediato dopoguerra, cavalcando lo scontento per la \"vittoria mutilata\", fond\u00f2 i Fasci italiani di combattimento (1919), poi divenuti Partito Nazionale Fascista nel 1921, e si present\u00f2 al Paese con un programma politico nazionalista e radicale.\nNel contesto di forte instabilit\u00e0 politica e sociale successivo alla Grande Guerra, punt\u00f2 alla presa del potere; forzando la mano alle istituzioni, con l'aiuto di atti di squadrismo e d'intimidazione politica che culminarono il 28 ottobre 1922 con la marcia su Roma, Mussolini ottenne l'incarico di costituire il Governo (30 ottobre). Dopo il contestato successo alle elezioni politiche del 1924, instaur\u00f2 nel gennaio 1925 la dittatura, risolvendo con forza la delicata situazione venutasi a creare dopo l'assassinio di Giacomo Matteotti. Negli anni successivi consolid\u00f2 il regime, affermando la supremazia del potere esecutivo, trasformando il sistema amministrativo e inquadrando le masse nelle organizzazioni di partito.\nL'11 febbraio 1929 stipul\u00f2 i patti lateranensi con la Santa Sede. Per quanto concerne la politica coloniale, Mussolini port\u00f2 a termine la riconquista della Libia (1922-1932) e intraprese poi la conquista dell'Etiopia (1935-1936) violando il diritto internazionale e causando sanzioni economiche da parte della Societ\u00e0 delle Nazioni. In politica estera sostenne e finanzi\u00f2 i movimenti fascisti, arrivando ad appoggiare militarmente i franchisti nella guerra civile spagnola (1936-1939). Si avvicin\u00f2 alla Germania nazionalsocialista di Adolf Hitler, con il quale stabil\u00ec l'Asse Roma-Berlino del 1936 e firm\u00f2 il Patto d'Acciaio del 1939. \u00c8 in questo periodo che furono approvate in Italia le leggi razziali.\nNel 1940, ritenendo ormai prossima la vittoria della Germania, decise per l'ingresso dell'Italia nella seconda guerra mondiale. In seguito alle sconfitte subite dalle Forze Armate italiane e allo sbarco in Sicilia, Mussolini fu messo in minoranza durante il Gran Consiglio del Fascismo (ordine del giorno Grandi del 24 luglio 1943), arrestato per ordine del Re (25 luglio), e successivamente tradotto a Campo Imperatore. Liberato dai tedeschi, e ormai in balia delle decisioni di Hitler, instaur\u00f2 nell'Italia settentrionale la Repubblica Sociale Italiana. In seguito alla definitiva sconfitta delle forze italotedesche, abbandon\u00f2 Milano la sera del 25 aprile 1945, dopo aver invano cercato di trattare la resa. Il tentativo di fuga si concluse il 27 aprile con la cattura da parte dei partigiani a Dongo, sul lago di Como. Fu fucilato il giorno seguente insieme alla sua amante Claretta Petacci.\nBiografia.\nLe origini, la giovent\u00f9 e la formazione.\nLa nascita e la famiglia.\nFiglio del fabbro Alessandro Mussolini (Montemaggiore di Predappio, 11 novembre 1854 - Forl\u00ec, 19 novembre 1910) e della maestra elementare Rosa Maltoni (San Martino in Strada, 22 aprile 1858 - Predappio, 19 febbraio 1905), nacque il 29 luglio 1883 a Dovia, frazione del comune di Predappio, in una casa tuttora esistente nell'attuale via Varano Costa Nuova, ormai inglobata nel paese.\nIl nome \"Benito Amilcare Andrea\" fu deciso dal padre, socialista, desideroso di rendere omaggio alla memoria di Benito Ju\u00e1rez, leader rivoluzionario ed ex-presidente del Messico, di Amilcare Cipriani, patriota italiano e socialista, e di Andrea Costa, imolese, leader del socialismo italiano (nell'agosto 1881 aveva fondato a Rimini il \u00abPartito Socialista Rivoluzionario di Romagna\u00bb). Contrariamente al marito, la madre Rosa era credente e fece battezzare il figlio.\nL'istruzione e l'adolescenza.\nMussolini frequent\u00f2 le prime due classi elementari prima a Dovia e poi a Predappio (1889-1891); entr\u00f2 quindi per volont\u00e0 della madre nel collegio salesiano di Faenza (1892-ottobre 1894), ma venne trasferito in seguito a una punizione (comprensiva della retrocessione dalla classe quarta alla seconda) per una rissa nella quale fer\u00ec un suo compagno pi\u00f9 grande con un coltello. A Faenza, Benito pass\u00f2 un periodo infelice: oltre alle punizioni corporali subite dai frati salesiani per la sua scarsa osservanza delle regole del collegio, visse con rabbia e frustrazione la sua condizione sociale. La famiglia era di modeste condizioni: il padre, pur avendo una propria attivit\u00e0, viveva ai margini della comunit\u00e0 locale a causa delle sue idee politiche; la madre, che insegnava ai bambini delle elementari presso Palazzo Varano, guadagnava uno stipendio insufficiente a compensare le mancate entrate del marito.\nAiutato dalla madre, prosegu\u00ec gli studi nella laica Regia Scuola Magistrale maschile Carducci di Forlimpopoli, diretta da Valfredo Carducci, fratello di Giosu\u00e8 Carducci, dove consegu\u00ec nel settembre 1898 la licenza tecnica inferiore. A partire dall'ottobre di quell'anno, per via di uno scontro con un altro alunno, venne costretto a frequentare come esterno (solo nel 1901 fu riammesso come convittore). A Forlimpopoli, anche per l'influsso paterno, Mussolini si avvicin\u00f2 al socialismo militante facendosi notare in comizi serali nei paesi limitrofi e nel 1900 si iscrisse al Partito Socialista Italiano, dove fece amicizia con Olindo Vernocchi. L'8 luglio 1901 ottenne il diploma di Maestro elementare nello stesso istituto di Forlimpopoli. Successivamente avanz\u00f2 domanda d'insegnamento, per concorso o per incarico, in diversi comuni (Predappio, Legnano, Tolentino, Ancona, e Castelnuovo Scrivia), senza riuscire ad ottenere la cattedra. A Predappio si propose anche come \"sostituto aiutante\" del segretario comunale. La sua domanda fu respinta dal gruppo moderato con 10 voti su 14.\nCominci\u00f2 ad insegnare nella scuola elementare di Pieve Saliceto (frazione di Gualtieri), il primo comune italiano amministrato da una giunta socialista. Dopo la fine dell'anno scolastico non rimase a Pieve Saliceto: il 9 luglio 1902 emigr\u00f2 in Svizzera per sfuggire al servizio militare obbligatorio, stabilendosi a Losanna. L\u00ec si iscrisse al sindacato muratori e manovali, di cui poi divenne segretario, e il 2 agosto 1902 pubblic\u00f2 il suo primo articolo su \"L'Avvenire del lavoratore\", il giornale dei socialisti svizzeri. L'attivit\u00e0 giornalistica vera e propria di Mussolini cominci\u00f2 nel 1904.\nLa Svizzera e la prima militanza.\nFino a novembre visse in Svizzera, spostandosi di citt\u00e0 in citt\u00e0 e svolgendo lavori occasionali, tra cui il garzone di una bottega di vini a Losanna. Venne espulso due volte dal paese: il 18 giugno 1903 fu arrestato a Berna come agitatore socialista, trattenuto in carcere per 12 giorni e poi espulso il 30 giugno dal Canton Berna, mentre il 9 aprile 1904 venne incarcerato per 7 giorni a Ginevra a causa del permesso di soggiorno falsificato, per poi essere espulso una settimana dopo dal Canton Ginevra. Nel frattempo ricevette anche una condanna a un anno di carcere per renitenza alla leva militare. Venne protetto da alcuni socialisti e anarchici del Canton Ticino, tra cui Giacinto Menotti Serrati e Angelica Balabanoff, con la quale avvi\u00f2 una relazione sentimentale. Nel periodo in cui Mussolini risiedette in Svizzera, abit\u00f2 a Savosa, comune periferico a nord di Lugano, e partecip\u00f2 al consolidamento dei muri sulla strada di Trevano, sulla Cassarate-Monte Br\u00e8 e soprattutto alla costruzione della ferrovia Lugano-Tesserete.\nIn Svizzera Mussolini ebbe la possibilit\u00e0 di avvicinarsi a Vilfredo Pareto, frequentandone le lezioni all'Universit\u00e0 di Losanna, dove l'economista italo-francese insegn\u00f2 per alcuni anni. Pareto (che definir\u00e0 Mussolini \"un grande statista\") inciter\u00e0 il suo allievo a prendere il potere e organizzare la Marcia su Roma (inviando un telegramma dalla Svizzera in cui si diceva \u00abora o mai pi\u00f9\u00bb). Mussolini utilizz\u00f2 le idee di Pareto per rivedere la sua adesione al socialismo.\nSempre in Svizzera Mussolini collabor\u00f2 con periodici locali d'ispirazione socialista (tra cui il \"Proletario\") e invi\u00f2 corrispondenze al giornale milanese l\"'Avanguardia socialista\". L'attivit\u00e0 di giornalista rese evidente sin dai suoi primi scritti l'avversione ideologica al positivismo, allora predominante nel socialismo italiano; Mussolini prese subito posizione contro questo orientamento e si schier\u00f2 con l'ala rivoluzionaria del partito socialista, capeggiata da Arturo Labriola. Con il passare degli anni Mussolini sviluppa una sempre pi\u00f9 aspra avversione verso i riformisti, tentando di diffondere e di imporre all'intero movimento socialista la propria concezione rivoluzionaria. \u00c8 in questo periodo che mostr\u00f2 le maggiori affinit\u00e0 ideologiche con il sindacalismo rivoluzionario. Dalle discussioni con il pastore evangelico Alfredo Taglialatela, Mussolini trasse una conclusione negativa sul problema dell'esistenza di Dio, sul quale torn\u00f2 a riflettere molti anni dopo. Le sue opinioni saranno in seguito raccolte nell'opuscolo \"L'uomo e la divinit\u00e0\", una breve dissertazione sui motivi per i quali bisognerebbe negare l'esistenza di Dio.\nMussolini in questo periodo studi\u00f2 assiduamente il francese e cerc\u00f2 di imparare il tedesco, avvalendosi in quest'ultimo caso dell'aiuto della Balabanoff.\nMussolini giornalista e agitatore politico.\nNel novembre 1904, caduta la condanna per renitenza alla leva in seguito all'amnistia concessa in occasione della nascita dell'erede al trono Umberto, Mussolini torn\u00f2 in Italia. Dovette tuttavia presentarsi al Distretto militare di Forl\u00ec e ademp\u00ec ai suoi doveri di leva venendo assegnato il 30 dicembre 1904 al 10\u00ba Reggimento bersaglieri di Verona. Pot\u00e9 tornare a casa con una licenza per assistere la madre morente (19 gennaio 1905). Poi riprese il servizio militare, ottenendo al termine una dichiarazione di buona condotta per il contegno disciplinato. In Svizzera lasci\u00f2 libero il posto di corrispondente del giornale italiano \"Avanguardia Socialista\"; tale incarico venne assegnato al giovane socialista Luigi Zappelli, che gi\u00e0 aveva conosciuto.\nCongedato, Mussolini rientr\u00f2 a Dovia di Predappio il 4 settembre 1906. Poco dopo si rec\u00f2 a insegnare a Tolmezzo, dove ottenne un posto da supplente dal 15 novembre sino al termine dell'anno scolastico. Il periodo nel comune friulano fu difficile: con gli studenti si dimostr\u00f2 incapace di mantenere l'ordine e l'anticlericalismo e il linguaggio sboccato gli attirarono le antipatie della popolazione locale.\nNel novembre del 1907 ottenne l'abilitazione all'insegnamento della lingua francese e nel marzo 1908 gli venne assegnato un incarico come professore di francese presso il Collegio Civico di Oneglia, in Liguria, dove insegn\u00f2 anche Italiano, Storia e Geografia. A Oneglia ottenne la sua prima direzione di un giornale, il settimanale socialista \"La Lima\". Nei suoi articoli il neo direttore attacc\u00f2 le istituzioni sia politiche sia religiose, accusando il governo Giolitti e la Chiesa di difendere gli interessi del capitalismo ai danni del proletariato. Per evitare problemi si firmava con lo pseudonimo \"Vero Eretico\". Il giornale suscit\u00f2 grande interesse e Mussolini comprese che il giornalismo d'eversione poteva essere uno strumento politico.\nTornato a Predappio, si mise a capo dello sciopero dei braccianti agricoli. Il 18 luglio 1908 fu arrestato per minacce a un dirigente delle organizzazioni padronali. Processato per direttissima fu condannato a tre mesi di carcere, ma il 30 luglio venne rilasciato in libert\u00e0 provvisoria su cauzione. Nel settembre dello stesso anno fu di nuovo incarcerato per dieci giorni per aver tenuto a Meldola un comizio non autorizzato.\nIn novembre si trasfer\u00ec a Forl\u00ec, dove visse in una stanza affittata, assieme al padre vedovo che nel frattempo aveva aperto la trattoria \"Il bersagliere\" con la compagna Anna Lombardi. In questo periodo, Mussolini pubblic\u00f2 su \"Pagine libere\" (rivista del sindacalismo rivoluzionario edita a Lugano e diretta da Angelo Oliviero Olivetti) l'articolo \"La filosofia della forza\", in cui faceva riferimento al pensiero di Nietzsche. Il 6 febbraio 1909 si trasfer\u00ec a Trento, capitale dell'irredentismo italiano, dove venne eletto segretario della Camera del Lavoro e diresse il suo primo quotidiano, \"L'avvenire del lavoratore\".\nIl 7 marzo di quell'anno si rese protagonista di un breve scontro giornalistico con Alcide De Gasperi, direttore del periodico cattolico \"Il Trentino\". Mussolini collabor\u00f2 anche con il quotidiano \"Il Popolo\", diretto da Cesare Battisti, sulle cui pagine scrisse della \"santa di Sus\u00e0\", una contadina di nome Rosa Broll che era stata adescata da un sacerdote del luogo. L'articolo ebbe un tale successo che la direzione del Partito Socialista trentino decise di farne una pubblicazione a s\u00e9 stante, al prezzo di 6 centesimi.\nIl 10 settembre dello stesso anno Mussolini venne incarcerato a Rovereto con l'accusa, da cui poi fu assolto, di diffusione di giornali gi\u00e0 sequestrati e istigazione alla violenza verso l'Impero asburgico. Il giorno 26 fu comunque espulso dall'Austria e fece ritorno a Forl\u00ec. Il caso del \"professor Mussolini\" divenne di interesse nazionale tanto che durante un'interrogazione parlamentare alla Camera (presentata dal deputato socialista Elia Musatti), fu interpellato il ministro degli esteri Francesco Guicciardini il quale rispose che \"per quanto possa essere dispiacevole che l'espulsione di cittadini italiani dall'Austria si rinnovi con una certa frequenza, pure io non credo in nessun modo di intervenire nella faccenda trattandosi di questione interna dell'Austria\". I fatti trentini comunque procurarono a Mussolini una notevole notoriet\u00e0 in Italia, lo spinsero ulteriormente verso l'azione politica e segnarono l'inizio del passaggio da una concezione socialista e internazionalista a posizioni marcatamente nazionaliste.\nA Forl\u00ec.\nA partire dal gennaio 1910, divenne segretario della Federazione socialista forlivese e diresse il suo periodico ufficiale \"L'idea socialista\", settimanale di quattro pagine (ribattezzato da Mussolini stesso \"Lotta di classe\"). Il 17 gennaio Mussolini inizi\u00f2 a convivere con Rachele Guidi, sua futura moglie, in un appartamento ammobiliato di Via Merenda n\u00ba 1. Cominci\u00f2 inoltre a collaborare con la rivista socialista \"Soffitta\". In questi anni forlivesi, decise anche di prendere lezioni di violino dal Maestro Archimede Montanelli. Fra le opere preferite di Mussolini si ricordano: \"La Follia\" di Corelli, le sonate di Beethoven, le composizioni di Veracini, Vivaldi, Bach, Granados, Faur\u00e9 e Ranzato.\nDal punto di vista giornalistico, continu\u00f2 anche il rapporto con \"Il popolo\" di Trento. Cesare Battisti gli chiese di scrivere un romanzo a puntate. Il compenso era di 15 lire a puntata. Mussolini scelse uno dei suoi argomenti preferiti, la critica sociale anticlericale. Ispirandosi a una storia realmente avvenuta a Trento nel Seicento (lo scandaloso amore tra il vescovo-principe di Trento, Carlo Emanuele Madruzzo, e una cortigiana) scrisse \"L'amante del cardinale. Claudia Particella.\" Il romanzo usc\u00ec a puntate, dal 20 gennaio all'11 maggio 1910.\nCome rappresentante della federazione di Forl\u00ec, Mussolini partecip\u00f2 all'XI congresso socialista di Milano (1910).\nL'11 aprile 1911 la sezione socialista di Forl\u00ec guidata da Mussolini vot\u00f2 l'autonomia dal PSI. Nel maggio dello stesso anno la prestigiosa rivista letteraria \"La Voce\", diretta da Giuseppe Prezzolini, pubblic\u00f2 il suo saggio \"Il Trentino veduto da un socialista\", costituito dagli appunti stesi da Mussolini durante il 1909.\nA Forl\u00ec Mussolini conobbe Pietro Nenni, all'epoca segretario della nuova Camera del Lavoro repubblicana, nata dopo la frattura tra repubblicani e socialisti.\nAll'inizio i due, pur essendo vicini di casa, furono avversari (spesso tra repubblicani e socialisti finiva a botte), in seguito divennero amici.\nIl 27 settembre 1911, assieme all'amico repubblicano Pietro Nenni, Mussolini partecip\u00f2 a una manifestazione contro la guerra con l'impero ottomano per il possesso di Cirenaica e Tripolitania, che si concluse con scontri violenti con la polizia. Mussolini aveva definito l'impresa coloniale africana di Giovanni Giolitti un \"atto di brigantaggio internazionale\"; aveva inoltre definito il tricolore \"uno straccio da piantare su un mucchio di letame\". Arrestato il 14 ottobre, venne processato e condannato a un anno di reclusione (23 novembre).\nNenni durante le manifestazioni a Forl\u00ec fu ferito da tre sciabolate; anch'egli il 14 ottobre fu arrestato e condannato a un anno e quindici giorni.\nVenne recluso nel carcere di Bologna, nella stessa cella di Mussolini.. Questi in carcere terr\u00e0 sulle ginocchia la piccola figlia di Mussolini, Edda, nata poche settimane prima, il 1\u00ba settembre 1910. Con gli anni, quando Mussolini e Nenni continueranno a vedersi a Milano, lei lo chiamer\u00e0 \"zio\".\nIl 19 febbraio 1912 la Corte d'Appello di Bologna ridusse la pena di Mussolini a cinque mesi e mezzo e il successivo 12 marzo venne rilasciato.\nL'8 luglio 1912, al XIII congresso del PSI di Reggio Emilia, avanz\u00f2 una mozione di espulsione (definita da lui anche \"lista di proscrizione\") nei confronti dei riformisti Leonida Bissolati, Ivanoe Bonomi, Angiolo Cabrini e Guido Podrecca, che venne accolta. L'accusa era di \"gravissima offesa allo spirito della dottrina e alla tradizione socialista\". Quindi entr\u00f2 nella direzione nazionale del partito. Collabor\u00f2 poi con \"Folla\", giornale di Paolo Valera, firmandosi con lo pseudonimo \"L'homme qui cherche\".\nDirettore dell'\"Avanti!\".\nGrazie agli eventi del 1912 e alle sue qualit\u00e0 di brillante oratore, nel novembre 1912 divenne esponente di spicco dell'ala massimalista del socialismo italiano e giunse alla direzione dell'\"Avanti!\", organo ufficiale del partito, succedendo a Giovanni Bacci (Angelica Balabanoff venne scelta per il ruolo di viceredattore capo).\nAlle Elezioni politiche del 1913 (il primo turno si svolse il 26 ottobre) Mussolini si present\u00f2, nel collegio di Forl\u00ec, come candidato socialista per la Camera dei Deputati, ma venne sconfitto da Giuseppe Gaudenzi, repubblicano (tradizionalmente, i repubblicani erano molto forti nel forlivese). Il mese successivo (novembre 1913) fond\u00f2 un proprio giornale, \"Utopia\", che diresse fino allo scoppio della prima guerra mondiale e sul quale pot\u00e9 esprimere tutte le proprie opinioni, anche quelle in contrasto con la linea ufficiale del PSI.\nAl XIV congresso del Partito Socialista di Ancona del 26, 27 e 28 aprile 1914, present\u00f2 con Giovanni Zibordi una mozione, che venne accolta, con la quale si stabil\u00ec esser incompatibile l'appartenenza alla massoneria per un socialista.\nGli tenne testa un giovane delegato del Polesine, Giacomo Matteotti, quasi anticipando quella contrapposizione che, dieci anni dopo, avrebbe condotto all\u2019assassinio del leader dei socialisti riformisti, con l\u2019avallo del capo del fascismo.\nAl Congresso di Ancona Mussolini colse inoltre un grande successo personale, con una mozione di plauso per i successi di diffusione e di vendite del giornale del Partito, tributatagli personalmente dai congressisti.\nInfatti, nel periodo di direzione Mussolini, l'\"Avanti!\" era salito da 30-45.000 copie nel 1913 a 60-75.000 copie nei primi mesi del 1914.\nIl 9 giugno venne eletto consigliere comunale a Milano.\nMussolini e la Settimana Rossa.\nFu protagonista della campagna politica e di stampa in sostegno dell'ondata rivoluzionaria della Settimana Rossa, insurrezione popolare spontanea a seguito dell'uccisione di tre manifestanti contro le Compagnie di Disciplina nell'Esercito, avvenuta ad Ancona il 7 giugno 1914 ad opera della forza pubblica.\nDalle pagine dell'\"Avanti!\" infiamm\u00f2 gli animi con appelli alle masse popolari:\nCon quest'articolo Mussolini, facendo leva sulla popolarit\u00e0 di cui godeva nel movimento socialista e sulla grande diffusione del giornale, di fatto costrinse la Confederazione Generale del Lavoro a dichiarare lo sciopero generale, strumento di lotta che determinava il blocco di ogni attivit\u00e0 nel Paese, di cui il sindacato riteneva di dover fare uso solo in circostanze eccezionali.\nMussolini strumentalizz\u00f2 i moti popolari anche a fini politici interni al mondo socialista: la direzione del Partito Socialista uscita dal XIV Congresso di Ancona era in mano ai massimalisti rivoluzionari, ma i riformisti erano ancora maggioritari nel gruppo parlamentare e nella CGdL.\nIl 10 giugno si tenne un comizio all'Arena di Milano di fronte a 60.000 manifestanti, mentre il resto dell'Italia era in lotta e paralizzata, la Romagna e le Marche insorte e i ferrovieri avevano finalmente annunciato di aderire allo sciopero generale. \nDopo che gli oratori riformisti di tutti i partiti avevano gettato acqua sul fuoco dicendo che questa non era la rivoluzione, ma solo protesta contro l'eccidio di Ancona, e che non ci si sarebbe fatti trascinare in un'inutile carneficina, intervennero Corridoni e Mussolini.\nQuest'ultimo esalt\u00f2 la rivolta. Ecco il resoconto del suo infuocato discorso, pubblicato il giorno dopo sull\"'Avanti!\":\nProprio per scongiurare il rischio che la monarchia potesse sentirsi minacciata e dichiarare lo stato d'assedio e il passaggio dei poteri pubblici ai militari, la Confederazione generale del lavoro dichiar\u00f2 concluso lo sciopero dopo solo 48 ore, invitando i lavoratori a riprendere la loro attivit\u00e0.\nCi\u00f2 frustr\u00f2 gli intenti bellicosi ed insurrezionali di Mussolini che, sull'\"Avanti!\" del 12 giugno 1914, non si pavent\u00f2 dall'accusare di fellonia i capi sindacali confederali, che facevano riferimento alla componente riformista del PSI, accusando: \"La Confederazione del Lavoro, nel far cessare lo sciopero, ha tradito il movimento rivoluzionario\".\nMussolini venne fermato insieme a Corridoni durante una manifestazione, duramente percosso dalla polizia, cui si unirono gli insulti e la gogna della folla borghese nei pressi della Galleria Vittorio Emanuele II. Saranno entrambi arrestati.\nContro l'intervento in guerra dell'Italia.\nAllo scoppio della prima guerra mondiale interpret\u00f2 con fermezza la linea non interventista dell'Internazionale Socialista. Mussolini era del parere che il conflitto non potesse giovare agli interessi dei proletari italiani, bens\u00ec solo a quelli dei capitalisti. Nello stesso periodo, all'insaputa dell'opinione pubblica, il Ministero degli Esteri Antonino Patern\u00f2 Castello stava avviando un'operazione di persuasione negli ambienti socialisti e cattolici per ottenere un atteggiamento favorevole verso un possibile intervento dell'Italia in guerra. Ci fu anche chi avvi\u00f2 contatti diretti con il direttore dell'\u00abAvanti!\u00bb per portarlo sul fronte interventista: Filippo Naldi, \"faccendiere\" con numerosi agganci tra gli ambienti finanziari e il giornalismo, e direttore del bolognese \u00abIl Resto del Carlino.\nIl 26 luglio Mussolini pubblic\u00f2 un editoriale intitolato \"Abbasso la guerra\", a favore della scelta antibellicista; Gi\u00e0 nei primi mesi del conflitto appariva quindi tutta l'incertezza del Partito Socialista, che non sapeva risolversi tra la sua inclinazione antimilitarista e la propensione verso la guerra come mezzo per rinnovare la lotta politica e smuovere gli equilibri consolidati nel Paese.\nTra i primi a porre dubbi sulla neutralit\u00e0 assoluta vi furono Leonida Bissolati e Gaetano Salvemini, cui seguirono i socialisti riformisti e i sindacalisti rivoluzionari. I primi attacchi a Mussolini relativi a un suo possibile cambio d'opinione si ebbero il 28 agosto 1914 in un articolo del \u00abGiornale d'Italia\u00bb e continuarono in settembre e ottobre su altri quotidiani. Fu in questo contesto che Naldi pubblic\u00f2 un polemico articolo su \u00abIl Resto del Carlino\u00bb (7 ottobre 1914, scritto da Libero Tancredi), in cui accusava Mussolini di doppiogiochismo, ottenendo l'irata reazione del direttore dell'\u00abAvanti!\u00bb. \nMussolini diviene interventista e viene espulso dal PSI.\nIl 18 ottobre, mutando esplicitamente la propria originaria posizione, Mussolini pubblic\u00f2 sulla Terza pagina dell'\"Avanti!\" un lungo articolo intitolato \u00abDalla neutralit\u00e0 assoluta alla neutralit\u00e0 attiva ed operante\u00bb, in cui rivolse un appello ai socialisti sul pericolo che una neutralit\u00e0 avrebbe comportato per il partito, cio\u00e8 la condanna all'isolamento politico. Secondo Mussolini, le organizzazioni socialiste avrebbero dovuto appoggiare la guerra fra le nazioni, con la conseguente distribuzione delle armi al popolo, per poi trasformarla in una rivoluzione armata contro il potere borghese.\nLa nuova linea non venne accettata dal partito e nel giro di due giorni Mussolini rassegn\u00f2 le dimissioni dal giornale.\nGrazie all'aiuto finanziario di alcuni gruppi industriali (ancora con la mediazione di Filippo Naldi), Mussolini riusc\u00ec rapidamente a fondare un suo giornale: \"Il Popolo d'Italia\", il cui primo numero usc\u00ec il 15 novembre 1914. Dalle colonne dello stesso Mussolini attacc\u00f2 senza remore i suoi vecchi compagni. Col partito era rottura: il 29 novembre Mussolini venne espulso dal PSI.\nI tempi dell'operazione e la provenienza dei finanziamenti insospettirono gli ex compagni, che accusarono Mussolini di indegnit\u00e0 morale. Secondo il Partito Socialista, egli avrebbe ricevuto fondi occulti da agenti francesi in Italia, che lo avrebbero corrotto per farlo aderire alla causa dell'interventismo pro-Intesa.\nLa questione fin\u00ec davanti alla commissione d'inchiesta del collegio dei probiviri dell'Associazione Lombarda dei Giornalisti, che escludette ogni ipotesi di corruzione giungendo alla conclusione che la nascita del giornale era da collegarsi esclusivamente al rapporto di simpatia personale fra Mussolini e il direttore del \"Carlino\" Naldi.\nSolo negli ultimi anni stanno uscendo documenti che proverebbero invece il diretto intervento del governo francese a favore di Mussolini, che comunque sappiamo aver incontrato in Svizzera rappresentanti dell'Intesa, i quali gli assicurano il loro appoggio.\nIn particolare, secondo una nota scritta nel novembre 1922 dai servizi segreti francesi a Roma, Mussolini (che venne dichiarato in un'altra nota degli stessi servizi \u00abun agente del Ministero francese a Roma\u00bb) avrebbe incassato nel 1914 dal deputato francese Charles Dumas, capo di gabinetto del ministro francese Jules Guesde, socialista, dieci milioni di franchi \"per caldeggiare sul suo Popolo d'Italia l'entrata in guerra dell'Italia al fianco delle potenze alleate\".\nNel mese di dicembre prese parte a Milano alla fondazione dei \"Fasci di azione rivoluzionaria\" di Filippo Corridoni, partecipando poi al loro primo congresso il 24 e il 25 gennaio 1915.\nIl duello con Claudio Treves.\nNel marzo 1915, dopo una lunga serie di reciproci articoli durissimi, giunti all'insulto personale, nonostante lo Statuto del Partito Socialista lo vietasse, Claudio Treves sfid\u00f2 Mussolini a duello.\nLa sfida venne accolta e il duello si svolse a Bicocca di Niguarda (nord di Milano) nel pomeriggio del 29 marzo 1915. Fu un combattimento alla sciabola tesissimo, durato 25 minuti, suddivisi in otto assalti consecutivi, nei quali i duellanti infersero, l'un l'altro, varie ferite e contusioni. Al termine dell'ottavo assalto, su consiglio dei medici, i padrini decisero di porre termine allo scontro, comunque constatando l'univoco rifiuto dei duellanti alla riconciliazione.\nPur restando ferito all'avambraccio, alla fronte e all'ascella, Treves riusc\u00ec a colpire all'orecchio il futuro Duce, che era uscito indenne da sei precedenti duelli.\nSecondo il ricordo del figlio di Treves, Piero: \"Non credo vi siano mai state due persone pi\u00f9 antitetiche. Mio padre era fondamentalmente un uomo di cultura, odiava la demagogia, la retorica vana, il gonfiarsi le gote, insomma tutto ci\u00f2 che caratterizza il cosiddetto 'villan rifatto'. Questo era precisamente Mussolini, il quale si faceva bello di una cultura che non aveva...\".\nL'antiparlamentarismo di Mussolini.\nL'interventismo di Mussolini si fece via via sempre pi\u00f9 acceso, accompagnato dalla veemenza contro le istituzioni parlamentari, che nella sua idea di guerra come anticamera della rivoluzione avrebbero dovuto essere spazzate via dalla novit\u00e0 della guerra mondiale, grazie alla quale le masse rivoluzionarie si sarebbero affacciate armate sul palcoscenico della storia:\nLa partecipazione nella \"Grande Guerra\".\nAlla dichiarazione di guerra all'Austria-Ungheria (23 maggio 1915), Mussolini fece domanda per arruolarsi volontario, e questa come nella maggioranza dei casi venne respinta dagli uffici di leva. Venne chiamato come coscritto il 31 agosto 1915, e fu assegnato come soldato semplice al 12\u00ba Reggimento bersaglieri; il 13 settembre part\u00ec per il fronte con l'11\u00ba Reggimento bersaglieri. Tenne un diario di guerra, pubblicato sul \"Popolo d'Italia\" (fine dicembre 1915 - 13 febbraio 1917), nel quale raccont\u00f2 la vita in trincea e prefigur\u00f2 se stesso come eroe carismatico di una comunit\u00e0 nazionale, socialmente gerarchica e obbediente.\nIl 1\u00ba marzo 1916 fu promosso caporale per meriti di guerra. Nel \"Rapporto Gasti\" si legge, tra l'altro, \u00abAttivit\u00e0 esemplare, qualit\u00e0 battagliere, serenit\u00e0 di mente, incuranza ai disagi, zelo, regolarit\u00e0 nell'adempimento dei suoi doveri, primo in ogni impresa di lavoro e ardimento\u00bb. Il 31 agosto successivo venne nominato caporal maggiore.\nIl 23 febbraio 1917 fu ferito gravemente dallo scoppio di un lanciabombe durante un'esercitazione sul Carso. Fu operato nell'ospedaletto da campo di Ronchi di Soleschiano dal clinico chirurgo Giuseppe Tusini, fondatore e preside dell'Universit\u00e0 Castrense di San Giorgio di Nogaro. Durante la convalescenza venne visitato nel sanatorio da Vittorio Emanuele III. In questo periodo fece circolare due leggende: che aveva rifiutato l'anestetico mentre gli estraevano le schegge dal corpo e che gli austriaci, considerandolo il nemico pi\u00f9 potente, bombardarono l'ospedale in cui si trovava allo scopo di ucciderlo. Dopo la prima convalescenza in ospedale militare e le due successive licenze venne congedato illimitatamente nel 1919.\nMussolini torn\u00f2 alla direzione de \"Il Popolo d'Italia\" nel giugno 1917. Il 1\u00ba agosto 1918 modific\u00f2 il sottotitolo da \"Quotidiano socialista\" a \"Quotidiano dei combattenti e dei produttori\", indicando chiaramente la strada da intraprendere. In dicembre pubblic\u00f2 sul giornale l'articolo \"Trincerocrazia\", in cui rivendic\u00f2 per i reduci dalle trincee il diritto di governare l'Italia post-bellica e prefigur\u00f2 i combattenti della Grande Guerra come l'aristocrazia di domani e il nucleo centrale di una nuova classe dirigente.\nStando a documenti resi pubblici nel 2009, fu in questo periodo che l'allora tenente colonnello del servizio segreto militare britannico Samuel Hoare (futuro Segretario per gli affari esteri e successivamente Segretario degli Interni) prese accordi con Mussolini, fornendogli una retribuzione settimanale di 100 sterline in cambio dell'impegno a sostenere la linea bellica anche dopo la sconfitta di Caporetto. Mussolini in questo periodo ricevette per il suo giornale anche, secondo una relazione della Polizia del 10 aprile 1917, finanziamenti da parte di ricchi industriali milanesi, da Banche per la pubblicit\u00e0 dei prestiti di guerra, da singoli sovvenzionatori come Cesare Goldmann e probabilmente Filippo Naldi, dalla Banca Italiana di Sconto e dalla massoneria. Ci furono probabilmente anche legami con i gruppi industriali Ansaldo e Toeplitz (e legata a quest'ultimo la Banca Commerciale Italiana).\nIl Fascismo e la rivoluzione fascista.\nLa fondazione dei Fasci italiani di combattimento avvenne a Milano il 23 marzo 1919 in Piazza San Sepolcro; stando allo stesso Mussolini non erano presenti che una cinquantina di aderenti, ma negli anni successivi, quando la qualifica di sansepolcrista dava automaticamente diritto a vantaggi cospicui in termini economici e di prestigio sociale, furono centinaia coloro che riuscirono a far aggiungere alla lista il loro nome.\nTra marzo e giugno i futuristi di Filippo Tommaso Marinetti (che si erano dati un programma politico anticlericale, socialista e nazionalista insieme) divennero la componente principale del Fascio milanese e fecero sentire la loro influenza ideologica; tuttavia Mussolini ebbe modo di affermare: \"Noi siamo, soprattutto, dei libertari cio\u00e8 della gente che ama la libert\u00e0 per tutti, anche per avversari. (...) Faremo tutto il possibile per impedire la censura e preservare la libert\u00e0 di pensiero di parola, la quale costituisce una delle pi\u00f9 alte conquiste ed espressioni della civilt\u00e0 umana\".\nDall'esperienza dei Freikorps tedeschi trasse la conclusione che squadre di uomini armati potevano essere utilissime per intimidire l'opposizione: il 15 aprile 1919, subito dopo un comizio della Camera del Lavoro all'Arena Civica, fascisti, arditi, nazionalisti e allievi ufficiali, guidati da Marinetti, Ferruccio Vecchi e Mario Chiesa, si lanciarono contro la sede dell\"'Avanti!\", attaccandola e devastandola, dopo una serie di colluttazioni stradali con gruppi socialisti e dopo che dalla sede del giornale venne sparato un colpo di pistola che uccise un soldato, Martino Speroni. Mussolini si tenne in disparte, credendo che i suoi uomini non fossero ancora pronti per combattere una \"battaglia di strada\", ma difese il fatto compiuto. Procedette quindi a reclutare un esercito di arditi pronti a vari assalti frontali e trasport\u00f2 nella sede del \"Popolo d'Italia\" una grande quantit\u00e0 di materiali bellici, per prevenire un possibile \"contrattacco rosso\".\nIn giugno Mussolini si schier\u00f2 contro il governo guidato da Francesco Saverio Nitti; per i fascisti il neopresidente del consiglio era il rappresentante di quella vecchia classe politica che essi intendevano soppiantare. Dalla debolezza dell'esecutivo Mussolini voleva trarre la forza per attuare una rivoluzione, e per tutta l'estate il suo nome fu associato a complotti volti a realizzare un colpo di Stato.\nIl 12 settembre, Mussolini promosse davanti alla sede de \"Il Popolo d'Italia\" una sottoscrizione a favore dell'impresa fiumana di Gabriele D'Annunzio, dopo aver incontrato quest'ultimo per la prima volta a Roma il 23 giugno. Il 7 ottobre era a Fiume, dove ebbe colloqui con D'Annunzio. I rapporti con il Vate furono comunque estremamente fugaci, e condizionati da reciproca diffidenza e rivalit\u00e0: Mussolini mal sopportava l'idea che D'Annunzio potesse relegarlo in secondo piano; D'Annunzio gli scrisse una lettera tacciandolo di codardia, ma quando la missiva venne pubblicata dal \"Popolo d'Italia\" questo passaggio fu censurato.\nIl 9 ottobre si tenne a Firenze il primo Congresso dei Fasci di Combattimento: venne deciso di presentarsi alle imminenti elezioni politiche senza aderire a nessuna alleanza. Alle elezioni politiche del 16 novembre 1919 i fascisti, nonostante le candidature \"eccellenti\" dello stesso Mussolini, di Filippo Tommaso Marinetti e di Arturo Toscanini, non ottennero neanche un seggio, e nella provincia di Milano presero soltanto 4675 voti. Inoltre, il 18 novembre Mussolini fu tratto in arresto per alcune ore con l'accusa di detenzione di armi ed esplosivi; venne rilasciato grazie anche all'intervento del senatore liberale Luigi Albertini.\nDall'infelice esperienza Mussolini trasse la conclusione che il fascismo era guardato con diffidenza dall'elettorato conservatore ed era troppo simile ai socialisti per l'elettorato progressista; pertanto, avendo il fascismo fallito come movimento di sinistra, esso avrebbe potuto trovare un suo spazio come aggregazione di destra. All'inizio del 1920 Mussolini s'impegn\u00f2 per aumentare i propri consensi nel nord-est, e in particolare a Trieste, citt\u00e0 di frontiera dove convivevano non senza attriti italiani e slavi.\nIl 24 e il 25 maggio 1920 Mussolini partecip\u00f2 al secondo Congresso dei Fasci di combattimento, che si teneva al teatro lirico di Milano. I Fasci di combattimento, grazie alla progressiva svolta a destra, iniziarono ad avere finanziamenti da parte di industriali, i quali venivano in cambio protetti da squadre di arditi. In giugno si schier\u00f2 a favore di Giolitti, Il 12 novembre, con l'articolo di fondo \"L'accordo di Rapallo\", comment\u00f2 abbastanza favorevolmente il trattato italo-jugoslavo firmato da Giolitti, con cui veniva creato lo Stato Libero di Fiume e la citt\u00e0 di Zara veniva annessa all'Italia in cambio dell'abbandono di ogni rivendicazione sui territori dalmati. Successivamente ad una discussione del Comitato Centrale dei Fasci del 15 novembre Mussolini modific\u00f2 la propria opinione sulla bont\u00e0 del trattato e successivamente solo a parole si pronunci\u00f2 contro gli avvenimenti del Natale di sangue quando Giolitti pose fine all'impresa dannunazina a colpi di cannone; avendo promesso che i fascisti non sarebbero intervenuti.\nNel gennaio del 1921 la minoranza comunista usciva dal PSI per fondare il Partito Comunista d'Italia; ci\u00f2 mise in allarme Mussolini perch\u00e9 i socialisti, ricollocatisi su posizioni pi\u00f9 moderate, avrebbero potuto essere interpellati da Giolitti per una collaborazione governativa, escludendo in questo modo i fascisti dagli scenari politici principali. Il 2 aprile, , Mussolini accett\u00f2 la richiesta di Giolitti di far parte dei Blocchi Nazionali, contando di poter addomesticare i fascisti alle sue posizioni politiche e utilizzarli per indebolire le opposizioni.\nIl futuro Duce si present\u00f2 quindi come alleato dello statista di Mondov\u00ec, dei nazionalisti e di una serie di altre associazioni e partiti, alle elezioni del 15 maggio 1921, nelle liste dei \"Blocchi Nazionali\" antisocialisti: la lista ottenne 105 seggi, di cui 35 per i fascisti e anche Mussolini fu eletto deputato. Grazie all'immunit\u00e0 parlamentare pot\u00e9 quindi evitare il processo relativo ai fatti del 1919 (cospirazione e detenzione illegale di armi). Le consultazioni si svolsero in un clima di violenza: i morti furono un centinaio e in molte zone, \nVerso il potere.\nA partire da questo momento le camicie nere moltiplicarono i numerosi episodi di violenza e aggressione fisica e verbale contro gli avversari politici del fascismo; bersagli preferiti erano soprattutto socialisti, comunisti e popolari: il fenomeno prese il nome di squadrismo. Secondo lo storico Renzo De Felice fra gennaio e maggio 1921 si ebbero 35 fascisti uccisi, 48 fra i socialisti e 21 fra le forze dell'ordine. Il 2 luglio, con un articolo (\"In tema di pace\") sul \"Popolo d'Italia\", invit\u00f2 i socialisti e i popolari ad aderire a un patto di pacificazione per la cessazione delle violenze squadriste. L'accordo venne siglato il 2 agosto e firmato il giorno successivo grazie alla mediazione del presidente della Camera Enrico De Nicola; tuttavia, le violenze non cessarono perch\u00e9 l'esecuzione dell'accordo venne contestata dai singoli \"ras\" e perch\u00e9 ne vennero esclusi i comunisti, che non aderirono per estraneit\u00e0 del patto ai loro principii politici: fra costoro e gli squadristi le violenze continuarono rendendo vuoto di significato il patto; d'altro canto a Mussolini non conveniva recitare pi\u00f9 di tanto la parte del pacificatore perch\u00e9 i \"ras\" minacciavano di scavalcarlo e destituirne l'autorit\u00e0 sui Fasci.\nA proposito della notevole autonomia di cui godevano i singoli gruppi squadristi, Renzo De Felice riporta che il futuro duce entr\u00f2 in contrasto con alcuni esponenti che mettevano in dubbio la sua posizione di guida del movimento (su tutti, Dino Grandi) e che non accettavano la volont\u00e0 mussoliniana di presentare quest'ultimo come \"normalizzatore\" dell'ordine sociale. Emblematico da questo punto di vista, sempre secondo De Felice, quanto scrisse Mussolini: \u00abIl fascismo pu\u00f2 fare a meno di me? Certo, ma anch'io posso fare a meno del fascismo\u00bb.\nTuttavia, le divergenze vennero superate, e il 7 novembre si tenne a Roma il terzo congresso dei Fasci di Combattimento, che vennero trasformati nel Partito Nazionale Fascista, con Michele Bianchi primo segretario. Il 1\u00ba gennaio 1922 Mussolini fond\u00f2 il mensile \"Gerarchia\", con cui collabor\u00f2 l'intellettuale (e amante di Mussolini) Margherita Sarfatti, ma gi\u00e0 nell'agosto precedente si era affrettato a creare una scuola di cultura fascista che aveva il compito di esporre la dottrina.\nNel febbraio del 1922 divenne primo ministro Luigi Facta, l'ultimo liberale prima di Mussolini, personaggio di modesto spessore. La sua nomina fece il gioco dei fascisti poich\u00e9 dava l'ennesima dimostrazione dell'incapacit\u00e0 del sistema parlamentare democratico di produrre un governo stabile e di mantenere l'ordine. Sotto il suo governo le incursioni delle squadre fasciste si moltiplicarono, soprattutto nelle province di Ferrara e Ravenna (si distinse in questi attacchi Italo Balbo).\nIl 2 agosto le sinistre indissero uno sciopero, definito da Turati \"legalitario\" ed organizzato fin dal 28 luglio, contro le violenze delle camicie nere, che intervennero determinandone il fallimento: Nel frattempo, tra il 31 agosto e il 5 settembre, le squadre fasciste occuparono i municipi di Ancona, Milano, Genova, Livorno, Parma, Bolzano e Trento, acquisendone il controllo, dopo violenti scontri armati.\nSi trattava del \"crescendo\" della \"rivoluzione fascista\", con cui Mussolini tent\u00f2 un ambizioso colpo di mano per impadronirsi del potere, sfruttando il consenso acquisito presso gli ambienti sociali pi\u00f9 influenti del regno. Il 24 ottobre egli pass\u00f2 in rassegna a Napoli le camicie nere l\u00ec radunate, affermando il diritto del Fascismo a governare l'Italia.\nLa marcia su Roma.\nIn molti si convinsero che ormai dialogare con Mussolini fosse diventato inevitabile: Giovanni Amendola e Vittorio Emanuele Orlando teorizzarono una coalizione di governo che includesse anche i fascisti e Nitti, che sperava nella presidenza del Consiglio, riteneva ora un'alleanza con Mussolini il mezzo migliore per scalzare il suo avversario Giolitti.\nProprio Giolitti, secondo lo stesso Mussolini, era l'unico uomo che poteva evitare il successo del fascismo: Facta lo sollecit\u00f2 pi\u00f9 volte a intervenire ma il grande vecchio della politica italiana comunic\u00f2 che non si sarebbe scomodato se non per prendere direttamente in mano le redini del governo (fu questo un errore di cui si sarebbe pentito). I fascisti lo blandirono promettendogli la presidenza del Consiglio ed egli li accredit\u00f2 presso il mondo industriale milanese.\nTra il 27 e il 31 ottobre 1922, la \"rivoluzione fascista\" ebbe il suo culmine con la \"marcia su Roma\", opera di gruppi di camicie nere provenienti da diverse zone d'Italia e guidate dai \"quadrumviri\" (Italo Balbo, Cesare Maria De Vecchi, Emilio De Bono e Michele Bianchi). Il loro numero non \u00e8 mai stato stabilito con certezza; tuttavia, \nMussolini non prese parte direttamente alla marcia, temendo un intervento repressivo dell'esercito che ne avrebbe determinato l'insuccesso. Rimase a Milano (dove una telefonata del prefetto lo avrebbe informato dell'esito positivo) in attesa di sviluppi e si rec\u00f2 a Roma solo in seguito, quando venne a sapere del buon esito dell'azione. A Milano, la sera del 26 ottobre, Mussolini ostent\u00f2 tranquillit\u00e0 nei confronti dell'opinione pubblica assistendo al \"Cigno\" di Moln\u00e1r al Teatro Manzoni. In quei giorni, stava in realt\u00e0 trattando direttamente col governo di Roma sulle concessioni che questo era disposto a fare al Fascismo, e il futuro Duce nutriva incertezza sul risultato che la manovra avrebbe avuto.\nIl re, per l'opposizione di Mussolini a qualsiasi compromesso (il 28 ottobre rifiut\u00f2 il Ministero degli esteri) e per il sostegno di cui il fascismo godeva presso gli alti ufficiali e gli industriali, che vedevano in Mussolini l'uomo forte che poteva riportare ordine nel paese \"normalizzando\" la situazione sociale italiana, non proclam\u00f2 lo Stato d'assedio proposto dal presidente del Consiglio Facta e dal generale Pietro Badoglio, e diede invece l'incarico a Mussolini di formare un nuovo governo di coalizione (29 ottobre). Se il re avesse accettato il consiglio dei due uomini, non ci sarebbero state speranze per le camicie nere: lo stesso Cesare Maria De Vecchi e la destra fascista di ispirazione monarchica avrebbero optato per la fedelt\u00e0 al Re.\nMussolini Presidente del Consiglio.\nIl 16 novembre Mussolini si present\u00f2 alla Camera e tenne il suo primo discorso come presidente del consiglio (il \"discorso del bivacco\"), nel quale dichiar\u00f2:\nGli rispose il giorno dopo, unico in una platea di oppositori silenti, forse sbigottiti dalla violenza verbale del discorso del futuro duce, il vecchio leader socialista Filippo Turati, che pronunci\u00f2 un discorso altrettanto duro e veemente, di condanna del capo fascista e di denuncia dell'ignavia dei parlamentari delle altre forze politiche, poi divenuto noto con il titolo \"\"Il Parlamento \u00e8 morto\" o \"Il bivacco della Camera\"\nAfferm\u00f2 Turati: \nRiferendosi poi alla richiesta di Mussolini di modificare la legge elettorale per garantire alla lista pi\u00f9 votata un enorme premio di maggioranza (che diverr\u00e0 poi la cosiddetta \"Legge Acerbo\", dal nome del parlamentare fascista che la propose), il che avrebbe comportato il rinvio della data delle elezioni per consentire l'approvazione della nuova legge, disse: \nUna voce all'estrema destra: \u00abVi piacerebbero quelle del 1920!\u00bb\nTurati: \u00abNon le abbiamo fatte noi.\u00bb\nGiunta: \u00abLe faremo col manganello!\u00bb (Vivi rumori \u2014 Commenti alla estrema sinistra \u2014 Vivaci proteste del deputato Salvadori che abbandona l'Aula \u2014 Applausi alla estrema sinistra \u2014 Commenti) [..]\nTurati: \nMussolini: \u00abNaturale!\u00bb\nTurati: \nNella Camera dei deputati Mussolini ottenne poi la fiducia con 306 voti a favore, 116 contrari (socialisti, comunisti e qualche isolato) e 7 astenuti (rappresentanti delle minoranze nazionali), nel Senato con 196 voti favorevoli e 19 voti contrari. Tra i favorevoli risultarono Giovanni Giolitti, Vittorio Emanuele Orlando, Luigi Facta e Antonio Salandra mentre Francesco Saverio Nitti abbandon\u00f2 l'aula per protesta.\nIl 25 novembre Mussolini ottenne dalla Camera i pieni poteri in ambito tributario e amministrativo sino al 31 dicembre 1923, al fine di \"ristabilire l'ordine\".\nIl 15 dicembre 1922 si istitu\u00ec il Gran Consiglio del Fascismo.\nIl 14 gennaio 1923 le camicie nere vennero istituzionalizzate attraverso la creazione della Milizia Volontaria per la Sicurezza Nazionale.\nIl 9 giugno, dopo esser riuscito, con minacce, a far dimettere uno dei suoi principali antagonisti parlamentari, Don Sturzo, e a far frazionare il gruppo dei popolari con il suo pacato discorso del 15 luglio, present\u00f2 alla Camera la nuova legge Acerbo in materia elettorale, approvata dalla stessa il 21 luglio e il 13 novembre dal Senato, divenendo poi la legge 18 novembre 1923, n. 2444.\nMussolini ebbe un successivo voto di fiducia il 15 luglio con 303 voti a favore, 140 contro e 7 astensioni.\nSempre in luglio, grazie all'appoggio britannico, nella conferenza di Losanna fu riconosciuto il dominio italiano sul Dodecaneso, occupato dal 1912.\nIl 27 agosto si verific\u00f2 l'eccidio di Giannina: la spedizione militare \"Tellini\", col compito di definire la linea di confine tra Grecia e Albania venne massacrata.\nMussolini invi\u00f2 un ultimatum alla Grecia per chiedere riparazioni, scuse e onori ai morti e, in seguito al parziale rifiuto del governo greco, ordin\u00f2 alla marina italiana di occupare Corf\u00f9. Con questa azione, il nuovo presidente del consiglio voleva dimostrare di voler perseguire una politica estera forte e ottenne, grazie alla Societ\u00e0 delle Nazioni, le riparazioni richieste (dietro l'abbandono dell'isola occupata).\nIl 19 dicembre presiedette alla firma dell'accordo tra Confindustria e la Confederazione delle Corporazioni fasciste (il cosiddetto \"patto di Palazzo Chigi\"). Il regio decreto 30 dicembre 1923 n. 2841 \nIl 27 gennaio 1924 venne firmato il trattato di Roma tra Italia e Jugoslavia, col quale quest'ultima riconobbe all'Italia Fiume, annessa il 22 febbraio. In seguito a questo, il 26 marzo il re confer\u00ec a Mussolini l'onorificenza dell'Ordine supremo della Santissima Annunziata.\nA partire dalla marcia su Roma il governo italiano stabil\u00ec rapporti diplomatici con l'Unione Sovietica, che vennero migliorati nel corso del febbraio 1923, giungendo al riconoscimento dell'URSS e alla stipulazione di un trattato di commercio e navigazione il 7 febbraio 1924.\nUn accordo con il Regno Unito permise all'Italia di acquisire l'Oltregiuba, regione keniota che venne annessa alla Somalia italiana.\nIl 24 marzo si ebbe il primo tentativo di radiotrasmissione di un discorso politico.\nLe elezioni politiche del 1924.\nAlle elezioni del 6 aprile 1924, la \"Lista Nazionale\" (nota con il nome di \"Listone\") ottenne il 60,1% dei voti e 356 deputati (poi ridotti a 355 per la morte di Giuseppe De Nava, non sostituito); ad essi si aggiunsero il 4,8% di voti e i 19 seggi conseguiti dalla \"lista bis\". Nel complesso le due liste governative raccolsero il 64,9% dei voti validi, eleggendo 375 parlamentari, di cui 275 iscritti al Partito Nazionale Fascista. Oltre al PNF erano entrati nel \"Listone\" la maggioranza degli esponenti liberali e democratici (tra cui Vittorio Emanuele Orlando, Antonio Salandra, ed Enrico De Nicola, che per\u00f2 ritir\u00f2 la sua candidatura prima delle elezioni), ex popolari espulsi dal partito, demosociali e sardisti filofascisti, e numerose personalit\u00e0 della destra italiana.\nLe consultazioni si svolsero in un clima generale di violenza e intimidazioni, nonostante Mussolini avesse inviato reiterati appelli all'ordine ai fascisti e telegrammi ai prefetti affinch\u00e9 impedissero a chiunque intimidazioni, provocazioni e aggressioni, che avrebbero potuto portare le forze di minoranza a chiedere l'annullamento delle elezioni (che vedevano comunque favorito il \"Listone\"). Allo stesso tempo, Mussolini aveva impegnato telegraficamente i prefetti affinch\u00e9 ogni sforzo fosse effettuato per assicurare la vittoria alla Lista Nazionale, attraverso l'opera di convincimento degli incerti e la lotta all'astensionismo, l'opera di propaganda sulla corretta compilazione della scheda elettorale, e soprattutto attraverso manifestazioni e celebrazioni pubbliche patriottiche e religiose, nelle quali i Fasci locali avrebbero potuto presentarsi come gli unici detentori della legittimit\u00e0 a rappresentare la nazione.\nLe elezioni si conclusero con una schiacciante vittoria della Lista Nazionale, tale da superare le aspettative dello stesso Mussolini, che sulla base delle informative ricevute dai prefetti si aspettava una percentuale di consensi di poco superiore al 50%. Il \"Listone\" ottenne invece il 64,9% su base nazionale, tale da raggiungere da solo il premio di maggioranza del 65% previsto dalla Legge Acerbo per il partito di maggioranza relativa.\nLa sconfitta delle opposizioni port\u00f2 la stampa antifascista e anche quella afascista ad un serrato attacco contro le violenze e le illegalit\u00e0 commesse dai fascisti e dagli organi dello Stato allineati al fascismo. Solo pochi giornali riconobbero la vittoria elettorale del blocco nazionale.\nIl 30 maggio gli abusi, le violenze e i brogli perpetrati dai fascisti durante la campagna elettorale e nel corso delle votazioni vennero denunciate dal deputato socialista unitario Giacomo Matteotti con un duro ma circostanziato discorso alla Camera, col quale chiese di annullare il risultato delle elezioni. L'intervento provoc\u00f2 una seduta concitata, in cui Matteotti venne interrotto a pi\u00f9 riprese, in particolare da Farinacci, il quale a sua volta rinfacci\u00f2 all'opposizione le illegalit\u00e0 commesse dai movimenti antifascisti, mentre maggioranza e opposizione si scambiavano accuse reciproche. Alcuni esponenti della Lista Nazionale abbandonarono l'Aula per protesta contro le accuse lanciate da Matteotti.\nIl delitto Matteotti e le sue ripercussioni sul governo.\nIl 10 giugno 1924 Matteotti venne sequestrato per mano di squadristi fascisti e di lui, per settimane, non ci fu pi\u00f9 traccia. L'evento provoc\u00f2 grande turbamento in tutta la nazione e numerosi furono gli iscritti del partito nazionale fascista che stracciarono la tessera; la reazione pi\u00f9 clamorosa fu tuttavia quella passata alla storia come \u00absecessione dell'Aventino\u00bb, ovvero l'abbandono del parlamento da parte dei deputati d'opposizione per protesta nei confronti del rapimento. Indicato dalla stampa e dall'opposizione ma anche da alcuni suoi alleati come mandante, Mussolini non venne per\u00f2 imputato nel processo, che port\u00f2 alla condanna a sei anni per omicidio preterintenzionale di tre militanti fascisti (Amerigo Dumini, Albino Volpi e Amleto Poveromo) che secondo la sentenza avrebbero agito di propria iniziativa nell'assassinare Matteotti (il quale risulter\u00e0 essere stato accoltellato a morte pochi istanti dopo essere stato rapito).\nNonostante la responsabilit\u00e0 politica, se non fattiva, fosse con tutta evidenza di Mussolini e del PNF, anche il processo all'Alta Corte Senato del Regno contro Emilio De Bono non coinvolse Mussolini. La responsabilit\u00e0 di Mussolini come mandante dell'omicidio Matteotti \u00e8 stata contestata da Renzo De Felice, che ha opinato come egli in quel periodo fosse il pi\u00f9 danneggiato nella sua politica e nella sua persona da quel delitto. Lo stress dovuto ai fatti produsse in Mussolini i primi sintomi di un'ulcera duodenale che lo accompagn\u00f2 per tutto il resto della sua vita.\nL'autunno 1924 fu denso di tensioni per Mussolini: alcuni fascisti presero le distanze da lui, e molti chiesero le sue dimissioni, affinch\u00e9 il \"fascismo\" potesse \"ritemprarsi libero dalle responsabilit\u00e0 dei supremi poteri\" (cos\u00ec il ministro delle Finanze De Stefani, present\u00f2 il 5 gennaio 1925 le proprie dimissioni \u2013 respinte \u2013 a Mussolini). La pubblicazione del \"memoriale Rossi\" (forse voluta dallo stesso Mussolini) port\u00f2 altre accuse, ma per le sue incoerenze interne Mussolini riusc\u00ec con un'abile campagna di stampa a ritorcerle a suo vantaggio. Mussolini si limit\u00f2 a cedere l'interim degli Interni a Federzoni, il quale venne incaricato di reprimere innanzitutto ogni moto spontaneo sia delle opposizioni che degli squadristi (i quali, soprattutto dopo l'assassinio come vendetta per Matteotti dell'onorevole Armando Casalini che tornava a casa con la figlia, il 12 settembre 1924 ricostituirono alcune \"squadracce\" e ripresero le violenze arbitrarie, anche verbali nei confronti di Federzoni stesso).\nMentre la situazione si faceva sempre pi\u00f9 tesa si agitarono anche voci che sostennero che Mussolini pensasse ad un colpo di Stato per risolvere la questione: una tesi che De Felice ha smentito: proprio l'iniziale volont\u00e0 di Mussolini di risolvere politicamente e nei limiti della legalit\u00e0 costituzionale la crisi spinse invece i ras a metterlo spalle al muro. Dopo una durissima campagna di stampa portata avanti dalle testate dell'estremismo fascista, la sera del 31 dicembre un gruppo di consoli della Milizia capitanato da Aldo Tarabella ed Enzo Galbiati si rec\u00f2 a Palazzo Chigi. Lo scontro verbale fu violentissimo: gli squadristi accusarono Mussolini di volersi disfare della Milizia e del partito e lo minacciarono di un \"pronunciamiento\". A Firenze, nel frattempo, si erano radunati oltre diecimila squadristi, pronti all'azione violenta: fu incendiata la sede del \"Giornale nuovo\" e altre sedi antifasciste, e dato l'assalto alle carceri delle Murate, dalle quali furono tratti i fascisti ivi detenuti. In tutta questa situazione, il re taceva e l'Esercito non si muoveva. Mussolini, a questo punto \"decise di giocare grosso: approfittare dell'atteggiamento del re per mettere fuori giuoco le opposizioni, rassodando cos\u00ec il proprio traballante potere e dando soddisfazione agli intransigenti, ma al tempo stesso tirare anche a questi un colpo mortale\". Una parte della destra che aveva votato a favore del governo Mussolini riteneva di sfiduciarlo e sostituirlo con un esponente moderato, ma nel settembre un militante comunista, Giovanni Corvi, uccise un deputato fascista, Armando Casalini, episodio che ricompatt\u00f2 la maggioranza parlamentare.\nForte dell'indecisione delle opposizioni e premuto dai suoi compagni pi\u00f9 radicali (Balbo, Farinacci e Bianchi soprattutto), il 3 gennaio 1925 Mussolini tenne alla Camera dei deputati un discorso sul delitto Matteotti col quale sfid\u00f2 chiunque a trascinarlo davanti ad una corte speciale per giudicarlo, se davvero lo si fosse ritenuto correo al crimine commesso contro Matteotti. Inoltre, dopo aver respinto ogni addebito e ogni accusa in merito all'omicidio di Matteotti, espose le vicende della rivoluzione fascista, delle lotte interne e dell'ascesa al potere del fascismo, arrivando a sfidare l'aula sostenendo che se il fascismo non fosse stato altro che \"un'associazione a delinquere\", si procedesse immediatamente a preparare \"il palo e la corda\" per impiccarlo seduta stante e quindi concludendo, per riaffermare il proprio potere anche sul fascismo, Mussolini proclam\u00f2 di volersi assumere \"la responsabilit\u00e0 politica, morale, storica\" del clima nel quale l'assassinio si era verificato, e dunque anche il comando delle frange pi\u00f9 estreme del movimento e del partito che proprio in quei giorni l'avevano brutalmente spinto verso la svolta dittatoriale.\nIl giorno dopo Mussolini fece diramare a Federzoni una serie di telegrammi ai prefetti coi quali chiedeva la repressione pi\u00f9 stringente di ogni sommossa o tumulto di ogni fazione in particolare per\u00f2 sui \"comunisti e sovversivi\", il controllo della stampa (quella dell'opposizione tramite la censura, quella fascista tramite un richiamo all'ordine perentorio) e poi - direttamente ai dirigenti delle federazioni fasciste un richiamo all'ordine con minaccia diretta nei confronti dei dirigenti che avessero permesso disordini da parte dei propri gregari.\nNel gennaio iniziarono le azioni poliziesche di sequestro di giornali (il primo dei quali fu \"La conquista dello Stato\", della sinistra fascista) di chiusura di sedi e circoli dell'opposizione (95 sedi e 150 esercizi pubblici di ritrovo, in particolare contro i comunisti e i circoli di \"Italia libera\") e di arresto di elementi \"sospetti\" (111 \"pericolosi sovversivi\" erano stati arrestati).\nAlle dimissioni di alcuni elementi liberal moderati dal governo Mussolini, questi rispose con un rapido \"giro di poltrone\", portando all'interno dei ministeri personalit\u00e0 fondamentali per il fascismo come il giurista Rocco e Giovanni Giuriati. Questi uomini - diretti da Mussolini - avrebbero nel giro di un anno costruito l'intelaiatura giuridica e funzionale dello Stato dittatoriale fascista.\nAttentati a Mussolini.\nDopo essere divenuto capo del governo Mussolini divenne oggetto di una serie di attentati, dai quali usc\u00ec sempre illeso.\nIl primo fu ideato il 4 novembre 1925 dal deputato socialista Tito Zaniboni, appostatosi con un fucile alla finestra di una stanza dell'albergo Dragoni, di fronte al balcone di palazzo Chigi dove era previsto che Mussolini si affacciasse per il settimo anniversario della vittoria alle ore 10. La Polizia, che lo sorvegliava da pi\u00f9 di un anno, fece per\u00f2 irruzione nella stanza di Zaniboni, alle ore 9. Il processo fu celebrato nell'aprile 1927 e Zaniboni fu condannato a 30 anni di reclusione, che, grazie ad amnistie, scont\u00f2 per minor tempo. L'attentato cre\u00f2 notevole agitazione nel Paese: molti deputati aventiniani tornarono filo-fascisti - anche opportunisticamente - in Parlamento e la stampa liberale e cattolica, cos\u00ec come la Confindustria, inizi\u00f2 a sostenere implicitamente o esplicitamente il Governo. Infine, oltre alle molte violenze fasciste vendicatrici, furono messe a soqquadro sedi di giornali e alcune testate furono soppresse.\nLa mattina del 7 aprile 1926 Mussolini usc\u00ec dal palazzo del Campidoglio, dove aveva inaugurato un congresso di chirurgia; Violet Gibson, una nobildonna inglese, gli spar\u00f2 da distanza ravvicinata, ferendolo lievemente al naso. Non appena medicato Mussolini fu gi\u00e0 in grado di presenziare alla cerimonia d'insediamento del nuovo direttorio fascista e, il giorno dopo, prima di recarsi in Libia, comment\u00f2: \u00abLe pallottole passano e Mussolini resta\u00bb.\nIl terzo attentato fu opera di Gino Lucetti, un giovane marmista anarchico di Carrara che aveva combattuto negli Arditi e che poi, aggredito dai fascisti, era emigrato a Marsiglia. L'11 settembre 1926 egli attese che Mussolini uscisse dalla sua abitazione e gli lanci\u00f2 una bomba a mano che colp\u00ec il tetto dell'auto del duce e scoppi\u00f2 a terra ferendo otto persone. .\nIl quarto attentato \u00e8 il pi\u00f9 misterioso. La sera del 31 ottobre 1926, a Bologna, il \"duce\" aveva appena inaugurato il nuovo stadio sportivo \"il Littoriale\" nell'ambito della commemorazione della \"marcia su Roma\"; su una macchina scoperta stava andando alla stazione quando un colpo di pistola gli lacer\u00f2 la sciarpa dell'ordine mauriziano. Dietro alla macchina di Mussolini, che prosegu\u00ec, un gruppo di squadristi di Leandro Arpinati (tra cui anche Balbo) si butt\u00f2 sul presunto attentatore e lo linci\u00f2: il cadavere mostrer\u00e0 14 pugnalate, un colpo di rivoltella e tracce di strangolamento. Si trattava di Anteo Zamboni, un ragazzo quindicenne di famiglia anarchica. Secondo alcune recenti ricostruzioni, da alcuni storici ritenute poco documentate e probanti, l'attentato sarebbe stato il risultato di una cospirazione maturata all'interno degli ambienti fascisti emiliani (si sospettano a turno Farinacci, Balbo, Arpinati e Federzoni), contrari alla \u00abnormalizzazione\u00bb inaugurata da Mussolini, ostile ad ulteriori eccessi rivoluzionari e allo strapotere delle formazioni squadriste.\nI rapporti di polizia dell'epoca dimostrano come si svolsero inizialmente delle indagini negli ambienti squadristi bolognesi ipotizzando in un primo tempo un coinvolgimento di ras locali come Farinacci e Arpinati, ma che non diedero alcun risultato. A quel punto si concluse che l'attentato non poteva che essere opera di un elemento isolato. Un'ulteriore indagine sollecitata dal Ministero degli Interni fu svolta ancora dai magistrati del Tribunale Speciale ma anch'essa approd\u00f2 alle medesime conclusioni conseguite dalla polizia.\nL'attentato di Bologna forn\u00ec il pretesto per le leggi \"fascistissime\" del novembre 1926. Il 5 novembre si registrarono: l'annullamento dei passaporti; sanzioni contro gli espatri clandestini; soppressione dei giornali antifascisti; scioglimento dei partiti; istituzione del confino e la creazione di una polizia politica segreta (che affidata a Arturo Bocchini assumer\u00e0 poi il nome di OVRA); il 9 vi fu la dichiarazione di decadenza dal mandato parlamentare di 120 deputati; il 25 venne istituita la pena di morte per chiunque avesse commesso un fatto diretto contro la vita, l'integrit\u00e0 o la libert\u00e0 personale del re, della regina, del principe ereditario e del capo del governo, nonch\u00e9 per gli altri delitti contro lo Stato; nella stessa data venne inoltre creato il Tribunale speciale, che entr\u00f2 subito in azione contro la \"centrale comunista\" (Gramsci, Terracini e altri).\nMussolini primo ministro: la dittatura fascista.\nCon la legge 17 aprile 1925 n. 473 vennero sancite le nuove norme igieniche per le imprese, con l'obbligo di provvedere al servizio sanitario nell'azienda, di non gravare donne e minorenni con carichi eccessivi e di segnalare come tali e custodire le sostanze nocive. I contratti nazionali di lavoro assumevano forza di legge e i \u00abpadroni\u00bb (\u00abdatori di lavoro\u00bb) potevano stipulare contratti individuali difformi dai collettivi di categoria solo se erano previste condizioni migliori per i lavoratori. Sull'osservanza dell'atto vigilava il neo-costituito Ispettorato Corporativo. Col regio decreto 1\u00ba maggio 1925 n. 582 nacque l'Opera Nazionale Dopolavoro (\"OND\") allo scopo di \"promuovere il sano e proficuo impiego delle ore libere dei lavoratori intellettuali e manuali con istituzioni dirette a sviluppare le loro capacit\u00e0 fisiche, intellettuali e morali\".\nIl 14 giugno 1925 il Presidente del Consiglio annunci\u00f2 l'inizio della battaglia del grano. La campagna aveva lo scopo di far raggiungere l'autosufficienza dell'Italia dall'estero per quanto riguardava la produzione del frumento (la cui importazione era causa diretta del 50% del deficit della bilancia dei pagamenti) e, pi\u00f9 in generale, di tutti i prodotti agricoli. Bench\u00e9 l'obiettivo della completa autosufficienza non venisse raggiunto, in termini d'incremento della produzione il successo fu cospicuo. L'agricoltura tuttavia perse redditivit\u00e0 e si registr\u00f2 una perdita di mercati d'esportazione per i prodotti agricoli pi\u00f9 pregiati, dovuta al fatto che molte superfici destinate ad altre colture furono coltivate a cereali.\nMaggior fortuna ebbe il progetto della bonifica dei territori paludosi ancora presenti nella penisola italiana (tra cui l'Agro Pontino) realizzato tra il 1928 e il 1932. I nuovi comuni nacquero spesso in connessione con una particolare destinazione economica prestabilita (Carbonia, ad esempio, fu fondata per lo sfruttamento dei limitrofi giacimenti di carbone). Le bonifiche permisero anche l'attuazione di un'efficace programma sanitario che consent\u00ec di debellare la malaria, con risultati significativi anche contro la tubercolosi, il vaiolo, la pellagra e la rabbia.\nIl 21 giugno del 1925 si tenne il quarto e ultimo congresso del PNF, in cui Mussolini invit\u00f2 le camicie nere ad abbandonare definitivamente la violenza. Molti elementi squadristi furono resi impotenti entro la fine dell'anno grazie alla riforma del sistema di polizia (e ci\u00f2 permise il rafforzamento del potere dell'esecutivo) ma le vicende di Giovanni Amendola e Piero Gobetti, conclusesi tragicamente nel principio del 1926, dimostrarono che le squadracce erano ancora attive.\nIl 18 luglio Italia e Jugoslavia firmarono il trattato di Nettuno per la definizione dei rispettivi confini in area dalmata; nello stesso periodo, a seguito della decisione di \"italianizzare\" l'Alto Adige, attuata spesso in maniera brutale (lo stesso Mussolini parl\u00f2 di deportazione di massa delle minoranze linguistiche), il governo italiano pregiudic\u00f2 per qualche tempo i rapporti diplomatici con l'Austria. Dopo una serie di alti contrasti fra il sindacato fascista e gli industriali, Mussolini giunse il 2 ottobre 1925 al Patto di Palazzo Vidoni, che rese la Confederazione nazionale delle corporazioni sindacali l'unico organo riconosciuto dalla Confindustria.\nIl 20 ottobre Mussolini nomin\u00f2 Cesare Mori prefetto di Palermo, con poteri straordinari e con competenza estesa a tutta la Sicilia, al fine di porre un freno al fenomeno mafioso nell'isola. Il \u00abprefetto di ferro\u00bb, anche attraverso metodi extralegali (fra cui la tortura, la cattura di ostaggi fra i civili e il ricatto), con l'esplicito appoggio di Mussolini, ottenne significativi risultati, continuando la sua azione per tutto il biennio 1926-27. Fra le \"vittime eccellenti\" iniziarono a figurare anche personalit\u00e0 del calibro del generale di corpo d'armata Antonio di Giorgio, il quale riusc\u00ec ad ottenere un colloquio riservato con Mussolini, cosa che non imped\u00ec n\u00e9 il processo n\u00e9 il pensionamento anticipato dell'alto ufficiale. Ben presto per\u00f2 circoli politico-affaristici di area fascista collusi con la mafia riuscirono a indirizzare, tramite attivit\u00e0 di dossieraggio, le indagini di Mori e del procuratore generale Luigi Giampietro sull'ala radicale del fascismo siciliano, coinvolgendo anche il federale Alfredo Cucco, uno dei massimi esponenti del fascio dell'isola. Cucco nel 1927 venne espulso dal PNF \"per indegnit\u00e0 morale\" e sottoposto a processo con l'accusa di aver ricevuto denaro e favori dalla mafia, venendo assolto in appello quattro anni dopo, ma nel frattempo il fascio siciliano era stato decapitato dei suoi elementi radicali. L'eliminazione di Cucco dalla vita politica dell'isola favor\u00ec l'insediamento nel PNF siciliano dei latifondisti dell'Isola, essi stessi affiliati, collusi o quantomeno contigui alla mafia.\nA questa azione si aggiunse quella delle \"lettere anonime\" le quali tempestarono le scrivanie di Mussolini e del ministro della Giustizia Alfredo Rocco, avvisando dell'esasperazione dei palermitani e minacciando rivolte se l'operato eccessivamente moralistico di Giampietro non si fosse moderato. Contestualmente il processo a Cucco si rivel\u00f2 uno scandalo, nel quale Mori veniva dipinto dagli avvocati di Cucco come un persecutore politico e nel 1929 Mussolini decise di porre a riposo il prefetto Mori facendolo cooptare dal Senato del Regno. La propaganda fascista dichiar\u00f2 orgogliosa che la mafia era stata sconfitta: tuttavia l'attivit\u00e0 di Mori e Giampietro aveva avuto drastici effetti soltanto su figure di secondo piano, lasciando in parte intatta la cosiddetta \"cupola\" (composta da notabili, latifondisti e politici), la quale riusc\u00ec a reagire attraverso l'eliminazione di Cucco, e cos\u00ec addirittura installarsi all'interno delle federazioni del fascio siciliane.\nAlcuni autori sostengono che Mussolini avesse rimosso Mori perch\u00e9 nelle sue indagini si sarebbe spinto eccessivamente in alto, andando a colpire interessi e collusioni fra Stato e mafia. Questa tesi viene recisamente respinta da altri, come Alfio Caruso.\nTra il 1925 e il 1926 furono varate le leggi fascistissime, ispirate dal giurista Alfredo Rocco. La legge 26 novembre 1925, n. 2029, sanciva che i corpi collettivi operanti in Italia (associazioni, istituti ed enti) erano tenuti, su richiesta dell'autorit\u00e0 di pubblica sicurezza, a dichiarare statuti, atti costitutivi, regolamenti interni ed elenchi di soci e di dirigenti, pena, in caso di dichiarazione omessa o infedele, lo scioglimento del corpo medesimo, sanzioni detentive indeterminate e sanzioni pecuniarie da un minimo di ad un massimo di lire. In tal modo, il governo arriv\u00f2 a disporre di una chiara mappa del tipo e del numero di associazioni non governative presenti.\nLa legge 24 dicembre 1925, n. 2300, stabiliva che tutti i funzionari pubblici che avessero rifiutato di giurare fedelt\u00e0 allo Stato italiano avrebbero dovuto essere destituiti. La legge 24 dicembre 1925, n. 2263, prevedeva che la dizione \u00abpresidente del consiglio\u00bb venisse mutata in \u00abCapo del governo primo ministro segretario di Stato\u00bb; il \u00abcapo del governo\u00bb era nominato e revocato solo dal re ed era responsabile solo nei suoi confronti. I ministri diventavano responsabili sia verso il monarca che Mussolini. La legge sulla stampa del 31 dicembre 1925 riconosceva come illegali tutti i giornali privi di un responsabile riconosciuto dal prefetto (e, quindi, indirettamente da Mussolini). La legge 31 gennaio 1926, n. 100, attribuiva a Mussolini, in quanto capo del governo, la facolt\u00e0 di emanare norme giuridiche.\nCon la legge 4 febbraio 1926, n. 237, vennero eliminati dall'ordinamento municipale il consiglio comunale e il sindaco, quest'ultimo sostituito dalla figura del podest\u00e0, che esercitava le funzioni del sindaco, della giunta e del consiglio comunale ed era nominato con decreto reale dal potere esecutivo. Il 3 aprile 1926 venne abolito il diritto di sciopero e si stabiliva che i contratti collettivi potessero essere stipulati solo dai sindacati legalmente riconosciuti dallo Stato; in tale contesto, l'8 luglio 1926 venne costituito il Ministero delle Corporazioni, di cui Mussolini assunse la direzione.\nNel frattempo, Mussolini impose all'Albania di Ahmet Zogu una forma non ufficiale di protettorato. Inoltre, l'Italia ader\u00ec al Patto di Locarno per la garanzia delle frontiere e la sicurezza generale. Nell'aprile 1926, con un discorso a Tripoli, Mussolini avanz\u00f2 l'idea del \"mare nostrum\" (ovvero di una talassocrazia italiana sul mar Mediterraneo) e contrappose, per la prima volta, fascismo e democrazia. Sempre nel 1926, i confini della Libia vennero ridefiniti a favore dell'Italia, che acquist\u00f2, tra l'altro, il Fezzan.\nSempre il 3 aprile venne fondata l'opera nazionale balilla (ONB), col compito di \u00abriorganizzare la giovent\u00f9 dal punto di vista morale e fisico\u00bb, ovvero all'educazione spirituale e culturale e all'istruzione premilitare, ginnico-sportiva, professionale e tecnica dei giovani italiani tra gli 8 e i 18 anni. Nel 1927 tutte le altre organizzazioni giovanili furono sciolte per legge, ad eccezione della Giovent\u00f9 Italiana Cattolica. Nel 1937 la ONB sar\u00e0 sostituita dalla giovent\u00f9 italiana del littorio (GIL).\nIl 18 agosto il duce tenne a Pesaro un discorso in cui proclam\u00f2 che, per combattere la svalutazione, il cambio lira-sterlina sarebbe stato fissato alla fatidica \u00abquota 90\u00bb: nel periodo conseguente a questa sua dichiarazione la lira continu\u00f2 a cadere toccando quota 150 lire per una sterlina ma egli insist\u00e9 che il cambio a 90 doveva essere conquistato a qualsiasi costo, per il prestigio personale e politico che ne avrebbero tratto lui, il fascismo e l'Italia; le conseguenze economiche per i cittadini non gli importavano. Il ministro delle Finanze Giuseppe Volpi era conscio che ci si era spinti troppo in l\u00e0 (e in effetti i titoli borsistici caddero mentre i costi di produzione e i costi della vita aumentarono) ma Mussolini tenne duro e non volle ammettere di essersi sbagliato. Qualche anno dopo fu costretto ad accettare una massiccia svalutazione, ma a nessuno fu permesso di dire in pubblico che \"quota 90\" fu un errore.\nIntanto Mussolini rinunci\u00f2 a qualsiasi forma di remunerazione pubblica per l'incarico di governo svolto. Giornali internazionali si contesero la sua firma e furono pronti a pagare in maniera rilevante i suoi articoli che, particolarmente negli Stati Uniti d'America, erano considerati di sommo interesse. Nel dopoguerra la vedova Mussolini prov\u00f2 a chiedere la reversibilit\u00e0 della pensione per l'attivit\u00e0 svolta dal marito come capo del governo; gli enti previdenziali del dopoguerra risposero a Rachele Mussolini che non le spettava alcuna pensione di reversibilit\u00e0: non a causa di un giudizio morale sull'azione dittatoriale svolta dal marito, ma per la semplice questione tecnica che Mussolini non aveva mai accettato alcuno stipendio pubblico.\nL'8 ottobre il Gran Consiglio var\u00f2 il nuovo statuto del PNF, col quale furono abolite le elezioni interne dei membri del partito. Inoltre, il 12 ottobre Mussolini assunse il comando della MVSN. Il 5 novembre furono sciolti tutti i partiti al di fuori del PNF e si stabil\u00ec che la stampa era sottoponibile a censura. Furono introdotti il confino di polizia e la pena di morte per attentati perpetrati od organizzati a danno delle massime figure dello Stato e venne istituito il Tribunale speciale per la difesa dello Stato. Il 30 dicembre il fascio littorio venne dichiarato simbolo dello Stato.\nIl 15 gennaio 1927 Winston Churchill, allora Cancelliere dello Scacchiere, fu accolto a Roma da Mussolini, che nel frattempo lanci\u00f2 la campagna a sostegno della crescita demografica: gli scapoli furono tenuti a pagare una tassa speciale, in occasione dei matrimoni lo Stato elarg\u00ec un premio in danaro agli sposi, e furono previsti prestiti, agevolazioni economiche (anche nel campo dell'educazione scolastica dei figli) ed esenzioni dalle tasse per le famiglie numerose (premi di natalit\u00e0).\nFurono istituiti i gruppi universitari fascisti (GUF), per la formazione della futura classe dirigente. Il 21 aprile il Gran Consiglio approv\u00f2 la Carta del Lavoro per la riforma dell'economia italiana in senso corporativo. Il 5 giugno, parlando al Senato, Mussolini afferm\u00f2 la linea del revisionismo in politica estera, dichiarando che i trattati stipulati dopo la prima guerra mondiale rimanevano validi, ma non erano da considerarsi eterni e immutabili.\nCon la legge 9 dicembre 1928, n. 2693, venne l'istituzionalizzato il Gran Consiglio del Fascismo, ovvero il massimo organo del PNF (presieduto dal duce in persona), che fu riconosciuto come organo costituzionale supremo dello Stato. Il 15 gennaio 1928 venne fondato l'Ente Italiano per le Audizioni Radiofoniche (EIAR) ente statale cui competeva in esclusiva la gestione del servizio pubblico radiofonico sul territorio nazionale. Nel 1944 verr\u00e0 ribattezzato RAI (Radio Audizioni Italiane).\nIl 14 marzo Mussolini present\u00f2 alla Camera un disegno di legge di riforma (poi approvato), col quale propose la riduzione a 400 del numero complessivo dei deputati, i quali sarebbero stati eletti in un unico collegio nazionale; la confederazione nazionale dei sindacati fascisti e le associazioni culturali abilitate si sarebbero occupate della presentazione delle candidature.\nL'11 febbraio 1929 Mussolini pose termine alla decennale questione romana, firmando col cardinale Pietro Gasparri i patti lateranensi, ratificati alla Camera in maggio.\nLe elezioni del 24 marzo 1929, per il rinnovo della Camera dei Deputati, si risolsero in un plebiscito a favore di Mussolini. Gli elettori vennero chiamati a votare \"s\u00ec\" o \"no\" per approvare un \"listone\" di deputati deciso dal Gran Consiglio del Fascismo. La consultazione si tenne in un clima intimidatorio; la scheda con il \"s\u00ec\" \u00e8 tricolore, e quella con il \"no\" semplicemente bianca, rendendo cos\u00ec riconoscibile il voto espresso. La partecipazione al voto fu del 90% e i voti favorevoli al \"listone\" furono pari al 98,4%.\nIl 2 aprile il duce incontr\u00f2 il ministro degli esteri inglese Neville Chamberlain e, verso la fine dell'anno, la sede del Governo venne trasferita da Palazzo Chigi a Palazzo Venezia. Nel 1930 l'Italia sigl\u00f2 un trattato di amicizia con l'Austria. Nel gennaio 1931 Mussolini, in un'intervista al \"Daily Mail\", afferm\u00f2 la necessit\u00e0 di una revisione dei trattati di pace della grande guerra. Il 9 luglio ricevette il segretario di Stato statunitense Henry Lewis Stimson, mentre in dicembre accolse il Mahatma Gandhi a Palazzo Venezia.\nTra il 23 marzo e il 4 aprile 1932, il duce incontr\u00f2 pi\u00f9 volte Emil Ludwig, che ne scriver\u00e0 in \"Colloqui con Mussolini\". Dopo tredici ore di faccia a faccia (un'ora per ogni sera) Ludwig, che l'anno precedente aveva intervistato Stalin, definisce Mussolini \u00abun grande uomo, molto pi\u00f9 grande di Stalin\u00bb.\nIn questo periodo iniziarono ad allentarsi i suoi rapporti amorosi con Margherita Sarfatti, cui tuttavia continu\u00f2 ad essere legato. D'altra parte, agli inizi del 1932, aveva incontrato per la prima volta Claretta Petacci.\nIl 12 aprile venne presentata, al salone internazionale dell'automobile di Milano, la nuova FIAT Balilla, che nelle intenzioni di Mussolini avrebbe dovuto essere l'automobile di tutti gli Italiani; a partire da quell'anno ne fu infatti favorita la diffusione, che tuttavia non raggiunse mai i risultati sperati (una simile iniziativa venne poi adottata anche da Adolf Hitler con la Volkswagen).\nIn giugno, sull'Enciclopedia Treccani venne pubblicata la voce \"Fascismo\", firmata da Mussolini e scritta con la collaborazione di Giovanni Gentile; vi si spiegava la dottrina propria del partito fascista. In occasione del decennale della \"rivoluzione fascista\", fu inaugurata 28 ottobre la via dell'Impero (attuale via dei Fori Imperiali) e furono riaperte le iscrizioni al PNF, chiuse dal 1928. Il 18 dicembre Mussolini inaugur\u00f2 Littoria (futura Latina), la prima delle \"citt\u00e0 nuove\" costruite nell'Agro Pontino, bonificato negli anni precedenti.\nIl 29 marzo 1933 Mussolini incontr\u00f2 a Roma il Ministro della Propaganda tedesco Joseph Goebbels. Per iniziativa di Mussolini il 7 giugno venne firmato a Roma il patto a quattro tra Italia, Francia, Regno Unito e Germania, col quale questi stati si assunsero la responsabilit\u00e0 del mantenimento della pace e della riorganizzazione dell'Europa nel rispetto dei principi e delle procedure previste dallo statuto della SdN.\nSempre nel 1933 venne creato l'Istituto Nazionale Fascista della Previdenza Sociale (INFPS), che assunse dal 1943 la denominazione di INPS, un ente di diritto pubblico dotato di personalit\u00e0 giuridica e a gestione autonoma con lo scopo di garantire la previdenza sociale ai lavoratori. In quegli anni ebbe origine del primo vero sistema pensionistico italiano: a carico dell'INFPS fu l'assicurazione (obbligatoria) contro la vecchiaia, estesa dai soli dipendenti pubblici (per i quali aveva il nome di pensione) a quelli privati. Nel medesimo anno la pluralit\u00e0 di Casse infortuni cui era deputata la tutela dei lavoratori contro gli infortuni sul lavoro (obbligatoria a partire dal 1898, seppur limitatamente ad alcuni settori) vennero unificate nell'Istituto Nazionale Fascista per l'Assicurazione contro gli Infortuni sul Lavoro (\"INFAIL\"), ribattezzato INAIL nel 1943. Scopo dell'ente statale era quello di \u00abesercitare l'assicurazione contro gli infortuni sul lavoro e le malattie professionali (parte delle quali vennero equiparate giuridicamente agli infortuni sul lavoro), la riassicurazione di altri Enti autorizzati e assumere particolari funzioni e servizi per conto di essi\u00bb.\nIl 5 febbraio 1934 vennero istituite le 22 corporazioni. Nel 1934 si tennero inoltre i primi littoriali della cultura e dell'arte e venne istituita, nell'ambito della terza edizione della Mostra internazionale d'arte cinematografica di Venezia, la Coppa Mussolini, premio antesignano del Leone d'oro.\nIl 14 marzo Mussolini incontr\u00f2 a Roma il cancelliere austriaco Dollfuss e il Capo del Governo ungherese Gyula G\u00f6mb\u00f6s per discutere una revisione degli assetti territoriali nei Balcani. Il 17 marzo venne concluso un \"patto a tre\" con Ungheria e Austria in funzione antitedesca e anti-francese (Protocolli di Roma).\nLe elezioni del 25 marzo 1934, per il rinnovo della Camera dei Deputati \u2013 tenute con lo stesso schema del \"listone\" unico gi\u00e0 adottato nel 1924, con scheda tricolore per il \"s\u00ec\" e bianca per il \"no\" \u2013 si risolsero in un nuovo plebiscito: aument\u00f2 il numero dei partecipanti e i voti contrari risultarono 15.201 (lo 0,15%).\nLa legge 22 marzo 1934 n. 654 per la tutela della maternit\u00e0 delle lavoratrici e la legge 26 aprile 1934 n. 653 per la tutela del lavoro della donna e del fanciullo stabilirono il diritto alla conservazione del posto di lavoro per le lavoratrici incinte, un periodo di licenza prima e dopo il parto, e permessi obbligatori per l'allattamento (per le aziende con pi\u00f9 di 50 operaie vi era l'obbligo di predisporre un locale per tale scopo).\nLa legge 24 dicembre 1934 n. 2316 stabiliva la creazione dell'ONMI (Opera Nazionale per la Protezione della Maternit\u00e0 e dell'Infanzia); l'ente poteva anche finanziare istituzioni private operanti nei medesimi campi. Nel 1935 si ha l'istituzione del sabato fascista.\nIl 14 e 15 giugno Mussolini e Hitler si incontrarono a Stra e a Venezia, i colloqui verterono principalmente sulla questione austriaca (il cancelliere tedesco puntava all'annessione dell'Austria). Tuttavia, i rapporti tra i due restarono tesi, anche in seguito al fallito colpo di Stato in Austria (col quale la Germania nazionalsocialista intendeva procedere all'annessione del paese) che port\u00f2 alla morte di Dollfuss. La situazione si risolse dopo che Hitler desistette dal suo proposito. Il 21 agosto Mussolini incontr\u00f2 Kurt Alois von Schuschnigg, successore di Dollfuss. Il 6 settembre, a Bari, prese posizione nei confronti della politica estera nazionalsocialista e dalle dottrina razzista hitleriana, proclamando che \u00abtrenta secoli di storia ci permettono di guardare con sovrana piet\u00e0 a talune dottrine d'Oltralpe, sostenute da progenie di gente che ignorava la scrittura, con la quale tramandare i documenti della propria vita, nel tempo in cui Roma aveva Cesare, Virgilio e Augusto\u00bb.\nLa guerra di Etiopia e l'avvicinamento alla Germania nazionalsocialista.\nIl trattato tra Italia ed Etiopia del 1928, sottoscritto con il placet della Gran Bretagna, aveva fissato la frontiera tra la Somalia italiana e l'Etiopia lungo una linea distante 21 miglia dalla costa del Benadir e parallela alla stessa. Pretendendo di agire sulla base di detto accordo (mentre gli etiopi ritenevano che nell'accordo si intendessero \"miglia imperiali\", pi\u00f9 corte delle miglia nautiche), gli italiani costruirono nel 1930 un forte nell'oasi di Ual-Ual, nel deserto di Ogaden, e lo fecero presidiare da truppe somale, comandate da ufficiali italiani. L'oasi fu scelta dai militari italiani quale luogo da presidiare in mancanza di altre posizioni idonee in pieno deserto. Nel novembre 1934 truppe regolari etiopi, di scorta a una commissione mista inglese-etiope per la delimitazione delle frontiere, contestarono alle truppe italiane lo sconfinamento. I britannici, per evitare incidenti internazionali, abbandonarono la commissione e le truppe italiane ed etiopi rimasero accampate a poca distanza le une dalle altre. Nei primi giorni di dicembre, in circostanze mai chiarite, un combattimento tra italiani ed etiopi cost\u00f2 la vita a 150 soldati etiopi e a 50 soldati italiani (somali).\nMussolini chiese delle scuse ufficiali nonch\u00e9 il pagamento di un'indennit\u00e0 da parte del governo etiope, conformemente a quanto stabilito in un trattato siglato tra Italia ed Etiopia nel 1928. Il negus Hail\u00e9 Selassi\u00e9, avendone la possibilit\u00e0 in virt\u00f9 del medesimo accordo, decise di rimettersi alla Societ\u00e0 delle nazioni (2 gennaio). Per far luce sulla vicenda, questa si impegn\u00f2 in un arbitrato, temporeggiando; tuttavia, i rapporti italo-etiopi ne risultarono irrimediabilmente compromessi e Mussolini si appell\u00f2 all'episodio come motivo per minacciare la guerra e con questo far pressione su francesi e britannici. Sconfinamenti di reparti militari abissini si erano gi\u00e0 verificati precedentemente: ad esempio, il 4 novembre 1934 quando il consolato italiano a Gondar era stato attaccato da gruppi armati etiopici. Del pari erano stati frequenti i deliberati sconfinamenti di truppe italiane. Le tensioni italo-etiopiche erano dovute al disegno italiano di unificare territorialmente Eritrea e Somalia, a spese dell'Etiopia, e al desiderio etiopico di conquistare uno sbocco sul mare. Deve inoltre tenersi presente che l'Etiopia era uno dei pochissimi stati africani indipendenti, ossia non controllato da una delle potenze coloniali europee: uno Stato ideale per le mire espansionistiche di Mussolini.\nTra il 4 e il 7 gennaio 1935, Mussolini incontr\u00f2 a Roma il ministro degli esteri francese Pierre Laval: vennero firmati accordi in virt\u00f9 dei quali la Francia si impegnava a cedere all'Italia la Somalia francese (attuale Gibuti), a riconoscere le consistenti minoranze italiane presenti in Tunisia (che era stata oggetto di rivendicazione da parte italiana) e ad appoggiare diplomaticamente l'Italia in caso di una guerra contro l'Etiopia. Laval e Mussolini speravano cos\u00ec in un reciproco avvicinamento fra Italia e Francia, al fine di dar vita ad un'alleanza in funzione anti-nazista.\nIl 16 gennaio Mussolini assunse la direzione del Ministero delle Colonie. Il 19 gennaio la Societ\u00e0 delle Nazioni riconobbe \u00abla buona fede\u00bb di Italia ed Etiopia nell'incidente di Ual Ual e decise che il caso dovesse essere trattato tra le due parti interessate; tuttavia, il 17 marzo gli abissini presentarono un altro ricorso, appellandosi all'articolo XV dell'organizzazione. Nella conferenza di Stresa (vedi Fronte di Stresa), svoltasi tra l'11 e il 14 aprile, Italia, Regno Unito e Francia condannarono congiuntamente le violazioni del trattato di Versailles da parte della Germania. L'8 giugno a Cagliari, di fronte all'ostilit\u00e0 mostrata in tal senso dalla Gran Bretagna, Mussolini rivendic\u00f2 il diritto dell'Italia ad attuare una propria politica coloniale. Il 18 settembre, in un articolo pubblicato sul \"Morning Post\", egli garant\u00ec che non sarebbero stati colpiti gli interessi francesi e inglesi nell'Africa orientale.\nIl 2 ottobre annunci\u00f2 la dichiarazione di guerra all'Etiopia dal balcone di Palazzo Venezia.\nAttaccando il paese africano, membro della Societ\u00e0 delle Nazioni, Mussolini aveva violato l'articolo XVI dell'organizzazione medesima: \u00abse un membro della Lega ricorre alla guerra, infrangendo quanto stipulato negli articoli XII, XIII e XV, sar\u00e0 giudicato ipso facto come se avesse commesso un atto di guerra contro tutti i membri della Lega, che qui prendono impegno di sottoporlo alla rottura immediata di tutte le relazioni commerciali e finanziarie, alle proibizioni di relazioni tra i cittadini propri e quelli della nazione che infrange il patto, e all'astensione di ogni relazione finanziaria, commerciale o personale tra i cittadini della nazione violatrice del patto e i cittadini di qualsiasi altro paese, membro della Lega o no\u00bb. Per questo motivo, la Societ\u00e0 delle Nazioni, espressione principalmente della volont\u00e0 della Francia e del Regno Unito (i due stati pi\u00f9 forti e influenti), condann\u00f2 l'attacco italiano il 7 ottobre. Gli Stati Uniti d'America invece, pur condannando l'operazione italiana condannarono anche che le sanzioni imposte fossero state votate anche da Francia e Gran Bretagna, a loro volta possessori di imperi coloniali.\nIl 31 ottobre 1937 inaugur\u00f2 la nuova citt\u00e0 di Guidonia, importante polo strategico di ricerche aeronautiche con il DSSE, e Pontinia il 13 novembre.\nIl 18 novembre l'Italia venne colpita dalle sanzioni economiche (nonostante queste non fossero state applicate contro il Giappone nel 1931 in occasione dell'invasione della Manciuria e contro la Germania nel 1934 per la tentata annessione dell'Austria) imposte dalla Societ\u00e0 delle Nazioni - approvate da 52 stati con i soli voti contrari di Austria, Ungheria e Albania - in risposta alle quali vennero promossi i programmi economici autarchici. Le sanzioni risultarono comunque inefficaci, poich\u00e9 numerosi paesi, pur avendole votate ufficialmente, mantennero comunque buoni rapporti con l'Italia rifornendola di materie prime. La Germania nazista \u00e8 uno di questi e la guerra d'Etiopia rappresenta l'inizio dell'avvicinamento tra Mussolini e Hitler. Gi\u00e0 del 1935 le sanzioni non vennero applicate completamente da tutti gli stati membri della societ\u00e0 delle nazioni, il 15 luglio 1936 furono abolite.\nLa guerra in Etiopia sarebbe stata ostacolata nel caso in cui la Gran Bretagna avesse avuto un atteggiamento pi\u00f9 risoluto, atteggiamento che non ebbe poich\u00e9 consapevole di avere concesso all'Italia fascista, con l'Accordo navale anglo-tedesco, il pretesto per la guerra stessa, e perch\u00e9 forse avrebbe voluto salvaguardare il fronte di Stresa. Le linee di rifornimento italiane passavano infatti per Suez, e un blocco del Canale da parte britannica avrebbe reso proibitiva la logistica italiana attraverso il periplo dell'Africa.\nLa conduzione del conflitto e i crimini di guerra.\nMemore della bruciante sconfitta subita ad Adua dalle truppe italiane, e consapevole della forza e degli armamenti (forniti per anni anche dalla Germania) a disposizione degli abissini, Mussolini segu\u00ec in prima persona sia la preparazione, sia lo svolgimento delle operazioni militari, che in soli sette mesi condurranno alla distruzione delle forze armate di uno degli ultimi Stati indipendenti d'Africa, erede dell'antico Impero etiopico.\nPer assicurarsi una rapida vittoria, Mussolini, esaminate le richieste dei vertici militari, arriv\u00f2 a triplicare l'entit\u00e0 di uomini e mezzi: nel maggio del 1936 si trovarono cos\u00ec schierati sul teatro di guerra quasi mezzo milione di uomini (inclusi 87.000 \u00e0scari), 492 carri armati, 18.932 automezzi e 350 aerei. Dell'arsenale a disposizione degli italiani facevano parte anche ingenti quantit\u00e0 di armi chimiche, proibite dalla Convenzione di Ginevra e sbarcate in gran segreto a Massaua: 60.000 granate all'arsina per artiglieria, 1.000 tonnellate di bombe all'iprite per aeronautica, e 270 tonnellate di aggressivi chimici per impiego tattico.\nSin dall'inizio dei combattimenti, il 3 ottobre, Mussolini assunse la direzione delle operazioni e invi\u00f2 frequenti ordini radiotelegrafati ai suoi generali impegnati sul campo (Rodolfo Graziani sul fronte Sud, Emilio De Bono e poi Pietro Badoglio su quello Nord), dettando loro linee e ordini operativi, fra cui quelli relativi all'uso delle armi chimiche, sul cui impiego egli aveva avocato a s\u00e9 ogni decisione.\nIl primo ordine che contemplava l'impiego delle armi chimiche giunse da Mussolini a Graziani il 27 ottobre 1935, per preparare l'assalto alla piazzaforte abissina di Gorrahei, tuttavia furono sufficienti sei tonnellate di granate convenzionali per avere ragione dei suoi difensori il successivo 29. Graziani richiese poi a Mussolini l'autorizzazione all'uso delle armi chimiche per \"operazioni difensive\" (volte a fermare l'assalto dell'armata di ras Dest\u00e0 Damt\u00f9 alle linee italiane a Dolo, a fine dicembre 1935) e l'ottenne prontamente e con ampio mandato, sino all'eliminazione dell'intera formazione nemica.\nNello stesso periodo (tra il 22 dicembre 1935 e i primi di gennaio 1936), Badoglio ricevette l'ordine di impiegare sul fronte Nord le bombe d'aviazione contro gli abissini, passati all'offensiva nello Scir\u00e8. L'ordine, gi\u00e0 in corso d'esecuzione (furono sottoposti alla micidiale pioggia di gas vescicanti anche i civili, il bestiame e i raccolti), venne sospeso per motivi politici in vista di una riunione della Societ\u00e0 delle Nazioni prevista a Ginevra il 5 gennaio. Badoglio tuttavia ignor\u00f2 l'ordine di sospensione e prosegu\u00ec nei bombardamenti chimici sino al 7, e poi nuovamente il 12 e 18 gennaio.\nIl 19 gennaio Mussolini torn\u00f2 ad autorizzare la guerra chimica, con queste parole:\nI bombardamenti chimici d'artiglieria e aerei proseguirono sia sul fronte Nord (sino al 29 marzo 1936) che su quello Sud (sino al 27 aprile), arrivando ad impiegare in totale circa 350 tonnellate di armi chimiche. In questo contesto, a fine gennaio, quando nonostante il largo impiego di armi e mezzi le armate italiane del fronte Nord erano in grave difficolt\u00e0 (tanto che Badoglio, premuto dalle forze di ras Cassa Darghi\u00e8 era sul punto di ordinare l'evacuazione di Macall\u00e8), Mussolini non esit\u00f2 a prospettare al suo generale l'impiego di ulteriori armi chimiche. Badoglio espresse la propria netta contrariet\u00e0, facendo presente a Mussolini le reazioni internazionali che questa scelta avrebbe provocato e il proprio timore circa le conseguenze incontrollabili dell'uso di un'arma mai sperimentata prima; il \"duce\" recep\u00ec tali obiezioni e il 20 febbraio ritir\u00f2 la proposta.\nL'uso delle armi chimiche venne nascosto all'opinione pubblica italiana, e Mussolini ordin\u00f2 di smentire come animate da sentimenti \"anti-italiani\" le poche denunce sul loro impiego che apparvero sulla stampa internazionale. Il crimine verr\u00e0 a lungo negato con decisione, anche dopo la fine del fascismo, persino da partecipanti alla guerra come Indro Montanelli, restando ai margini dell'immensa storiografia prodotta sulla figura di Mussolini. Nel 1979 Angelo Del Boca fu il primo storico a denunciare pubblicamente i diversi crimini di guerra italiani e l'utilizzo di gas venefici durante la guerra d'Etiopia, ma solo il 7 febbraio 1996 l'allora Ministro della Difesa, generale Domenico Corcione, ammise davanti al Parlamento l'uso delle armi chimiche da parte italiana durante la guerra.\nLa conduzione della guerra nei confronti degli etiopici non si limit\u00f2 all'impiego delle armi chimiche, ma fu condotta anche con altri strumenti, come l'ordine di non rispettare i contrassegni della Croce Rossa del nemico, fatto che port\u00f2 alla distruzione di almeno 17 tra ospedali da campo (tra i quali uno svedese, ci\u00f2 che caus\u00f2 il disappunto del duce per il danno politico che ne consegu\u00ec) e installazioni mediche abissine, o l'impiego di truppe di ascari libici di fede musulmana contro le armate e la popolazione cristiano-copta abissina. Le truppe libiche - appartenenti a trib\u00f9 memori delle violenze subite dagli \u00c0scari eritrei utilizzate contro i ribelli libici durante la guerra di Libia - si resero colpevoli di massacri sia nei confronti dei civili, sia dei prigionieri, tanto da spingere il generale Guglielmo Nasi ad istituire un premio di cento lire per ogni prigioniero vivo che gli fosse stato consegnato.\nI crimini proseguirono anche a guerra finita e almeno sino al 1940 nei confronti dei ribelli, contro la popolazione e anche contro i monaci abissini nei santuari cristiano-copti, che furono trucidati a centinaia a Debre Libanos e altrove.\nLa proclamazione dell'Impero, l'apogeo di Mussolini e del fascismo.\nIl 7 maggio 1936 Mussolini ricevette da Vittorio Emanuele III la Gran Croce dell'Ordine militare di Savoia. Il sovrano, nell'insignire il duce della massima decorazione militare del regno, riconobbe con parole altisonanti il ruolo diretto di guida svolto da Mussolini: \u00abMinistro delle Forze armate, prepar\u00f2, condusse e vinse la pi\u00f9 grande guerra coloniale che la storia ricordi.\u00bb.\nIl 6 maggio, sempre dal balcone di Palazzo Venezia, annunci\u00f2 la fine della guerra d'Etiopia e proclam\u00f2 la nascita dell'Impero italiano: il re d'Italia assunse contestualmente il titolo di imperatore d'Etiopia. Nel suo discorso proclam\u00f2: \u00abil popolo italiano ha creato col suo sangue l'impero. Lo feconder\u00e0 col suo lavoro e lo difender\u00e0 contro chiunque con le sue armi\u00bb.\nLa campagna abissina rappresent\u00f2 il momento di massimo consenso del popolo italiano verso il fascismo. Mussolini stabil\u00ec che, nell'indicare la data sui documenti ufficiali e sui giornali, occorresse scrivere l'anno a cominciare dal 28 ottobre 1922 (tale disposizione era gi\u00e0 in uso dal 31 dicembre 1926) affiancato da quello dalla fondazione dell'impero (ad esempio, il '36 era indicato come \u00abanno 1936, XIV dell'Era Fascista, I dell'Impero\u00bb).\nIl 4 luglio la Societ\u00e0 delle Nazioni decret\u00f2 terminata l'applicazione dell'articolo XVI e le sanzioni caddero il 15 dello stesso mese (l'unico stato che si oppose fu il Sudafrica); Mussolini si autoconfer\u00ec il titolo di Primo maresciallo dell'Impero (30 marzo 1938).\nIl 9 giugno affid\u00f2 al genero Galeazzo Ciano il Ministero degli esteri.\nIl 24 luglio 1936 si accord\u00f2 con Hitler per l'invio di contingenti militari in Spagna a sostegno di Francisco Franco, il cui colpo di Stato del 18 luglio aveva scatenato la guerra civile spagnola. Il figlio di Mussolini, Bruno, partecip\u00f2 alla guerra come capo di una squadriglia aerea. Il 1\u00ba novembre annunci\u00f2 con un discorso la creazione (sancita il 24 ottobre) dell'Asse Roma-Berlino (non si trattava ancora di una vera alleanza militare, che venne stipulata solo col patto d'acciaio).\nIl 2 gennaio 1937 venne siglato il cosiddetto \"gentlemen's agreement\" tra Italia e Regno Unito, col quale si definirono i diritti di entrata, uscita e transito nel Mediterraneo e si stabil\u00ec di evitare la modifica dello \u00abstatus quo relativo alla sovranit\u00e0 nazionale dei territori del bacino del Mediterraneo\u00bb, Spagna inclusa. Tale accordo fu confermato dal Patto di Pasqua del 16 aprile 1938.\nIl 20 marzo, nell'oasi di Bug\u00e0ra vicino a Tripoli, ricevette dal capo berbero Iusuf Kerbisc la \"spada dell'islam\", un manufatto dorato, simbolo dell'approvazione di una parte della societ\u00e0 libica verso il regime mussoliniano. Il 21 aprile inaugur\u00f2 Cinecitt\u00e0, concepita come sede dell'industria cinematografica italiana, consistentemente finanziata dal governo in quegli anni (risale al 1937 il primo colossal italiano: \"Scipione l'Africano\").\nIl 22 aprile incontr\u00f2 a Venezia il cancelliere austriaco Schuschnigg e si dichiar\u00f2 non contrario all'Anschluss dell'Austria con la Germania. Sempre in aprile incontr\u00f2 il ministro dell'aeronautica tedesco Hermann G\u00f6ring e il ministro degli esteri tedesco Von Neurath. Il 25 e il 29 settembre incontr\u00f2 Hitler, prima a Monaco e poi a Berlino.\nIl 6 novembre l'Italia ader\u00ec al Patto Anticomintern, siglato precedentemente tra Germania e Giappone in funzione anti-sovietica. Il 3 dicembre 1937 venne stipulato a Bangkok un trattato di amicizia, commercio e navigazione col Siam (attuale Thailandia). L'11 dicembre annunci\u00f2 l'uscita dell'Italia dalla Societ\u00e0 delle Nazioni. Accolse, tra il 3 e il 9 maggio 1938, Hitler, il quale era venuto in visita in Italia.\nGrazie alla mediazione mussoliniana, di fronte all'eventualit\u00e0 dello scoppio di un conflitto tra il blocco anglo-francese e la Germania, il 29 e 30 settembre si tenne la conferenza di Monaco. Ad essa erano presenti Mussolini, Hitler, Daladier per la Francia e Chamberlain per la Gran Bretagna; venne riconosciuta alla Germania la legittimit\u00e0 della sua politica in Cecoslovacchia. Mussolini venne festeggiato come \u00abil salvatore della pace\u00bb per aver scongiurato il conflitto.\nTra l'11 e il 14 gennaio 1939, a Roma, incontr\u00f2 Chamberlain e il ministro degli esteri inglese Frederik Halifax. Il 19 gennaio 1939 la Camera dei deputati venne soppressa e sostituita dalla Camera dei Fasci e delle Corporazioni. In aprile il duce ordin\u00f2 l'occupazione e l'annessione dell'Albania; l'Italia gi\u00e0 godeva di una forma non ufficiale di protettorato sul paese da molti anni, e l'\u00abinvasione\u00bb fu presumibilmente dovuta alla volont\u00e0 mussoliniana di dimostrare all'alleato tedesco la propria forza.\nL'edificazione del consenso.\nLa stabilit\u00e0 della dittatura fascista \u00e8 in gran parte da ascriversi alla capacit\u00e0 di Mussolini di generare attorno alla propria figura un forte consenso. L'abilit\u00e0 mostrata nel rendere la sua personalit\u00e0 oggetto di vero e proprio culto si riflett\u00e9 non solo nell'approvazione che la societ\u00e0 italiana a lungo gli mostr\u00f2, ma anche nell'ammirazione che riusc\u00ec a guadagnarsi presso numerosi capi di Stato stranieri, intellettuali e, pi\u00f9 in generale, presso l'opinione pubblica internazionale, soprattutto negli Stati Uniti e nel Regno Unito. Da questo punto di vista Mussolini divenne un modello di ispirazione per molti futuri dittatori, soprattutto Hitler, ma anche per molti politici di spicco di importanti stati democratici.\nLa popolarit\u00e0 di Mussolini trova probabilmente la sua origine nell'insoddisfazione del popolo italiano nei confronti delle classi dirigenti liberali per via dei trattati di pace, ritenute dai pi\u00f9 sfavorevoli, che l'Italia aveva dovuto accettare alla fine della prima guerra mondiale, nonostante gli oltre 650.000 morti e i sacrifici enormi sopportati dal Paese. Non a caso, Gabriele D'Annunzio parl\u00f2 di \u00abvittoria mutilata\u00bb. L'Italia guadagn\u00f2 territorialmente solo parte di ci\u00f2 che le era stato promesso col patto di Londra e ci\u00f2, unito al generale malcontento post-bellico e alla terribile crisi economica dell'immediato dopoguerra, fece crescere il desiderio di un governo forte.\nMussolini fu abile a sfruttare tale situazione nonch\u00e9 la paura del cosiddetto \"pericolo rosso\", accresciutasi durante il biennio rosso: si present\u00f2 come il restauratore dell'ordine e della pace sociale, teso alla \u00abnormalizzazione\u00bb della situazione politica. Da questo punto di vista, molti squadristi fascisti intransigenti criticarono la collaborazione (nel 1922-1924) del PNF a livello governativo con i vecchi partiti, nonch\u00e9 il fatto che fossero rimasti in carica molti dei questori e dei prefetti che erano stati estranei, se non ostili, al fascismo. A partire dal 1925, con la promulgazione delle cosiddette leggi fascistissime e l'inizio della dittatura, ogni forma di collaborazione coi vecchi partiti fu abbandonata e gli stessi sciolti.\nIl consenso fu poi alimentato grazie al controllo sulla stampa e sul mondo culturale italiano. Mussolini, in quanto giornalista, conosceva bene il potere della stampa, e di conseguenza fece in modo di poterlo controllare. Nei suoi \"Colloqui\" con Emil Ludwig giustific\u00f2 la censura imposta ai giornali con il fatto che nelle liberaldemocrazie i giornali non sarebbero pi\u00f9 liberi, ma obbedirebbero solo ad un'oligarchia di padroni, differenti dallo Stato: partiti e finanziatori plutocratici.\nInoltre, ogni forma di dissenso sgradita a Mussolini venne repressa attraverso l'OVRA, il Tribunale speciale per la sicurezza dello Stato, e l'uso massiccio del confino politico. Tuttavia, Mussolini toller\u00f2 \u2013 e costrinse i suoi a tollerare \u2013 alcune \"voci fuori dal coro\" (come ad esempio Salvemini, Croce, Bombacci) tanto per alimentare la propria immagine di uomo forte ma non di tiranno, quanto per mantenere aperti canali di dialogo anche con l'antifascismo militante.\nMussolini dimostr\u00f2 di avere una personalit\u00e0 carismatica, come testimoniano i discorsi tenuti di fronte a \u00abfolle oceaniche\u00bb, e una notevole abilit\u00e0 oratoria, che attinse in parte dall'esempio dannunziano. Egli increment\u00f2 la sua popolarit\u00e0 presentandosi come \u00abil figlio del popolo\u00bb, ricorrendo all'organizzazione e all'irreggimentazione delle masse, chiamate di continuo a partecipare ad iniziative di varia natura, ma anche grazie all'appoggio di molteplici intellettuali di spicco (Gabriele D'Annunzio, Mario Sironi, Ezra Pound, i futuristi, Giuseppe Ungaretti, Giovanni Gentile) e di uomini di grandi capacit\u00e0 di governo.\nMussolini seppe sfruttare abilmente, come mai prima era stato fatto in Italia, i nuovi mezzi di comunicazione (la radio, il cinema e i cinegiornali) nonch\u00e9 i successi sportivi conseguiti dall'Italia fascista (come i Mondiali di calcio del 1934 e del 1938, oltre al titolo mondiale dei pesi massimi conquistato da Primo Carnera), che furono entrambi ampiamente utilizzati in funzione propagandistica. A questi Mussolini un\u00ec i primati aeronautici conquistati dall'Italia (le trasvolate atlantiche, la conquista del Polo Nord, i primati di velocit\u00e0 per idrocorsa) e quelli navali (il transatlantico Rex).\nMussolini , attuando importanti interventi di tipo sociale, sanitario, previdenziale, economico e culturale.\nOccorre inoltre sottolineare come la \"politica di potenza\" inaugurata dall'Italia fascista fosse vista con favore da gran parte della popolazione. Mussolini mirava a fare dell'Italia un paese temuto e rispettato, restaurando i fasti dell'Impero romano, recuperando i territori irredenti e realizzando il controllo italiano sul mediterraneo (\"il mare nostro\"). Questa politica \u2013 troncata dallo scoppio della seconda guerra mondiale \u2013 non produsse i risultati sperati, e ottenne solo di isolare l'Italia dai suoi ex alleati dell'Intesa, spingendola ad una sempre pi\u00f9 stretta \u2013 e definitiva \u2013 alleanza con la Germania.\nHitler consider\u00f2 Mussolini suo maestro:\nChurchill, nel 1933, lo defin\u00ec \u00abil pi\u00f9 grande legislatore vivente\u00bb (soprattutto in relazione alla promulgazione del nuovo codice penale, varato nel 1930 dal ministro Alfredo Rocco e tuttora vigente) e \u00abun grande uomo\u00bb ancora nel 1940.\nIl 13 febbraio 1929, Pio XI, a due giorni dai Patti Lateranensi, tenne un discorso a Milano ad un'udienza concessa a professori e studenti dell'Universit\u00e0 Cattolica del Sacro Cuore, che fece passare alla storia la definizione di Benito Mussolini come \u00abuomo della Provvidenza\u00bb (mentre invece il Pontefice aveva indicato nel Capo del governo italiano un pi\u00f9 neutrale \"l'uomo che la Provvidenza Ci ha fatto incontrare\") :\nPio XI gli confer\u00ec l'Ordine dello Speron d'oro nel 1932; molti in Europa, nel 1933, lo chiamarono \u00abil salvatore della pace\u00bb; lo stesso Franklin Delano Roosevelt gli riserv\u00f2 commenti lusinghieri; Pio XII lo defin\u00ec \u00abil pi\u00f9 grande uomo da me conosciuto e tra i pi\u00f9 profondamente buoni\u00bb. Lo scrittore americano Ezra Pound, che incontr\u00f2 di persona Mussolini nel 1933, lo celebr\u00f2 nel libro \"Jefferson and/or Mussolini\".\nA proposito della capacit\u00e0 del duce di edificare attorno a s\u00e9 un notevole consenso, significativa tra le altre \u00e8 l'opinione espressa dal giornalista Enzo Biagi in \"Lui, Mussolini\": \u00abMussolini \u00e8 stato un gigante; considero la sua carriera politica un capolavoro. Se non si fosse avventurato nella guerra al fianco di Hitler, sarebbe morto osannato nel suo letto. Il popolo italiano era soddisfatto di essere governato da lui: un consenso sincero\u00bb.\nLe leggi razziali.\nMussolini inizialmente aveva espresso disapprovazione nei confronti della politica razzista espressa dal nazionalsocialismo. Tuttavia, a partire dal 1938, in concomitanza dell'alleanza con la Germania, il regime fascista promulg\u00f2 una serie di decreti il cui insieme \u00e8 noto come leggi razziali, che introducevano provvedimenti segregazionisti nei confronti degli ebrei italiani e dei sudditi di colore dell'Impero.\nFurono letti per la prima volta il 18 settembre 1938 a Trieste da Mussolini dal balcone del Municipio in occasione della sua visita alla citt\u00e0.\nFra i diversi documenti e provvedimenti legislativi che costituiscono il \"corpus\" delle cosiddette leggi razziali figura il \"manifesto della razza\", o pi\u00f9 esattamente il \"manifesto degli scienziati razzisti\", pubblicato una prima volta in forma anonima sul \"Giornale d'Italia\" il 15 luglio 1938 con il titolo \"Il Fascismo e i problemi della razza\" e ripubblicato sul numero 1 de \"La difesa della razza\" il 5 agosto 1938.\nIl 25 luglio, dopo un incontro tra i dieci redattori della tesi, il ministro della cultura popolare Dino Alfieri e il segretario del PNF Achille Starace - dalla segreteria politica del partito viene comunicato il testo definitivo del lavoro, completo dell'elenco dei firmatari e delle adesioni, aderenti e simpatizzanti del PNF.\nAl regio decreto legge del 5 settembre 1938 \u2013 che fissava \u00abProvvedimenti per la difesa della razza nella scuola fascista\u00bb \u2013 e a quello del 7 settembre \u2013 che fissava \u00abProvvedimenti nei confronti degli ebrei stranieri\u00bb \u2013 fece seguito (6 ottobre) una \u00abdichiarazione sulla razza\u00bb emessa dal Gran Consiglio del Fascismo; tale dichiarazione venne successivamente adottata dallo stato sempre con un regio decreto legge che porta la data del 17 novembre.\nFra il 1943 e il 1945, il governo della Repubblica Sociale Italiana dichiar\u00f2 gli ebrei \u00abstranieri appartenenti per la durata della guerra a nazionalit\u00e0 ostile\u00bb e procedette al concentramento di numerose persone di religione ebraica, in particolare nel campo di prigionia di Fossoli. In territorio italiano sotto controllo tedesco, nella Risiera di San Sabba, vicino a Trieste, sorse un campo prigionia che funse anche da luogo di raccolta per il trasporto degli ebrei nei campi di concentramento tedeschi. Nel campo le autorit\u00e0 tedesche compirono uccisioni di antifascisti locali e al suo interno fu anche installato un forno crematorio per eliminare i corpi dei prigionieri deceduti o giustiziati.\nIl secondo conflitto mondiale.\nDalla \u00abnon belligeranza\u00bb alla \u00abguerra parallela\u00bb.\nIl 22 maggio 1939 Galeazzo Ciano, ministro degli esteri italiano, firmava il Patto d'Acciaio con la Germania, che sanc\u00ec ufficialmente la nascita di un'alleanza vincolante italo-tedesca.\nIn merito alla guerra scriveva, il 31 marzo 1940:\nIl 30 maggio Mussolini incaric\u00f2 il generale Ugo Cavallero di recapitare a Hitler un memoriale, in cui affermava che la guerra era inevitabile, ma che l'Italia non sarebbe stata pronta a intraprenderla prima di 3 anni. Nonostante le iniziali rassicurazioni in merito, la Germania invase la Polonia il 1\u00ba settembre, determinando l'inizio del conflitto. Mussolini dichiar\u00f2 la \u00abnon belligeranza\u00bb, grazie alla quale lo Stato italiano si manterr\u00e0 momentaneamente fuori dalla guerra.\nIl 10 marzo 1940 Mussolini accolse a Roma il ministro degli esteri tedesco Joachim von Ribbentrop e il successivo 18 marzo incontr\u00f2 Hitler al Brennero, ricevendo da entrambi forti pressioni a entrare in guerra al fianco della Germania. Il 16, il 22, il 24 e il 26 aprile ricevette messaggi da Winston Churchill, da Paul Reynaud, da Pio XII e da Roosevelt, i quali gli chiedevano di rimanere neutrale.\nDi fronte agli straordinari e inaspettati successi della Germania nazista tra l'aprile e il maggio del 1940, Mussolini ritenne che gli esiti della guerra fossero oramai decisi, e, sia per poter ottenere eventuali compensi territoriali, sia per timore di un'eventuale invasione nazista dell'Italia se quest'ultima non si fosse schierata apertamente al fianco della Germania (come ebbe poi a spiegare lo stesso Mussolini), il 10 giugno dichiar\u00f2 guerra alla Francia e alla Gran Bretagna. Alla contrariet\u00e0 e alle rimostranze di alcuni importanti collaboratori e militari (fra cui Pietro Badoglio, Dino Grandi, Galeazzo Ciano e il generale Enrico Caviglia) Mussolini avrebbe risposto:\nSul fronte con la Francia, le truppe italiane assunsero inizialmente un atteggiamento difensivo, sia per la mancanza di un'adeguata artiglieria e contraerea (non vi era stato il tempo di mobilitare tutti i reparti necessari all'avanzata), sia per la riluttanza ad attaccare i cugini d'oltralpe. Conseguentemente, i primi a prendere l'iniziativa furono gli avversari: aerei britannici, decollati da aeroporti francesi, bombardarono Torino nella notte tra l'11 e il 12 giugno. Come ritorsione, aerei italiani bombardarono le basi militari francesi di Hy\u00e8res e Tolone. Il 14 la zona industriale di Genova venne bombardata e, di conseguenza, l'esercito italiano ricevette l'ordine di passare decisamente alla contro-offensiva, programmata per il 18. Gli Italiani attaccarono quindi Biserta, Bastia e Calvi.\nIl 22 giugno la Francia firm\u00f2 l'armistizio con la Germania. Il 18, dopo che in territorio alpino si erano avuti solo marginali scontri tra truppe anglo-francesi e italiane, Mussolini partecip\u00f2 a un vertice a Monaco di Baviera con Hitler per discutere dell'inaspettata e improvvisa resa: le condizioni di pace richieste dal duce (ossia l'occupazione e amministrazione di Corsica, Tunisia, Somalia francese e del territorio francese sino al Rodano, la concessione di basi militari a Orano, Algeri e Casablanca, la consegna della flotta e dell'armata aerea e la denuncia dell'alleanza col Regno Unito) vennero solo parzialmente accolte, in quanto furono riconosciute all'Italia solo le richieste di occupazione.\nIl 24 giugno la Francia firmava l'armistizio con l'Italia, riconoscendole, oltre alla richieste di occupazione, anche la cessione di una porzione di territorio francese di confine e la smilitarizzazione di una fascia larga 50 miglia lungo il confine franco-italiano e libico-tunisino.\nDi fronte alla notizia di un imminente sbarco in Inghilterra dei tedeschi (Operazione Leone Marino), Italo Balbo, governatore della Libia, ricevette l'ordine di avanzare verso l'Egitto, protettorato inglese (25 giugno). Ma il 28, mentre sorvolava Tobruch bombardata dagli inglesi, venne abbattuto dalle batterie antiaeree italiane, che lo avevano scambiato per un nemico.\nLe iniziali parziali vittorie si rivelarono tuttavia effimere, poich\u00e9 la guerra si prolung\u00f2 oltre il previsto, rivelando l'impreparazione, la disorganizzazione e le deficienze dell'esercito italiano. In Africa, nel dicembre 1940 gli inglesi diedero vita a una vigorosa contro-offensiva che porter\u00e0, tra l'altro, alla conquista dell'Africa Orientale Italiana entro il giugno 1941. Le ultime truppe italiane si arresero a Gondar il 21 novembre. La superiorit\u00e0 numerica e tecnologica degli inglesi e la progressiva perdita d'iniziativa della Marina italiana non poterono che condurre alla disfatta.\nIn seguito, gli scontri tra le due marine nemiche si limiteranno, da parte italiana, alla guerra sottomarina, alla protezione delle rotte di rifornimento tra la Sicilia e la Libia, a sporadici tentativi di intercettazione di convogli inglesi sulla rotta Gibilterra-Alessandria d'Egitto e ad operazioni temerarie compiute da mezzi d'assalto (quali i MAS, i \u00abbarchini\u00bb - piccole imbarcazioni dotate di siluri e mitragliatrice, che causarono l'affondamento di molte navi inglesi- e i \u00abmaiali\u00bb ossia piccoli sommergibili).\nIl 27 settembre 1940 Italia, Germania e Giappone si unirono nel Patto Tripartito, cui aderiranno anche nell'ordine, nel corso della guerra, Ungheria (20 novembre 1940), Romania (23 novembre), Slovacchia (24 novembre), Bulgaria (1\u00ba marzo 1941) e Jugoslavia (27 marzo).\nIl 4 ottobre 1940 Mussolini incontr\u00f2 Hitler al Brennero per stabilire di comune accordo una strategia militare; tuttavia, il 12 ottobre, i tedeschi presero il controllo della Romania, sita nella zona di influenza italiana e ricca di giacimenti petroliferi, senza avvisare gli Italiani. Conseguentemente, Mussolini decise d'imbarcarsi in una \u00abguerra parallela\u00bb a fianco dell'alleato tedesco, al fine di non dipendere troppo dall'iniziativa militare e politica di Hitler; sempre convinto che la Gran Bretagna sarebbe scesa presto a patti col \"F\u00fchrer\" e che il principale fronte di guerra sarebbe cos\u00ec stato chiuso. Il 19 ottobre il duce gli invi\u00f2 una lettera in cui comunicava la sua intenzione di attaccare la Grecia. Hitler si rec\u00f2 a Firenze il 28 ottobre, per dissuadere Mussolini dall'impresa, ma questi lo avvert\u00ec, assumendo un atteggiamento simile a quello avuto dall'alleato con l'aggressione alla Romania, che l'attacco era gi\u00e0 iniziato da alcune ore.\nL'attacco alla Grecia si concluse in un disastro: la stagione invernale e il territorio montuoso ostacolarono ogni tentativo d'avanzata, anche a causa dell'equipaggiamento in dotazione alle truppe italiane, che era del tutto inadeguato. L'esercito greco, rafforzato dall'arrivo di oltre 70.000 militari inglesi, si rivel\u00f2 inoltre pi\u00f9 agguerrito e organizzato del previsto; anche l'appoggio di numerose squadriglie aeree e navali britanniche risult\u00f2 determinante. Gli Italiani furono costretti a ripiegare in territorio albanese, dove solo nel dicembre 1940 riuscirono a bloccare la contro-offensiva degli avversari, trasformando cos\u00ec il conflitto in una guerra di posizione.\nLa guerra \u00abconvergente\u00bb con la Germania.\nIl 19 e il 20 gennaio 1941, a Berchtesgaden, Mussolini incontr\u00f2 Hitler, il quale gli promise l'invio di risorse, mezzi, e di contingenti tedeschi in Grecia e in Africa del Nord a sostegno delle truppe italiane ivi presenti. Grazie agli aiuti della Germania e ad una maggiore preparazione militare, l'Italia miglior\u00f2 le proprie prestazioni belliche ma abbandon\u00f2 la strategia della \u00abguerra parallela\u00bb (rivelatasi insostenibile e fallimentare) e fin\u00ec per condurre il conflitto sempre pi\u00f9 conformemente alle direttive e agli interessi nazionalsocialisti, ovvero in una conflitto alla destra del pi\u00f9 potente alleato dal quale dipendeva l'esito del conflitto, situazione che Bottai e Ciano avevano previsto e definito \u00abguerra convergente\u00bb. Sar\u00e0 proprio per non essere in debito nei confronti di Hitler che Mussolini concepir\u00e0 l'idea degli aiuti reciproci e trasciner\u00e0 l'Italia in guerra anche contro l'Unione Sovietica e gli Stati Uniti.\nUgo Cavallero venne chiamato a sostituire Badoglio e riorganizz\u00f2 lo Stato Maggiore Generale nel Comando Supremo. Il 9 febbraio la Marina britannica bombard\u00f2 Genova. L'11 febbraio il duce incontr\u00f2 Francisco Franco a Bordighera, per convincerlo a entrare in guerra a fianco delle forze dell'Asse, ma fall\u00ec nel suo intento. A partire dal 12 febbraio giunsero in Libia gli aiuti militari promessi dal \"F\u00fchrer\": i \"Deutsche Afrikakorps\", composti principalmente di mezzi corazzati (\"panzer\") e da rinforzi aerei, sotto il comando di Erwin Rommel. \nRivestendo \"de facto\" il ruolo di comandante supremo delle truppe italiane nella regione (seppur ufficialmente fosse sottoposto del comandante superiore delle Forze Armate in Africa generale Italo Gariboldi), la \u00abvolpe del deserto\u00bb riusc\u00ec rapidamente a riorganizzarle e a guidare un'efficace offensiva (cominciata il 24 marzo) contro le armate britanniche del generale maggiore Richard O'Connor, che nel frattempo avevano conquistato la Cirenaica (Operazione Compass). Entro maggio le truppe dell'Asse riacquistarono il controllo della Libia (eccettuata Tobruch, che resistette al lungo assedio \u2013 cominciato il 10 aprile \u2013 grazie alla presenza di una forza di occupazione inglese), respinsero un tentativo di contro-offensiva (l'Operazione Brevity) e conquistarono una porzione di territorio egiziano di confine. In conseguenza delle sconfitte subite, il comando delle truppe del Regno Unito fu affidato al generale Claude Auchinleck; questi comand\u00f2, nel novembre e nel dicembre, una grande offensiva (l'Operazione Battleaxe) con lo scopo di alleviare l'assedio di Tobruch, ma fall\u00ec nel suo intento.\nIl 27 marzo in Jugoslavia, che solo due giorni prima aveva aderito al Patto Tripartito, gli inglesi organizzarono con successo il colpo di Stato del generale nazionalista serbo Du\u0161an Simovi\u0107 (il reggente Paolo fu esiliato e il Ministro degli esteri e il Primo Ministro vennero destituiti). Il nuovo governo jugoslavo firm\u00f2 un trattato di amicizia con l'Unione Sovietica (5 aprile). Di fronte al rischio portato dall'eccessivo rafforzamento della presenza inglese nei Balcani e da un'eventuale alleanza in funzione anti-Asse della Jugoslavia con l'Unione Sovietica, la Germania, l'Ungheria e la Bulgaria attaccarono la Jugoslavia. Nel medesimo giorno anche l'Italia le dichiar\u00f2 guerra. L'avanzata italiana si rivel\u00f2 un successo in area slovena e in Dalmazia e la Jugoslavia capitol\u00f2 rapidamente (17 aprile). Pietro II fugg\u00ec a Londra.\nL'Italia ottenne la maggior parte della costa dalmata e la provincia di Lubiana, mentre il Kosovo venne annesso all'Albania italiana.\nNel frattempo, le truppe italiane, dopo mesi di stallo, ripresero ad avanzare in Albania (13 aprile), che fu totalmente riconquistata in pochi giorni, e in Epiro. Sempre nel mese di aprile, le armate italiane e tedesche sferrarono congiuntamente un nuovo attacco alla Grecia, che ben presto firm\u00f2 la resa con la Germania (21 aprile). Mussolini, che si sentiva umiliato a causa dell'esclusione dell'Italia dal trattato di pace, pretese di essere rispettato. Per ordine di Hitler, la cerimonia della firma venne quindi ripetuta due giorni dopo anche in presenza di autorit\u00e0 italiane (23 aprile). Il 3 maggio, truppe italo-tedesche sfilarono ad Atene e il 1\u00ba giugno cadde Creta, ultimo avamposto nemico rimasto nella regione. Nonostante che la conquista dei Balcani fosse dovuta esclusivamente all'intervento delle forze germaniche, Mussolini ottenne il diritto di occupare le isole Ionie e la maggior parte della Grecia, che non rientravano nella zona d'influenza tedesca.\nIl 2 giugno del 1941 Mussolini incontr\u00f2 nuovamente Hitler, che il 22 ordin\u00f2 l'attacco all'Unione Sovietica (operazione Barbarossa). In luglio venne inviato in Russia il CSIR (composto di 58.800 soldati al comando del generale di corpo d'armata Giovanni Messe), come sostegno all'alleato tedesco. Il 25 agosto, nel Quartier generale tedesco a Rastenburg, nella Prussia orientale, il Duce pass\u00f2 in rassegna le truppe accanto a Hitler.\nIl 7 dicembre la flotta giapponese attacc\u00f2 Pearl Harbor, base militare statunitense, determinando l'entrata in guerra degli Stati Uniti. Il 12 dicembre l'Italia dichiar\u00f2 guerra agli Stati Uniti, seguendo l'iniziativa dell'alleato tedesco che aveva assunto lo stesso provvedimento il giorno precedente. Il 18 dicembre un'incursione italiana nel porto di Alessandria d'Egitto caus\u00f2 ingenti danni alla marina britannica.\nL'inversione di tendenza nella guerra: l'inizio della fine.\nA partire dal 15 febbraio 1942 giunsero in Russia numerosi rinforzi italiani a sostegno dell'avanzata tedesca: entro 5 mesi vennero inviati oltre 160.000 soldati.\nIl 9 luglio il CSIR fu affidato alla guida del generale Italo Gariboldi (che sostitu\u00ec il precedente comandante, il generale Giovanni Messe) e mut\u00f2 il proprio nome in ARMIR (\"Armata Italiana in Russia\"), che arriver\u00e0 a contare pi\u00f9 di 200.000 uomini. L'esercito italiano si distinse per coraggio sul fronte sovietico, in particolar modo a Stalino, tuttavia apparve in tutta la sua evidenza l'inadeguatezza e l'arretratezza dell'equipaggiamento in dotazione alle truppe. La battaglia di Stalingrado si rivel\u00f2 decisiva per il destino della campagna di Russia e, pi\u00f9 in generale, per le sorti della guerra: il 2 febbraio 1943 le forze tedesche accerchiate nella citt\u00e0 sul Volga si arresero. Il corpo di spedizione italiano fu sconfitto a partire dal 16 dicembre 1942 nella seconda battaglia difensiva del Don; costretto a una sfibrante ritirata nella neve, sub\u00ec perdite ingenti di uomini e materiali, costringendo i comandi italo-tedeschi a ordinarne il ritiro dal fronte. I superstiti fecero rientro in patria tra l'aprile e il maggio 1943: oltre 60.000 furono i soldati ufficialmente dispersi, in gran parte prigionieri che moriranno negli anni seguenti nei campi di detenzione sovietici.\nIl 29 aprile 1942 Mussolini incontr\u00f2 Hitler a Salisburgo: durante questo colloquio i due capi di governo si accordarono per scatenare a breve una grande offensiva in Africa settentrionale.\nTra il 26 maggio e il 21 giugno le truppe dell'Asse si resero protagoniste di una vittoriosa avanzata in Libia (battaglia di Ain el-Gazala), che port\u00f2, tra l'altro, alla caduta di Tobruch (20 giugno), assediata da oltre un anno. Le armate di Erwin Rommel si trovavano a soli 100 chilometri circa da Alessandria d'Egitto, che, secondo le previsioni dei plenipotenziari italiani e tedeschi, avrebbe dovuto esser raggiunta in poco tempo.\nIl 29 giugno Mussolini part\u00ec per la Libia, dove si trattenne sino al 20 luglio. Tra l'1 e il 29 luglio si combatt\u00e9 la Prima battaglia di El Alamein: le truppe italo-tedesche tentarono invano di sfondare le linee difensive inglesi. Fra il 31 agosto e il 5 settembre fall\u00ec, con la battaglia di Alam Halfa, l'ultimo tentativo di sfondamento delle armate del Patto Tripartito. Nella seconda battaglia di El Alamein (combattuta tra il 23 ottobre e il 3 novembre) le truppe del Commonwealth del generale Bernard Law Montgomery (che in agosto aveva sostituito al comando il generale Claude Auchinleck) sconfissero gli avversari, costringendoli a un disastroso ripiegamento.\nL'avanzata inglese si rivel\u00f2 incontenibile: l'8 novembre 1942, con l'operazione Torch, le truppe anglo-americane sbarcarono in Marocco e in Algeria (amministrate fino ad allora dalla Francia di Vichy, stato teoricamente neutrale), la Libia venne rapidamente perduta (il 23 gennaio 1943 cadde Tripoli), e le truppe italo-tedesche ripararono in Tunisia (che l'Asse aveva fatto occupare in gennaio). Il 13 maggio le ultime truppe dell'Asse, al comando del generale Messe, si arresero. Mussolini stesso diede l'ordine a Messe di accettare la resa e contestualmente lo nomin\u00f2 Maresciallo.\nNel novembre e nel dicembre 1942, Mussolini, abbattuto e depresso, si lasci\u00f2 sostituire da Ciano in due colloqui con Hitler. Il 2 dicembre, dopo 18 mesi di silenzio e conscio dei recenti rivolgimenti, torn\u00f2 a parlare al popolo italiano da Palazzo Venezia.\nDal 7 al 10 aprile 1943 Mussolini incontr\u00f2 Hitler a Klessheim (nei dintorni di Salisburgo). Sempre pi\u00f9 pessimista sull'esito della guerra, gli propose di giungere a un armistizio coi sovietici, al fine di concentrare gli sforzi sugli altri fronti di guerra. Il F\u00fchrer rimase irremovibile sulle sue posizioni. Hitler cap\u00ec che Mussolini voleva tirare fuori l'Italia dal conflitto, ma se avesse acconsentito avrebbe creato un precedente cui si sarebbero poi appellate tutte le nazioni dell'Asse.\nIntanto in Italia si diffusero pressioni sul re affinch\u00e9 licenziasse Mussolini e si rivolgesse agli anglo-americani, anche attraverso la mediazione della Santa Sede. Tali richieste provenivano soprattutto da ambienti militari, per i quali la guerra era ormai perduta. Stava maturando anche nelle alte sfere del regime il convincimento che se il re avesse allontanato Mussolini dal governo, al popolo italiano sarebbe stata risparmiata una catastrofe maggiore. Berlino venne a conoscenza di questi tentativi di fronda dagli informatori dislocati sulla penisola.\nLa notte tra il 9 luglio e il 10 luglio gli anglo-americani sbarcarono in Sicilia, avanzando nell'isola. Gli eserciti alleati svilupparono una doppia azione: cominciarono a risalire il Paese dal sud e lo bombardavano al nord.\nIl 13 luglio un gruppo di gerarchi, guidato da Roberto Farinacci, si riun\u00ec per decidere il da farsi. In una seconda riunione il 16 luglio, essi chiesero la convocazione del Gran Consiglio del Fascismo, non pi\u00f9 riunitosi dal 1939.\nL'Ordine del giorno Grandi e la destituzione da parte del Re.\nLa Sicilia era stata da poco invasa dalle truppe alleate e Mussolini decise di scrivere a Hitler per manifestare all'alleato l'impossibilit\u00e0 per l'Italia di continuare il conflitto. Ma il F\u00fchrer lo prese in contropiede, annunciandogli la sua venuta in Italia per incontrarlo di persona. Il vertice era previsto dal 19 luglio al 21 luglio 1943 nella villa del senatore Achille Gaggia a San Fermo, frazione di Belluno, anche se l'incontro \u00e8 comunemente noto come \"incontro di Feltre\". Era intenzione di Mussolini dire a Hitler che l'Italia era \u00abcostretta a cercare una via d'uscita dall'alleanza e dalla guerra\u00bb. \nI tedeschi, dal canto loro, avevano perduto fiducia negli italiani e volevano solamente occupare militarmente il pi\u00f9 presto possibile l'Italia settentrionale e centrale, lasciando l'Esercito italiano solo a difendere il resto del Paese dagli Alleati. Per di pi\u00f9, essi proposero che il Comando Supremo dell'Asse nella Penisola fosse assunto da un generale tedesco, possibilmente Erwin Rommel. Le prime due ore dell'incontro furono occupate dal consueto monologo di Hitler, che incolpava gli italiani per la loro fiacca \"performance\" militare, chiedendo di applicare misure draconiane: il F\u00fchrer, mise chiaramente le carte in tavola e Mussolini, inchiodato alle sue responsabilit\u00e0, fu perfino incapace di profferire parola, rimanendo in silenzio.\nLa riunione fu improvvisamente interrotta quando un consigliere italiano entr\u00f2 nella sala ed annunci\u00f2 a Mussolini che in quel momento gli Alleati stavano per la prima volta bombardando pesantemente Roma. La capitale era stata attaccata da una flotta statunitense di circa 200 aeroplani, che avevano colpito soprattutto la zona di San Lorenzo.\nDurante la pausa per il pranzo, i generali Ambrosio e Bastianini (che facevano parte della delegazione italiana) pressarono il Duce affinch\u00e9 dicesse al F\u00fchrer che una soluzione politica alla guerra era necessaria, ma Mussolini replic\u00f2 che per mesi era stato tormentato dai dubbi circa l'abbandono dell'alleanza con la Germania o la continuazione della guerra: , provava soggezione in presenza del cancelliere tedesco e, non potendo superare il proprio senso d'inferiorit\u00e0, non ebbe il coraggio di parlare francamente con Hitler di persona.\nDopo il pranzo Mussolini interruppe l'incontro perch\u00e9 non riusciva pi\u00f9 a trovare le forze - fisiche e psichiche - per proseguire i colloqui. Il vertice, che sarebbe dovuto durare tre giorni, si risolse in tre ore e mezzo.\nLe delegazioni tornarono a Belluno via treno; Mussolini, dopo aver salutato Hitler, torn\u00f2 a Roma nel pomeriggio guidando l'aereo personale. Sorvolando il cielo di Roma egli potette vedere i quartieri orientali della citt\u00e0 che ancora bruciavano.\nMussolini spieg\u00f2 cos\u00ec il suo stato d'animo dopo il fallimento del vertice di Villa Gaggia, replicando alle voci che lo sollecitavano a portare l'Italia fuori dal conflitto:\nIl 21 luglio Mussolini concesse la convocazione del Gran Consiglio del fascismo per sabato 24, ma ordin\u00f2 di non divulgare la notizia agli organi di stampa. Il 22 (gioved\u00ec) si rec\u00f2 in mattinata dal Re per il consueto colloquio, durante il quale rifer\u00ec al sovrano dell'incontro con Hitler e della convocazione del consiglio. Si esaminarono i pro e i contro di un eventuale mutamento di alleanze. Venne paventata l'ipotesi che la Germania volesse annettersi i territori conquistati dall'Italia in seguito alla prima guerra mondiale (Alto Adige, Istria, Fiume e Dalmazia).\nI due furono d'accordo sulla decisione di trarre l'Italia fuori dal conflitto, lasciando l'Asse alla sua sorte, ma il presupposto indispensabile era che il Duce lasciasse il potere. Il Re ricord\u00f2 infatti a Mussolini che gli Alleati anglo-americani dopo la conferenza di Casablanca consideravano la sua permanenza al governo come un ostacolo a qualsiasi trattativa. Nel primo pomeriggio dello stesso giorno Mussolini ricevette e prese in esame l'ordine del giorno (corredato dalle firme dei gerarchi che lo sostenevano) che Dino Grandi intendeva presentare alla seduta del 24. Lo defin\u00ec \"inammissibile e vile\". Poi ricevette in udienza Grandi in persona. I due discussero gli ultimi avvenimenti politici, poi l'ordine del giorno. Grandi esort\u00f2 Mussolini a rassegnare volontariamente le dimissioni. Il Duce lo ascolt\u00f2 senza lasciar trasparire nessuna emozione.\nNel pomeriggio di sabato 24 luglio, a porte chiuse, inizi\u00f2 la lunga seduta del Gran Consiglio che si concluse alle prime ore del giorno successivo (25 luglio), con l'approvazione dell'ordine del giorno presentato da Dino Grandi. Venne di fatto approvata l'esautorazione di Mussolini dai suoi incarichi di governo. La votazione, seppur significativa (in quanto votata dai massimi rappresentanti del Partito fascista), non aveva \"de iure\" alcun valore, poich\u00e9 per legge il Capo del Governo era responsabile del proprio operato solo dinanzi al Sovrano, il quale era l'unico a poterlo destituire.\nLa mattina di domenica 25 luglio, dopo essersi recato regolarmente nel suo studio di Palazzo Venezia per occuparsi degli affari correnti, Mussolini chiese al sovrano di poter anticipare l'abituale colloquio del luned\u00ec. Si present\u00f2 alle 17 a Villa Savoia (oggi Villa Ada) insieme al suo segretario Nicola De Cesare.\nVittorio Emanuele III comunic\u00f2 a Mussolini la sua sostituzione come Capo del Governo con il maresciallo Pietro Badoglio, garantendogli l'incolumit\u00e0. Il duce deposto non era per\u00f2 al corrente delle reali intenzioni del monarca, che aveva fatto circondare l'edificio da duecento carabinieri, ordinando loro di porre sotto scorta Mussolini.\nIl tenente colonnello Giovanni Frignani, che coordinava l'operazione, espose telefonicamente ai capitani Paolo Vigneri e Raffaele Aversa gli ordini del re. I carabinieri fecero salire Mussolini e De Cesare in un'autoambulanza della Croce Rossa Italiana, senza specificare loro la destinazione, ma rassicurandoli sulla necessit\u00e0 di tutelare l'incolumit\u00e0 dell'ex capo del governo (pomeriggio del 25 luglio).\nIn realt\u00e0, Vittorio Emanuele III aveva ordinato di arrestare Mussolini. .\nL'armistizio fra l'Italia e gli Alleati, firmato il 3 settembre e reso noto la sera dell'8 senza precise istruzioni per le truppe italiane, lasci\u00f2 nella confusione pi\u00f9 totale un Paese gi\u00e0 allo sbando. L'Italia si spacc\u00f2, in quella che \u00e8 stata poi definita una guerra civile, tra coloro che si schierarono con gli Alleati (che controllavano parte del Meridione e la Sicilia), e coloro che invece accettarono di proseguire il conflitto a fianco dei tedeschi (che avevano intanto occupato gran parte della penisola, incontrando una debole resistenza da parte delle truppe italiane dislocate alle frontiere e nei pressi di Roma e di altre localit\u00e0).\nFrattanto il re, con parte della famiglia, Badoglio e i suoi principali collaboratori, fuggiva da Roma, ponendosi sotto la protezione degli ex nemici: in Puglia costitu\u00ec un governo sotto supervisione alleata, che dichiar\u00f2 guerra alla Germania il 13 ottobre.\nL'arresto e la liberazione ad opera dei tedeschi.\nMussolini, subito dopo il suo arresto, fu dapprima trattenuto in una caserma dei carabinieri a Roma. Su sua richiesta, Badoglio pensava di trasferirlo alla Rocca delle Caminate (residenza di Mussolini a Predappio, dal 1927), ma il prefetto di Forl\u00ec, Marcello Bofondi, fascista della prima ora, sentito telegraficamente, si oppose recisamente, sostenendo, in un tal caso, di non poter garantire l'ordine pubblico.\nCos\u00ec Mussolini venne invece trasportato nell'isola di Ponza (dal 27 luglio al 7 agosto), dove lo vide il suo amico/avversario di sempre, Pietro Nenni, che scriver\u00e0 nel suo diario:\nAnche Mussolini rievocher\u00e0 l'episodio, attribuendosi il merito di aver salvato la vita del \"leader\" socialista:\nTuttavia a Ponza mancavano i requisiti minimi di sicurezza. Per depistare i tedeschi, Mussolini venne trasferito da Ponza a La Spezia, dove un incrociatore lo port\u00f2 quindi sull'isola della Maddalena, presso la costa nord-orientale della Sardegna (7 agosto-27 agosto 1943).\nMa i tedeschi erano ormai sulle sue tracce: Otto Skorzeny, comandante SS di un corpo di Kommando, incaricato direttamente da Hitler di rintracciare e liberare l'ex-Duce, progett\u00f2 un assalto della Kriegsmarine a villa Weber, dove il dittatore deposto era alloggiato. Tuttavia, il 27 agosto, proprio il giorno prima di quello previsto per l'attacco, un idrovolante della Croce Rossa lasci\u00f2 le acque della Maddalena con a bordo il prigioniero: la destinazione era Campo Imperatore, sul Gran Sasso in Abruzzo, luogo ritenuto inattaccabile dall'esterno. Mussolini, che si sentiva ormai finito, si tagli\u00f2 le arterie dei polsi in quello che apparve un tentativo di suicidio, ma si procur\u00f2 solo ferite superficiali e venne medicato. Alfonso Nisi, inviato del tenente Faiola a Campo Imperatore, nella sua testimonianza not\u00f2 che non ci fu un vero tentativo di suicidio, ma solo un momento di sconforto. Il 12 settembre scatt\u00f2 l'Operazione Quercia: Mussolini venne liberato da un commando di paracadutisti tedeschi (\"Fallschirmj\u00e4ger-Lehrbataillon\") del generale Kurt Student, con la partecipazione del capitano delle SS Otto Skorzeny.\nMussolini venne subito tradotto in aereo in Germania, dove il 14 settembre incontr\u00f2 Hitler a Rastenburg. Questi lo invit\u00f2 a formare una repubblica protetta dai tedeschi. Il 18 settembre, da Monaco Mussolini pronunci\u00f2 alla radio il suo primo discorso dopo l'arresto del 25 luglio:\nDopo aver fatto un'ampia esposizione su ci\u00f2 che stava avvenendo in Italia, addoss\u00f2 la responsabilit\u00e0 della sua destituzione al Re, ai generali e ai gerarchi fascisti, che accus\u00f2 di alto tradimento. Alla fine del discorso annunci\u00f2 la ricostituzione dello Stato, delle sue Forze armate e del partito fascista, con la nuova denominazione di Partito Fascista Repubblicano (\"PFR\").\nMussolini ritorn\u00f2 in Italia il 23 settembre e costitu\u00ec un nuovo governo, che si riun\u00ec per la prima volta il 27 settembre alla Rocca delle Caminate.\nLa Repubblica Sociale Italiana.\nDi fatto la neonata Repubblica Sociale Italiana (RSI) era uno Stato controllato dai tedeschi e a Mussolini venne concessa poca libert\u00e0 di azione. Solo sull'ambito economico e sull'organizzazione militare dei soldati italiani aderenti alla RSI, Mussolini e i suoi gerarchi avevano una certa autonomia. Hitler intanto aveva posto sotto il diretto controllo del Reich l'intera area nord-orientale dello stato italiano (ovvero le province di Trento, Bolzano, Belluno, Udine, Gorizia, Trieste, Fiume, Lubiana e Zara) nonch\u00e9 i territori precedentemente italiani o sotto il controllo italiano al di fuori della penisola (le truppe tedesche nei giorni immediatamente successivi all'armistizio di Cassibile occuparono l'Albania, che essendo unita all'Italia tramite la corona dei Savoia fu dichiarata \"indipendente\" e gli ustascia si annessero d'arbitrio alla Dalmazia, esclusa Zara).\nTra il 23 e il 27 settembre 1943 Mussolini si insedi\u00f2 a Gargnano, sul lago di Garda (tuttavia la maggior parte degli uffici governativi era distribuita in localit\u00e0 limitrofe, fino a Brescia). L'agenzia di stampa ufficiale s'install\u00f2 a Sal\u00f2, da cui il nome non ufficiale di \"Repubblica di Sal\u00f2\", a causa dell'intestazione dei comunicati radiostampa.\nIl 14 novembre si tenne a Verona la prima assemblea nazionale del Partito Fascista Repubblicano, durante la quale venne redatto il \"Manifesto di Verona\", ovvero il programma di governo del PFR. Mussolini (che ricopriva la carica di \"duce, capo del governo\" della repubblica \"de facto\", essendo tale carica prevista nel manifesto ma non essendo stata da lui assunta in forza di elezioni) annunci\u00f2 che sarebbe stata rimandata al termine del conflitto la convocazione di un'assemblea costituzionale per la redazione della costituzione della RSI, della quale si era prefigurata la convocazione il 13 ottobre.\nL'8 dicembre venne costituita con decreto la Guardia Nazionale Repubblicana (GNR), posta al comando di Renato Ricci. In essa confluirono parte degli effettivi dei Reali Carabinieri (corpo che venne disciolto), della Polizia dell'Africa Italiana e della MSVN (mai ufficialmente disciolta sino a tale data). Inoltre alcune migliaia di reclute italiane furono inviate in Germania per essere addestrate e formare quattro divisioni (Divisione Alpina Monterosa, San Marco, Littorio e Italia).\nTra l'8 e il 10 gennaio 1944 si tenne il processo di Verona, nel quale vennero giudicati i gerarchi \"traditori\" che si erano schierati contro Mussolini il 25 luglio 1943: tra questi, fu condannato a morte il genero del duce, Galeazzo Ciano. Non \u00e8 noto se Mussolini non avesse voluto salvare la vita al marito di sua figlia (nonch\u00e9 dei suoi ex collaboratori) oppure se non avesse effettivamente potuto influire sui verdetti del tribunale giudicante, data la pesante ingerenza tedesca. \u00c8 invece quasi certo che le istanze di grazia presentate dai condannati non furono inoltrate direttamente a Mussolini per volont\u00e0 di Alessandro Pavolini, il quale da un lato voleva impedire un eventuale \"cedimento sentimentale\" del duce e il conseguente \"placet\" alla grazia, e dall'altro intendeva risparmiare al duce l'angoscia della scelta, per lui \"obbligata\".\nIl 21 aprile il duce incontr\u00f2 Hitler a Klessheim e il 15 luglio si rec\u00f2 in Germania per ispezionare le quattro divisioni italiane che gli ufficiali tedeschi stavano addestrando. Il 20, giorno dell'attentato di von Stauffenberg rivide Hitler per l'ultima volta.\nIl 16 dicembre, al Teatro Lirico di Milano, pronunci\u00f2 il suo primo e ultimo discorso pubblico dalla costituzione della RSI. Parl\u00f2 delle \"armi segrete\" tedesche, di cui Hitler gli avrebbe dato prova, e della possibilit\u00e0 di mantenere \"la valle del Po\" con le unghie e coi denti. Inoltre afferm\u00f2 la volont\u00e0 della RSI di procedere alla socializzazione dell'Italia.\nNell'aprile 1945, sempre pi\u00f9 isolato e impotente, dopo che il fronte della Linea Gotica aveva ceduto e le forze tedesche in Italia erano ormai in rotta, Mussolini si trasfer\u00ec a Milano. Tra il 20 ed il 22 aprile rilasci\u00f2 la sua ultima intervista, a Gian Gaetano Cabella, direttore de \"Il Popolo di Alessandria\". Il 25 aprile, ottenne un incontro con il cardinale Ildefonso Schuster, che stava tentando di mediare con il CLNAI (Comitato di Liberazione Nazionale Alta Italia) la resa delle forze fasciste, nella speranza di evitare ulteriori spargimenti di sangue. Tuttavia l'indecisione di Mussolini e l'intransigenza delle parti resero impossibile qualsiasi accordo. I comandi delle SS tedesche (generale Wolff), poco prima dell'arrivo del duce, fecero sapere al cardinale di non aver pi\u00f9 bisogno di lui, avendo essi nel frattempo stretto un patto separato con gli Alleati (all'oscuro di Hitler) e con uomini vicini al CLN. Appresa da Schuster la notizia, Mussolini si sent\u00ec tradito e definitivamente abbandonato anche dai tedeschi, interruppe la discussione e lasci\u00f2 precipitosamente l'arcivescovado.\nNonostante il parere contrario di parte del suo seguito, Mussolini decise quindi di lasciare Milano. I motivi della decisione non sono del tutto chiari (nei giorni precedenti si era parlato di un'ultima resistenza in un possibile \"ridotto della Valtellina\"). \n Alcuni sostengono che se l'intento fosse stato solo quello della fuga, Mussolini avrebbe potuto utilizzare il trimotore SM79 pronto all'aeroporto di Bresso, con il quale alcuni personaggi minori della RSI e parte della famiglia Petacci ripararono in Spagna il 26 aprile. Si \u00e8 anche supposto che Mussolini, nell'improbabilit\u00e0 di uscirne indenne, volesse a tutti i costi evitare di cadere nelle mani degli Alleati, pur nella consapevolezza che se fosse finito in mano ai partigiani sarebbe stato certamente giustiziato.\nNel tardo pomeriggio del 25 aprile, la colonna di Mussolini part\u00ec dalla Prefettura alla volta di Como, per poi proseguire quasi subito verso Menaggio, lungo la sponda occidentale del lago (anzich\u00e9 verso la pi\u00f9 sicura sponda orientale, come proposto dal capo del Partito Fascista Repubblicano Alessandro Pavolini). Mussolini trascorse l'ultima notte da uomo libero pernottando in un albergo del piccolo comune di Grandola, a pochi chilometri dal confine svizzero. Il giorno dopo, Mussolini, insieme a pochi fedeli e a Claretta Petacci, che lo aveva frattanto raggiunto, ridiscese verso il lago. Sulla statale Regina si un\u00ec a una colonna della contraerea tedesca in ritirata e alla colonna di Pavolini, che, arrivato a Como in mattinata, aveva subito proseguito lungo il lago.\nLa colonna venne fermata a Musso alle ore 6:30 dai partigiani della 52\u00aa Brigata Garibaldi \"Luigi Clerici\" al comando di Pier Luigi Bellini delle Stelle (nome di battaglia \"Pedro\"). Dopo lunghe trattative, si giunse all'accordo che i tedeschi avrebbero potuto proseguire dopo una perquisizione, mentre gli italiani dovevano essere consegnati. Mussolini fu convinto dal tenente SS Birzer, incaricato di custodirlo dal suo comando poco prima della partenza da Gargnano, a nascondersi su un camion tedesco indossando un cappotto da sottufficiale e un elmetto. Dopo pochi chilometri la colonna venne fermata a Dongo e, durante l'ispezione, Mussolini fu riconosciuto dal partigiano Giuseppe Negri, detto \"Biondino\", e subito arrestato dal vice commissario Urbano Lazzaro, detto \"Bill\".\nNel municipio di Dongo fu interrogato e in serata, per sicurezza, trasferito a Germasino, nella caserma della Guardia di Finanza. Durante la notte fu ricongiunto con Claretta Petacci e insieme si pensava di trasferirli a Brunate, per poi condurli in un secondo tempo a Milano, ma durante il percorso numerosi posti di blocco convinsero gli accompagnatori Luigi Canali (\"Neri\"), Michele Moretti (\"Pietro\") e Giuseppina Tuissi (\"Gianna\") a desistere e a trovare una diversa destinazione. Per questo vennero portati a Bonzanigo e ospitati presso amici.\nLa morte di Mussolini.\nPochi giorni prima era stato emesso un comunicato del CLN nel quale si esprimeva la necessit\u00e0 di una rinascita sociale e politica dell'Italia, attuabile solo attraverso l'uccisione di Mussolini e la distruzione di ogni simbolo del partito fascista. Il documento era firmato da tutti i componenti del CLN (Partito Comunista Italiano, il Partito Socialista Italiano di Unit\u00e0 Proletaria, Democrazia del Lavoro, il Partito d'Azione, la Democrazia Cristiana, il Partito Liberale Italiano).\nLa decisione di dar corso pratico al comunicato fu presa da coloro che detenevano Mussolini nell'arco di poche ore, in un contesto in cui era molto difficile mettersi in contatto con Roma e far riunire il Comitato di Liberazione Nazionale. I partigiani che lo avevano catturato informarono (usando il telefono di una centrale idroelettrica) il comando di Milano, che mand\u00f2 subito un reparto di partigiani appena arrivati dall'Oltrep\u00f2 Pavese e alcuni emissari politici (Aldo Lampredi, Pietro Vergani e Walter Audisio).\nSecondo Raffaele Cadorna, nell'impossibilit\u00e0 di contattare il CLN, venne presa la decisione che facesse il miglior interesse dell'Italia. Cadorna sosteneva che se Mussolini fosse stato consegnato agli Alleati ne sarebbe scaturito un processo a un intero ventennio di politica italiana, nel quale sarebbe stato difficile separare le responsabilit\u00e0 di un popolo da quelle del suo condottiero. Nel conseguente discredito, l'eventuale sopravvivenza di Mussolini non avrebbe avuto nessuna utilit\u00e0. La mattina del 28 aprile Leo Valiani port\u00f2 a Cadorna un ordine di esecuzione a firma del CLNAI, riferendogli che si trattava della decisione raggiunta da Valiani medesimo insieme a Luigi Longo, Emilio Sereni e Sandro Pertini la sera precedente: uccidere Mussolini senza processo, data l'urgenza.\nL'esecuzione avvenne il 28 aprile 1945. Mussolini venne fucilato assieme a Claretta Petacci a Giulino di Mezzegra in via XXIV maggio, in corrispondenza del muretto del cancello di Villa Belmonte, a 21\u00a0km da Dongo. I tempi e i modi dell'esecuzione furono dettati anche dalla volont\u00e0 di evitare interferenze da parte degli alleati, che avrebbero preferito catturare Mussolini e processarlo davanti a una corte internazionale.\nNel frattempo a Dongo, un altro gruppo del reparto di partigiani delle Brigate Garibaldi sopraggiunti dall'Oltrep\u00f2 Pavese fucilava i gerarchi del seguito di Mussolini, tra i quali il filologo Goffredo Coppola (allora rettore dell'Universit\u00e0 di Bologna), Alessandro Pavolini (segretario del PFR), Nicola Bombacci (che era stato uno dei fondatori del Partito Comunista d'Italia e aveva successivamente aderito alla RSI), il Ministro dell'economia Paolo Zerbino, il Ministro della cultura popolare Ferdinando Mezzasoma e Marcello Petacci (fratello di Claretta), che si era unito alla colonna a Como nel tentativo di dissuadere la sorella dal seguire Mussolini.\nI corpi di Mussolini e degli altri giustiziati furono poi trasportati a Milano, dove arrivarono in serata. In via Fabio Filzi, quando da poco erano superate le 22 Walter Audisio e i suoi uomini vennero fermati a un posto di blocco da sappisti della Pirelli Brusada appartenenti alla 110\u00aa Brigata Garibaldi che volevano ispezionare l'autofurgone in cui erano contenuti i corpi. Al rifiuto di Walter Audisio seguirono lunghi momenti di tensione, risolti solo con l'intervento del Comando generale. I corpi arrivarono cos\u00ec in piazzale Loreto verso le 3 della notte. Vennero scaricati nello stesso luogo in cui il 10 agosto 1944 erano stati fucilati e lasciati esposti al pubblico quindici partigiani (come rappresaglia per un attentato non rivendicato). Sappisti della 110\u00aa Brigata Garibaldi montarono la guardia fino alle 7 del mattino.\nLa gente accorsa ben presto in piazza prese ad insultare i cadaveri, infierendo su di loro con sputi, calci, spari e altri oltraggi, accanendosi in particolare sul corpo di Mussolini. Il servizio d'ordine, composto di pochi partigiani e vigili del fuoco, decise quindi di appendere i corpi a testa in gi\u00f9 alla pensilina di un distributore di benzina. Ai cadaveri si aggiunse poco dopo quello di Achille Starace (gi\u00e0 segretario del PNF ma caduto in disgrazia e privo di cariche nella RSI), fermato per le strade di Milano mentre faceva \"jogging\", e fucilato alla schiena dopo un processo sommario. Passate alcune ore, su pressione delle autorit\u00e0 militari alleate preoccupate per la tutela dell'ordine pubblico, i corpi furono trasportati all'obitorio. Il cadavere di Mussolini fu sottoposto a un'approfondita ricognizione; quello della Petacci fu solo composto in una bara.\nL'uccisione di Mussolini e della Petacci e la decisione di esporre i corpi al pubblico ludibrio ricevettero successivamente numerose critiche, anche da parte di esponenti della Resistenza antifascista. Lo stesso Ferruccio Parri, capo del CLN, defin\u00ec la vicenda \"uno spettacolo da macelleria messicana\" e Pertini dichiar\u00f2: \u00abA Piazzale Loreto l'insurrezione si \u00e8 disonorata\u00bb. Ancora oggi alcuni s'interrogano sulla legittimit\u00e0 dell'accaduto e sulle motivazioni che vi condussero. Non \u00e8 tuttavia possibile esprimere una valutazione univoca e oggettiva, che non tenga conto delle circostanze e del contesto storico. Il solo dato di fatto che si pu\u00f2 osservare \u00e8 che in Italia non fu celebrato un processo giudiziario nei confronti dei gerarchi fascisti paragonabile a quello tenutosi a Norimberga contro il nazismo.\nNell'aprile del 1946 la salma di Mussolini fu trafugata dal Cimitero di Musocco da un gruppo di fascisti del Partito Democratico Fascista, capitanati da Domenico Leccisi. Il corpo fu portato a Madesimo e successivamente alla Certosa di Pavia. Dopo la restituzione alla famiglia, nel 1956, la salma fu traslata nella cappella di Predappio.\nLa caduta di Mussolini e il timore del risorgere nell'immediato dopoguerra di tendenze neofasciste determin\u00f2 l'introduzione del reato di apologia del fascismo.\nIl pensiero politico.\nNel 1932, presumibilmente insieme a Giovanni Gentile (o comunque sotto la sua influenza), Mussolini scrisse la voce \"fascismo\" per l'enciclopedia Treccani, in cui precisava la dottrina del suo partito.\nMussolini ammise che non vi fu un principio ispiratore preciso che port\u00f2 alla nascita del movimento, che origin\u00f2 da un \"bisogno d'azione e fu azione\". Proprio per questo motivo, durante tutto il ventennio, il Fascismo si caratterizz\u00f2 per la coesistenza al suo interno di istanze e correnti di pensiero minoritarie fortemente differenti e apparentemente poco conciliabili tra loro (come dimostrato, in particolare, durante lo scandalo Belloni del 1928-1930).\nEmblematico, da questo punto di vista, \u00e8 il programma di San Sepolcro, col quale il movimento dei Fasci di Combattimento si present\u00f2 alle elezioni del 1919. In esso erano espresse proposte fortemente progressiste, molte delle quali furono poi man mano abbandonate dal movimento entro l'ottobre 1922 (tra queste l'originale carattere antimonarchico e anticlericale del fascismo, che avrebbe pregiudicato ogni compromesso con la monarchia italiana e col clero), per essere poi riaffermate, anche se prevalentemente solo a livello propagandistico, dal Partito Fascista Repubblicano. Il fascismo sansepolcrista chiese la concessione del suffragio universale, una riforma elettorale in senso proporzionale, la riduzione dell'et\u00e0 di voto a 18 anni e dell'orario di lavoro a otto ore giornaliere, i salari minimi garantiti, la gestione statale (o meglio da parte di cooperative di lavoratori) dei servizi pubblici, la progressivit\u00e0 della tassazione, la nazionalizzazione delle fabbriche d'armi, l'eliminazione della nomina regia del Senato e la convocazione di un'assemblea che permettesse ai cittadini di scegliere se l'Italia dovesse essere una monarchia o una repubblica.\nRiprendendo quanto accennato sopra, la nota dominante del pensiero mussoliniano fu l'attivismo (questo fu uno dei principali motivi per i quali il fascismo esalt\u00f2 l'intraprendenza e la vitalit\u00e0 della giovent\u00f9 - facendo di \"Giovinezza\" il proprio inno - e l'idea di un uomo agonisticamente attivo e preparato): non conta ci\u00f2 che si \u00e8 fatto, ma ci\u00f2 che vi \u00e8 ancora da fare.\nA tal proposito, le principali ambizioni del fascismo furono:\nEmerge quindi come il fascismo si sia caratterizzato, nella sua concreta realizzazione storica, come un movimento autoritario, nazionalista e antidemocratico. Nel 1931 Mussolini esplicit\u00f2 il proprio rifiuto della democrazia, definendo la disuguaglianza come \u00abfeconda e benefica\u00bb e in \"Dottrina del Fascismo\" scrisse che \u00abregimi democratici possono essere definiti quelli nei quali, di tanto in tanto, si d\u00e0 al popolo l'illusione di essere sovrano, mentre la vera effettiva sovranit\u00e0 sta in altre forze talora irresponsabili e segrete\u00bb.\nDa ultimo, \u00e8 importante sottolineare come il fascismo fu sempre considerato dai suoi aderenti un movimento rivoluzionario, trasgressivo e ribelle (emblematico in tal senso il motto \u00abme ne frego\u00bb) in radicale contrasto col liberalismo dell'Italia pre-fascista. Pur avendo all'inizio tutelato gli interessi della borghesia industriale, Mussolini respinse ogni ipotesi di collusione con essa.\nI principali discorsi, nei quali estern\u00f2 le sue idee furono:\nLa famiglia.\nMussolini aveva due fratelli minori: Arnaldo ed Edvige.\nIl 16 dicembre 1915, con rito civile, spos\u00f2 a Treviglio Rachele Guidi, figlia della nuova compagna di suo padre. Mussolini e Rachele si unirono successivamente con rito cattolico il 28 dicembre 1925 a Milano.\nRachele e Benito Mussolini ebbero cinque figli: Edda (1910-1995), sposatasi con Galeazzo Ciano il 24 aprile 1930; Vittorio (1916-1997); Bruno (1918-1941), ufficiale pilota, morto il 7 agosto 1941 in un incidente aereo; Romano (1927-2006), noto pianista jazz; e Anna Maria (1929-1968).\nAlessandra Mussolini, figlia di Anna Maria Villani Scicolone (sorella minore dell'attrice Sophia Loren) e di Romano Mussolini, \u00e8 una nipote del Duce.\nLe amanti e i figli illegittimi.\nA Mussolini vengono attribuite diverse amanti, particolarmente durante il periodo giovanile.\nTra le amanti accertate, le pi\u00f9 conosciute rimangono Margherita Sarfatti, scrittrice e intellettuale ebrea che nel 1925 pubblic\u00f2 in Inghilterra una famosa biografia di Mussolini, e, per ultima, Claretta Petacci, che volle condividere la sua sorte durante gli ultimi giorni della Repubblica Sociale Italiana e che venne fucilata con lui.\nAnche se il numero effettivo delle donne con cui intrattenne relazioni non \u00e8 certo, si ipotizza che ebbe almeno quattro figli illegittimi.\nUn maschio sarebbe nato a Trento nel 1909 da una giovane socialista, Fernanda Oss Facchinelli, ma il bambino non sarebbe vissuto che pochi mesi.\nDi lui, col tempo, si sarebbe perso anche il nome.\nUn secondo figlio illegittimo, di nome Benito Albino Dalser, lo avrebbe avuto da un'altra ragazza trentina, Ida Dalser, che egli avrebbe sposato, e Mussolini lo avrebbe riconosciuto come figlio naturale dandogli il proprio cognome. Tuttavia n\u00e9 l'atto del presunto matrimonio n\u00e9 quello del presunto riconoscimento sono noti.\nUna terza figlia, di nome Elena Curti, nacque il 19 ottobre 1922 a Milano e mor\u00ec il 17 gennaio 2022 ad Acquapendente, da Angela Cucciati, moglie del capo fascista Bruno Curti.\nElena divenne la segretaria di Alessandro Pavolini e assistette Mussolini fino alla sua cattura a Dongo.\nUn quarto figlio, maschio, sarebbe nato nel 1929 da Romilda Ruspi, presunta rivale di Claretta Petacci nel ruolo di amante, ma di questo bambino non si sono mai avute notizie precise, cos\u00ec come lui stesso, se \u00e8 vero che \u00e8 stato concepito ed \u00e8 nato, non ha forse mai saputo chi fosse suo padre.\nRomilda era gi\u00e0 coniugata e sono invece note le vicende di suo marito, esiliato in Francia.\nOpere.\nTra gli figurano, in ordine di pubblicazione:"}
{"id": "2456914", "revid": "599013", "url": "https://it.wikipedia.org/wiki?curid=2456914", "title": "J\u00fcrgen Panis", "text": ""}
{"id": "2456917", "revid": "367445", "url": "https://it.wikipedia.org/wiki?curid=2456917", "title": "Fontego del Megio", "text": ""}
{"id": "2456920", "revid": "1573940", "url": "https://it.wikipedia.org/wiki?curid=2456920", "title": "Pezoporus occidentalis", "text": "Il pappagallo notturno (Pezoporus occidentalis ()) \u00e8 un uccello della famiglia degli Psittaculidi, endemico dell'Australia.\nDescrizione.\nDimensioni.\nMisura circa 23 cm di lunghezza.\nAspetto.\nI pappagalli notturni hanno un becco piatto come il kakapo, con il ramo superiore non terminante a uncino. Intorno alla cera possiede delle piume simili a capelli. La coda \u00e8 breve e squadrata all'estremit\u00e0. Le zampe sono abbastanza allungate, il che indica la loro buona predisposizione al camminare. Il maschio e la femmina sono simili.\nNegli adulti, le regioni superiori sono generalmente di colore verde giallastro con chiazze criptiche di colore marrone scuro, nero e giallo. Anche la parte anteriore del collo \u00e8 di colore giallo verdastro. Il petto e i fianchi presentano delle bande nere e gialle piuttosto evidenti. Il ventre e le copritrici sotto-caudali sono di colore giallo brillante.\nLe remiganti sono di un colore giallo pallido, che forma una striscia sottile sul lato inferiore dell'ala. Le rettrici centrali sono verdi con una forte sfumatura marrone e delle bande giallastre. Il becco \u00e8 grigio-marrone, gli occhi neri. Le sottili zampe grigie sono prolungate da lunghi artigli scuri.\nIn natura, il pappagallo notturno pu\u00f2 essere confuso con il kakapo, il pappagallo terragnolo e il pappagallino ondulato, finch\u00e9 non si osservino troppo ulteriori dettagli per quanto riguarda quest'ultimo.\nVoce.\nSecondo il sito web \"World Parrot Trust\", i pappagalli notturni emettoni dei fischi doppi e deboli quando atterrano in prossimit\u00e0 dei punti d'acqua durante la notte. Producono inoltre degli squittii quando vengono sorpresi e delle note gracidanti piuttosto bizzarre quando ritengono di essere in pericolo (grido di allarme).\nBiologia.\nIl pappagallo notturno non si alza in volo quasi mai, tranne quando va in cerca di punti dove abbeverarsi. Per poter riuscire a osservare questo animale, che \u00e8 divenuto estremamente raro, bisogna guardare a terra nel \"bush\" o nelle savane erbose che sono quasi esclusivamente composte da graminacee del genere \"Triodia\" (note generalmente con il nome di \"spinifex\").\nSi ritiene che questo grosso uccello dalla costituzione tarchiata riposi da solo durante il giorno, probabilmente all'interno di gallerie dissimulate dalla fitta boscaglia. Dopo il crepuscolo, si lancia in breve voli fino a quando non trova una pozza d'acqua dolce. Non appena si \u00e8 dissetato, si dirige verso il luogo di foraggiamento.\nTra gli studiosi non vi \u00e8 alcuna certezza riguardo ai movimenti e agli spostamenti di questo pappagallo. Per quanto ne sappiamo, potrebbe trattarsi sia di una specie nomade che di una sedentaria. Senza dubbio, dipende strettamente dal clima e dal territorio che frequenta. In passato, quando il numero di esemplari era ancora numeroso, si riteneva che le popolazioni fluttuassero a seconda delle stagioni. Alla fine del XIX secolo, in Australia Meridionale, gruppi di circa una quindicina di individui effettuarono delle irruzioni locali, segno che la specie era perlomeno sensibile alle condizioni climatiche favorevoli oppure che tali popolazioni avevano trovato siti di foraggiamento alternativi le cui risorse erano relativamente abbondanti. Tutte queste considerazioni, tuttavia, devono essere prese con grande moderazione, in quanto la nozione ormai consolidata tra gli studiosi secondo cui questi uccelli si sposterebbero dalle pianure di \"spinifex\" in direzione delle regioni ricoperte da boscaglie di chenopodi a seconda delle stagioni o dell'abbondanza dei semi di cui la specie si nutre non \u00e8 sempre stata confermata nei rapporti recenti.\nAlimentazione.\nI pappagalli notturni consumano principalmente semi di spinifex (\"Triodia\"). Relazioni recenti e circostanziate segnalano anche l'assunzione di piante decidue della famiglia delle Poacee come l'\"Enneapogon purpurascens\".\nRiproduzione.\nSi sa molto poco sulle abitudini riproduttive di questo uccello. La stagione di nidificazione ha luogo nel mese di luglio o nel mese di agosto. Il nido \u00e8 una sorta di piattaforma costruita con pezzetti di legno posta sul terreno o a poca altezza da esso. Si trova all'interno di una cavit\u00e0 che \u00e8 stata ingrandita alla quale si accede attraverso un tunnel il cui ingresso \u00e8 situato in un grosso ciuffo d'erba. Il suo diametro misura circa 8 centimetri. Secondo i vecchi dati, la covata conterrebbe generalmente 4 o 5 uova, la cui durata di incubazione \u00e8 sconosciuta. Queste misurano 25 mm di lunghezza per 19 mm di larghezza.\nDistribuzione e habitat.\nPrima della scoperta di un esemplare nel 1990, il pappagallo notturno era noto solamente a partire da 22 esemplari museali, 21 dei quali risalenti al XIX secolo. L'altro esemplare, rinvenuto a Nichol Spring in Australia Occidentale nel 1912, era in pessime condizioni e in seguito and\u00f2 perso. Negli anni successivi vi furono diversi avvistamenti non confermati, tra cui uno nel 1979 da parte dell'ornitologo Shane Parker del South Australian Museum nell'estremit\u00e0 nord-occidentale dell'Australia Meridionale. Nel 1988, l'imprenditore australiano Dick Smith promise una ricompensa di 50.000 dollari a chi fosse riuscito a riscoprire la specie. Nel mese di ottobre del 1990, gli ornitologi Walter E. Boles, Max Thompson e Wayne Longmore riuscirono a dimostrare la sopravvivenza della specie grazie al ritrovamento di un esemplare morto su una strada di campagna nei pressi di Boulia nel Queensland nord-occidentale. Di conseguenza, negli anni '90 vennero effettuate almeno cinque spedizioni di ricerca su vasta scala, accompagnate da due campagne pubblicitarie, che tuttavia fallirono tutte. Nell'aprile del 2005, vennero avvistati tre esemplari a Minga Qwirriawirrie Well, vicino alla zona umida delle Fortescue Marshes, nell'interno della regione del Pilbara, in Australia Occidentale, tuttavia senza prove fotografiche a verificarne la conferma. Una ricerca sul campo effettuata nell'area tra il 2005 e il 2006 non riusc\u00ec a trovare eventuali indizi dell'esistenza della specie. Nel novembre 2006, alcuni ranger del Wildlife Service trovarono un esemplare morto nel parco nazionale Diamantina, nel Queensland, che apparentemente si era scontrato con una recinzione alcune settimane prima. Nel maggio 2013, il cineasta australiano John Young riusc\u00ec a catturare le prime fotografie di un pappagallo notturno vivente, che present\u00f2 nel luglio dello stesso anno durante una conferenza stampa. Il giorno di Pasqua del 2015, l'ornitologo Steve Murphy \u00e8 riuscito a catturare, fotografare e filmare un esemplare vivente. Nell'agosto 2015, le fotografie in questione sono state pubblicate dal quotidiano \"The Australian\". Nel 2017, la specie \u00e8 stata finalmente \u00abriscoperta\u00bb in Australia Occidentale.\nIl pappagallo notturno frequenta un'ampia variet\u00e0 di \"habitat\" aridi e semi-aridi. Si rinviene principalmente nei luoghi dove le erbe crescono in folti ciuffi sulle creste pietrose, ma anche nelle steppe composte da cespugli di chenopodio. Mostra anche una forte predilezione per le zone in cui cresce il finocchio marino, una pianta molto resistente alla siccit\u00e0 e al sale. \u00c8 noto per trovare riparo all'interno delle aree ricoperte da \"Muehlenbeckia\", una pianta dal fogliame fitto dove riesce a mimetizzarsi alla perfezione.\nLe segnalazioni pi\u00f9 recenti non provengono interamente dalle zone di \"spinifex\", dove la specie risiede ormai unicamente solo quando vi si trovano semi. In effetti, sembra che la tecnica moderna di appiccare volontariamente incendi destinati a creare delle piste tagliafuoco abbia permesso a piante diverse di creare, una volta divenute mature, dei terreni a mosaico, il che crea condizioni favorevoli per il pappagallo.\nConservazione.\nIl pappagallo notturno viene classificato dalla IUCN tra le specie in pericolo. Come sempre accade per quel che crediamo di sapere su questa specie, dobbiamo stare attenti ai giudizi che possiamo formulare sulla base di questa affermazione. In effetti, il suo atteggiamento molto discreto e le sue abitudini notturne rendono piuttosto difficile comprendere il suo stato di conservazione passato e recente.\nLa modificazione del regime degli incendi e il sovrapascolo del bestiame, ai quali forse si dovrebbero aggiungere la predazione da parte di gatti randagi e volpi, cos\u00ec come il prosciugamento delle pozze d'acqua a causa del consumo eccessivo dei cammelli, sembrano essere tutti possibili cause per spiegare l'impressionante declino di questa specie.\n\u00c8 probabile che la specie sopravviva con un numero di esemplari piuttosto ridotto. Per la sua protezione, sarebbe necessario creare condizioni che comprendano obbligatoriamente i tre elementi seguenti: zone di \"spinifex\" nelle quali vengano appiccati molto regolarmente degli incendi volontari per permettere la diversificazione delle specie vegetali, un numero di capi di bestiame al pascolo relativamente limitato, e un numero di predatori esotici molto basso o assente."}
{"id": "2456921", "revid": "131358", "url": "https://it.wikipedia.org/wiki?curid=2456921", "title": "\u00d3scar Javier Morales Albornoz", "text": ""}
{"id": "2456922", "revid": "52076", "url": "https://it.wikipedia.org/wiki?curid=2456922", "title": "Pampa de las Llamas-Moxeke", "text": ""}
{"id": "2456924", "revid": "151034", "url": "https://it.wikipedia.org/wiki?curid=2456924", "title": ".gif", "text": ""}
{"id": "2456925", "revid": "1573940", "url": "https://it.wikipedia.org/wiki?curid=2456925", "title": "Pezoporus wallicus", "text": "Il pappagallo terragnolo (Pezoporus wallicus ()) \u00e8 un uccello della famiglia degli Psittaculidi originario delle regioni sud-orientali dell'Australia e della Tasmania.\nDescrizione.\nDimensioni.\nMisura 30 cm di lunghezza per circa 130 g di peso.\nAspetto.\nQuesto pappagallo di medie dimensioni d\u00e0 l'impressione di avere una \"silhouette\" longilinea, sensazione rafforzata dalla presenza di una coda molto lunga terminante a punta. Ai fini di una corretta identificazione sono utili anche la forma arrotondata delle ali e quella affilata e appuntita del becco.\nGli adulti hanno un piumaggio verdognolo con motivi neri e gialli a forma di scaglioni o di macchie che servono per fondersi con l'ambiente circostante. Una fascia rossa attraversa tutta la fronte. La faccia e la parte alta del petto presentano un bel colore verde uniforme. Il vertice verde \u00e8 abbondantemente striato di nero.\nI fianchi e l'addome giallastri presentano delle nitide fasce nere. La coda verde opaco mostra delle tacche gialle sui bordi esterni. Nella femmina, \u00e8 possibile vedere una striscia giallo chiaro sul lato inferiore dell'ala. Gli immaturi sono privi di fascia frontale rossa e hanno faccia e petto macchiati di nero. Nel pappagallo terragnolo occidentale, invece, il ventre \u00e8 giallo brillante e le fasce nere che lo ricoprono sono estremamente discrete.\nA prima vista entrambe le specie di pappagalli terragnoli ricordano moltissimo il pappagallo notturno, ma quest'ultimo ha il ventre dorato e di colore uniforme e occupa un areale molto diverso.\nVoce.\nI pappagalli terragnoli cantano 30 minuti prima del sorgere del sole e 20 minuti dopo il tramonto. Emettono il loro richiamo anche quando sono in volo. Nelle giornate in cui la luce solare \u00e8 piuttosto scarsa a causa del maltempo, prolungano la durata delle loro esibizioni del mattino e del tardo pomeriggio.\nIl repertorio di questo pappagallo comprende molti tipi di fischi (acuti, tenui, tintinnanti, risonanti o simili al frinire degli insetti) che \u00e8 possibile udire in tutti i mesi dell'anno. I richiami pi\u00f9 frequenti, \"tee-ti, tee-ti, teeti\" o \"tee-titi, tee-titi, tee-titi, tee-titi\", vengono spesso emessi in volo.\nDurante il periodo nuziale, i maschi producono una sorta di gracidio simile a quello delle rane per annunciare quando si avvicinano al nido. I nidiacei e i giovani usano dei richiami aspri e trepidanti per sollecitare il cibo.\nBiologia.\nCome indica il loro nome volgare, questi uccelli sono riluttanti al prendere il volo. Nelle rare occasioni in cui vi si cimentano, il loro volo a zig-zag ricorda quello di un piro piro piccolo o di una beccaccia e si sviluppa solamente su una breve distanza (circa 30 metri). Una volta atterrati, cercano il riparo di una fitta copertura vegetale e possono essere molto difficili da rilocalizzare.\nContrariamente a quanto credono molte persone, i pappagalli terragnoli conducono un'esistenza diurna, ma a causa del loro carattere prudente e sfuggente sono spesso difficili da individuare, se non quando fuggono precipitosamente e fanno udire il forte battito delle ali poco prima di tuffarsi tra il fogliame. Sono attivi dall'alba fino a met\u00e0 mattinata e anche nel tardo pomeriggio. Di notte, qualunque sia la stagione, stabiliscono dormitori comuni nelle zone aride.\nQuesti pappagalli sono per lo pi\u00f9 sedentari e vivono in coppie unite su un territorio che raggiunge spesso i 9 ettari, anche se questa superficie pu\u00f2 occasionalmente cambiare. Tra febbraio e maggio, \u00e8 possibile assistere ad una vasta dispersione post-riproduttiva durante la quale questi uccelli si allontanano di circa 120 chilometri dalla loro area di nidificazione.\nAlimentazione.\nI pappagalli terragnoli si nutrono principalmente dei semi delle piante erbacee, con una particolare predilezione per il \"Gymnoschoenus sphaerocephalus\", ma anche per la \"Mesomelaena\" e il \"Leptocarpus tenax\" della famiglia delle restionacee. Tornati al nido, questi uccelli rigurgitano anche semi di piante coltivate, che senza dubbio raccolgono sui terreni agricoli.\nSebbene vengano considerati dei consumatori opportunisti in grado di sfruttare qualsiasi risorsa alimentare, gli esemplari che vivono in Tasmania dipendono spesso dall'erba \"Gymnoschoenus sphaerocephalus\".\nRiproduzione.\nI pappagalli terragnoli nidificano generalmente tra luglio e dicembre, ma in un caso una covata \u00e8 stata scoperta anche nel mese di marzo. Il nido \u00e8 costituito da una semplice depressione poco profonda sul terreno, spesso foderata con steli o foglie. \u00c8 situato alla base di un ciuffo d'erba o di un cespuglio a livello del suolo ed \u00e8 nascosto in una camera di cova alla quale si accede attraverso un piccolo tunnel tra la vegetazione. Le piante essenziali che compongono il sito sono erbe del genere \"Empodisma\", appartenenti alla categoria delle graminacee, code di canguro (\"Xanthorrhoea\") e \"Banksia\" a foglia larga. Di 20 nidi rinvenuti, 18 erano situati in brughiere aride e solo 2 in zone di transizione tra zone umide e secche. Tutte queste localit\u00e0 non erano state colpite da incendi da almeno quattro anni. La densit\u00e0 riscontrata era bassa: di 1-3 nidi ogni 10 ettari.\nOgni covata comprende abitualmente 3 o 4 uova - anche se quelle della sottospecie della Tasmania (\"P. w. leachii\") possono comprenderne anche 6 -, che si schiudono dopo almeno 20 giorni. I piccoli sono nidicoli e non abbandonano il nido prima di 20-28 giorni, poco prima di essere in grado di volare. Il tasso di fallimento della nidificazione \u00e8 piuttosto alto, con valori compresi tra il 22 e il 31%. In certe annate solamente 1-9 piccoli su cento raggiungono l'et\u00e0 dell'involo.\nDistribuzione e habitat.\nIl pappagallo terragnolo \u00e8 endemico dell'Australia: il suo areale \u00e8 ristretto al litorale sud-orientale del continente. Il limite settentrionale della sua area di diffusione arriva poco a nord di Maryborough, nel sud del Queensland, in prossimit\u00e0 della citt\u00e0 di Hervey Bay.\nI pappagalli terragnoli vivono generalmente nelle distese di graminacee che fronteggiano le coste e nelle brughiere vicine, fino a 1800 m di altitudine. Le brughiere con prevalenza di boscaglia che hanno subito un incendio nel corso degli ultimi dieci anni sono generalmente considerate il loro \"habitat\" ottimale. Tuttavia, la specie ha dimostrato di prosperare bene anche in quelle brughiere dove predominano canne palustri ed erbe e che hanno subito un incendio da 15-18 anni.\nAll'interno delle brughiere, questi uccelli si concentrano nelle zone pi\u00f9 secche da met\u00e0 autunno fino alla fine della primavera. Gli ambienti umidi, invece, vengono frequentati dall'estate fino ai primi dell'autunno, probabilmente in relazione con l'abbondanza di semi in questo periodo dell'anno. I pappagalli terragnoli si possono trovare anche in prossimit\u00e0 degli estuari, su terreni paludosi con presenza di boschetti di canne, nonch\u00e9 in praterie e pascoli. In Tasmania, la specie occupa un \"habitat\" piuttosto insolito, costituito da un miscuglio o un mosaico di brughiera, cariceto e boscaglia.\nTassonomia.\nNe esistono due sottospecie:\nFino a poco tempo fa veniva riconosciuta una terza sottospecie, \"P. w. flaviventris\", molto rara e diffusa nella fascia costiera dell'Australia sud-occidentale compresa tra il fiume Fitzgerald e Cape Arid; le analisi molecolari, tuttavia, hanno dimostrato che si tratta di una specie a s\u00e9 stante, nota con il nome comune di pappagallo terragnolo occidentale (\"P. flaviventris\").\nConservazione.\nSecondo la IUCN, il pappagallo terragnolo non \u00e8 una specie minacciata di estinzione a livello globale. La perdita dell'\"habitat\" dovuta principalmente alla crescita urbana e alla modernizzazione dell'agricoltura \u00e8 stata senza dubbio accentuata dall'utilizzo della tecnica inappropriata del debbio e dalla piantumazione di pini lungo il litorale.\nQueste pratiche inadeguate hanno avuto come conseguenza immediata una grande frammentazione dell'\"habitat\" della specie e la drastica riduzione del numero di esemplari. I segni di tale declino sono visibili soprattutto sul continente.\nSebbene la popolazione della Tasmania superi probabilmente le 100.000 unit\u00e0, quella presente nel sud-est del continente \u00e8 molto pi\u00f9 scarsa e non supera i 3000 esemplari. Anche la densit\u00e0 \u00e8 piuttosto bassa, di appena 4 uccelli ogni 10 ettari.\nCollegamenti esterni.\nhttps://avibase.bsc-eoc.org/species.jsp?lang=IT&amp;avibaseid=89FD19C81FD8A8B3"}
{"id": "2456927", "revid": "1964823", "url": "https://it.wikipedia.org/wiki?curid=2456927", "title": "Associazione Calcio Ancona 2008-2009", "text": "Questa pagina raccoglie i dati riguardanti l'Associazione Calcio Ancona nelle competizioni ufficiali della stagione 2008-2009."}
{"id": "2456930", "revid": "1573940", "url": "https://it.wikipedia.org/wiki?curid=2456930", "title": "Phigys solitarius", "text": "Il lori dal collare (Phigys solitarius ()) \u00e8 un uccello della famiglia degli Psittaculidi.\nDescrizione.\nUccelletto compatto, con taglia attorno ai 20\u00a0cm, si presenta con colorazione base verde nelle parti superiori, rossa in quelle inferiori. Ha un minimo dimorfismo sessuale: il maschio presenta fronte, corona e parte della nuca viola scuro, mentre la femmina violetto; la parte terminale della nuca, scendendo leggermente lungo i lati del collo, \u00e8 verde; il collo \u00e8 per il resto rosso intenso come le guance, la gola, il petto e l'addome; le ali sono verdi; c'\u00e8 una banda ventrale violetta che stacca nettamente dal sottocoda verde. Il becco \u00e8 arancio, l'iride bruno-rossa e le zampe rosate.\nBiologia.\nAbita le foreste costiere ricche di palme da cocco dei cui fiori \u00e8 goloso, come di quelli dell\"'Erythrina indica\" e del tulipano africano (\"Spathodea campanulata\"). Oltre che di fiori e polline la sua dieta \u00e8 anche ricca di frutti maturi.\nCostruisce il nido nel cavo di un albero; la femmina depone 2 uova e la cova dura 30 giorni. Il maschio aiuta moltissimo nello svezzamento dei piccoli che, quando chiedono il cibo, emettono un pigolio che sembra il ticchettio di un orologio mentre sbattono forsennatamente le ali; lasciano il nido a 9 settimane dalla schiusa.\nDistribuzione e habitat.\nVive sulle isole pi\u00f9 grandi dell'arcipelago delle Figi. Nel 1967 Mercer lo descrisse come comune, sottolineando che era facile incontrarlo in piccoli gruppi che si muovevano tra gli alberi, senza timore, alla ricerca di cibo. Oggi purtroppo \u00e8 molto raro sia in natura sia in cattivit\u00e0. \u00c8 riprodotto con successo negli Stati Uniti, nello zoo di San Diego, e in Australia, nel Toronga Zoo di Sydney."}
{"id": "2456933", "revid": "25210843", "url": "https://it.wikipedia.org/wiki?curid=2456933", "title": "Phigys", "text": ""}
{"id": "2456937", "revid": "1573940", "url": "https://it.wikipedia.org/wiki?curid=2456937", "title": "Pionites", "text": "Pionites \u00e8 un genere di uccelli della famiglia degli Psittacidi, originari dell'Amazzonia.\nDescrizione.\nAl genere appartengono due specie di pappagalli compatti e forti, di taglia medio-piccola, molto belli, colorati, privi di dimorfismo sessuale.\nI testanera sono occasionalmente conosciuti come \"pappagalli dai sette colori\", perch\u00e9 oltre ad avere gli occhi rossi, ogni caicco include nel suo piumaggio nero, verde, giallo, arancio, piume bianche e blu.\nBiologia.\nVivono di frutti e semi, passando la maggior parte del loro tempo fra le cime degli alberi, al foraggiamento e giocare. Le penne delle ali producono un caratteristico suono ronzante in volo.\nNon sono particolarmente buoni volatori, si stancano facilmente dopo aver percorso brevi distanze. Tendono inoltre ad essere goffi e lenti in aria rispetto ad altri uccelli. Spesso preferiscono camminare, arrampicarsi, o saltare. Sono eccellenti arrampicatori, con i piedi e le gambe molto forti.\nHanno un sistema sociale che \u00e8 un po' insolito per pappagalli. Tendono a vivere in un clan di cinque o dieci famiglie imparentate in un singolo albero enorme. Essi formano rapporti duraturi, positivi e negativi, con altri membri del clan. Sono estremamente competitivi per il territorio. Possono essere meno vincolati nella scelta della coppia rispetto ai grandi pappagalli. In cattivit\u00e0 possono essere pi\u00f9 amichevoli di altri pappagalli, diventa molto possessivi e gelosi del loro \"compagno umano\" rispetto ad altri membri della famiglia.\nSono stati soprannominati in avicoltura come \"il pappagallo ballerino\" per la loro abitudine di saltare e \"ballare\", soprattutto se incoraggiato da battimani ritmico.\nDistribuzione e habitat.\nSono nativi del bacino amazzonico in Sud America, con la testa nera a nord del Rio delle Amazzoni, e il ventre bianco al sud.\nGeneralmente preferiscono le zone boschive.\nTassonomia.\nIl genere \"Pionites\" comprende due specie:\nAllevamento.\nStoricamente, sono stati ritenuti non idonei come animali domestici, perch\u00e9 venivano catturati dai loro habitat e non accettavano la cattivit\u00e0. Questo venne smentito dai primi soggetti allevati a mano, che produsse degli esemplari docili e affettuosi.\nL'allevamento in cattivit\u00e0 sta crescendo notevolmente, la specie pi\u00f9 comune \u00e8 il caicco testanera primo ad essere introdotto in cattivit\u00e0, ma la popolarit\u00e0 del caicco ventrebianco \u00e8 in rapida crescita. L'allevamento a mano, pratica divenuta molto comune, ha fatto s\u00ec che questa spicie diventasse l'animale da compagnia ideale, amano giocare con gli oggetti offerti e stare appollaiati sulla schiena.\nMostrano anche un comportamento univoco noto come \"surfing\", dove l'uccello con vigore strofina il suo volto, ali e petto contro qualsiasi elemento vicino morbido (ad esempio tappeti, asciugamani, cuscini, carta sgualcita, tende o capelli umani), mentre usano il loro becco per stiracchiarsi. In questo, l'uccello mostrer\u00e0 movimenti a scatti e pu\u00f2 rotolare pi\u00f9 volte. Questo comportamento \u00e8 pensato per essere un movimento di pulizia o di balneazione e si verifica indipendentemente dall'et\u00e0 e dal sesso. In natura, usano le foglie bagnate, invece di tappeti o asciugamani.\nRispetto al volume di grandi pappagalli, sono abbastanza tranquilli, se adeguatamente addestrati. Hanno una chiamata particolare che \u00e8 stata paragonata ad un rilevatore di fumo, utilizzate per la segnalazione e per entrare in contatto con i membri della famiglia che sono fuori del campo visivo. Questa chiamata \u00e8 molto acuta e abbastanza forte per avvisare i membri attraverso la giungla o abitanti appartamenti vicini. Sono estremamente attivi, preferiscono un sacco di interazione fisica, prolifici. Possono essere diffidenti o aggressivi verso altre specie di pappagallo, quindi i potenziali acquirenti dovrebbero fare attenzione se hanno o intendono avere altri tipi di pappagalli. Possono anche essere molto esigenti di attenzione umana, un pappagallo molto testardo non facilmente distraibile con giochi o cibo se ha in mente altro."}
{"id": "2456941", "revid": "72396", "url": "https://it.wikipedia.org/wiki?curid=2456941", "title": "Shalom (rivista)", "text": "Shalom - come riportato sotto la testata \u2013 \u00e8 un \"mensile di informazione e cultura ebraica\", edito dalla Comunit\u00e0 ebraica di Roma ed \u00e8 uno dei principali organi di informazione degli ebrei italiani.\nFondato nel 1967, attualmente ha una tiratura di circa 18.000 copie/mese e una distribuzione per abbonamento in Italia, in Israele ed Estero, per vendita diretta (nelle principali edicole e librerie di Roma) e per distribuzione presso un selezionato pubblico di autorit\u00e0 italiane, opinion leader, deputati e istituzioni pubbliche e private.\nFondato da Lia Levi, \u00e8 stato successivamente diretto da Luciano Tas, Massimo Caviglia, Balfour Zappler.\nL'attuale direttore responsabile \u00e8 il giornalista professionista Giacomo Kahn.\nNel corso degli anni, molte sono state le personalit\u00e0 culturali, professionali, politiche e giornalistiche che hanno collaborato, fra cui: Khaled Fouad Allam, Yossi Bar, Peppino Caldarola, Furio Colombo, Alain Elkann, Clemente Mastella, David Meghnagi, Fiamma Nirenstein, Emanuele Ottolenghi, Carlo Panella, Umberto Ranieri, Sandro Bondi, Massimo Teodori, Giancarlo Elia Valori, Ugo Volli, Alessandra Farkas, Giorgio Israel."}
{"id": "2456942", "revid": "1573940", "url": "https://it.wikipedia.org/wiki?curid=2456942", "title": "Pionites leucogaster", "text": "Il caicco ventrebianco (Pionites leucogaster ()) \u00e8 un uccello della famiglia degli Psittacidi, diffuso nella parte meridionale del bacino del Rio delle Amazzoni.\nDescrizione.\nHa la stessa taglia del \"P. melanocephalus\", attorno ai 23\u00a0cm, ma sembra pi\u00f9 piccolo e slanciato per la struttura pi\u00f9 affusolata e leggera: ha un cappuccio giallo-arancio che copre la testa e il collo, dove sommit\u00e0 del capo e nuca sono arancio intenso, mentre guance e collo sono gialli, dello stesso giallo del sottocoda. Il petto e il ventre sono bianchi, i calzoni, le ali e il dorso verdi. Ha anello perioftalmico rosato, iride arancio, becco rosato e zampe grigie. I soggetti immaturi hanno becco grigio, segni brunastri sul capo e i colori in generale pi\u00f9 pallidi.\nBiologia.\nIl suo habitat ideale \u00e8 costituito dalle foreste a galleria lungo i corsi d'acqua, ma si adatta anche alle foreste secondarie decidue. Si muove in coppie, piccoli gruppi familiari o piccoli stormi che preferiscono stazionare sulle cime degli alberi pi\u00f9 alti. Nidifica negli alberi cavi, molto in alto, fino a 30 metri di altezza. La femmina depone normalmente 2 uova che vengono incubate per 23 giorni. I piccoli s'involano attorno all'ottava settimana dalla schiusa.\nDistribuzione e habitat.\nIl suo areale \u00e8 collocato nella parte meridionale del bacino del Rio delle Amazzoni e comprende: Brasile (tra Rio delle Amazzoni e Mato Grosso), Bolivia nord-occidentale, Per\u00f9 orientale ed est dell'Ecuador.\nTassonomia.\n\u00c8 classificato in tre sottospecie:"}
{"id": "2456944", "revid": "1573940", "url": "https://it.wikipedia.org/wiki?curid=2456944", "title": "Pionites melanocephalus", "text": "Il caicco testanera (Pionites melanocephalus ()) \u00e8 un uccello della famiglia degli Psittacidi, diffuso nella parte meridionale del bacino del Rio delle Amazzoni.\nDescrizione.\nLa taglia attorno ai 23\u00a0cm fa pensare a un pappagallo di taglia piccola, ma la conformazione fisica con la testa grande e il becco forte sono caratteristiche tipiche delle taglie pi\u00f9 grandi. La testa ha la sommit\u00e0 nera, le guance e il capo giallo oro, con un segno verde all'attaccatura del ramo superiore del becco, sotto l'occhio. Il petto e il ventre sono bianchi, con un effetto di velatura giallo pallidissimo, il sottocoda e i calzoni sono giallo oro, tendente all'arancio; le ali e il dorso verdi. Ha un impercettibile anello perioftalmico blu, iride arancio, becco e zampe neri. I soggetti immaturi hanno il petto giallastro e il giallo dorato del collo pi\u00f9 sfumato.\nDistribuzione e habitat.\n\u00c8 un pappagallo comune nel suo areale che si snoda nella parte settentrionale del Rio delle Amazzoni e che comprende: le Guyane, il sud del Venezuela, la regione brasiliana del Par\u00e1, la Colombia sud-occidentale, l'Ecuador e il Per\u00f9 nord-orientale.\nBiologia.\nPredilige ambienti boschivi aperti, come il limitare delle foreste secondarie, le foreste costiere o a galleria, le savane alberate, fino ai 1200 metri di quota. Agile tra i rami, ottimo volatore, si associa in stormi che arrivano fino a una trentina di individui, che vivono prevalentemente sulle cime dei rami dove si nutrono di frutta, bacche e semi. Temperamento tranquillo e schivo, ma non timido, ha una intensa vita sociale e anche la stagione riproduttiva, da novembre a febbraio, viene vissuta in colonia. I maschi compiono parate spettacolari per affascinare la propria compagna e iniziare la sistemazione del nido nella cavit\u00e0 di un albero. In Suriname, Phedra ha osservato due coppie nidificare ai margini della foresta nello stesso albero. La femmina normalmente depone 2 uova e l'incubazione dura 23 giorni; i piccoli s'involano attorno alle 8 settimane.\nTassonomia.\nSono classificate due sottospecie:"}
{"id": "2456948", "revid": "1964823", "url": "https://it.wikipedia.org/wiki?curid=2456948", "title": "Ascoli Calcio 1898 2008-2009", "text": "Questa pagina raccoglie i dati riguardanti l'Ascoli Calcio nelle competizioni ufficiali della stagione 2008-2009.\nStagione.\nNella stagione 2008-2009 l'Ascoli disputa il quattordicesimo campionato di seconda serie della sua storia.\nMaglie e Sponsor.\nLe maglie ufficiali sono state presentate nell'estate del 2008: la prima maglia \u00e8 a strisce bianconere, pantaloncini e calzettoni bianchi; la seconda divisa \u00e8 completamente gialla con delle bande bianche ai lati; la terza \u00e8 in completo nero anch'essa con bande bianche ai lati.\nOrganigramma societario.\nArea direttiva\nStaff tecnico\nRosa 2008-2009.\n\"Rosa aggiornata al 2 febbraio 2015\".\nStatistiche.\n\"Statistiche aggiornate al 12 aprile 2015.\""}
{"id": "2456949", "revid": "767487", "url": "https://it.wikipedia.org/wiki?curid=2456949", "title": "Everyday Demons", "text": "Everyday Demons \u00e8 il secondo album studio della Rock band The Answer. \u00c8 stato pubblicato il 2 marzo 2009 nel Regno Unito e il 31 marzo negli Stati Uniti.\nL'album entra nella Official Albums Chart in 25\u00aa posizione, il 28 gennaio 2009 sbarca invece su Internet.\nL'edizione speciale con 2 CD di \"Everyday Demons\" include un intero concerto registrato allo Shibuya-AX di Tokyo, il 27 marzo 2007."}
{"id": "2456950", "revid": "205250", "url": "https://it.wikipedia.org/wiki?curid=2456950", "title": "Ana Obreg\u00f3n", "text": "Biografia.\nTra i film a cui ha partecipato, ricordiamo \"Bolero Extasy\" (1984) con Bo Derek e Andrea Occhipinti. Ha lavorato inoltre anche in alcune serie televisive italiane, quali \"Voglia di cantare\" (1985), con Gianni Morandi, \"Sei delitti per Padre Brown\" (1988), e altri. Dal 1993 al 1998, in coppia con Ram\u00f3n Garc\u00eca, ha condotto sulla TVE 1 lo storico spettacolo \"\u00bfQu\u00e9 apostamos?\", la versione spagnola di \"Scommettiamo che...?\".\nVita privata.\nMolto spesso \u00e8 finita nel mirino della stampa rosa per i suoi tanti amori, tra cui quello con il conte italo-spagnolo Alessandro Lecquio di Assaba y Torlonia (nipote dell'Infanta Beatrice di Borbone-Spagna) che fece naufragare il matrimonio tra quest'ultimo e la modella italiana Antonia Dell'Atte; proprio da questa relazione ha avuto un figlio di nome Alex, deceduto nel maggio 2020 a soli 27 anni, a causa di un tumore."}
{"id": "2456952", "revid": "91533", "url": "https://it.wikipedia.org/wiki?curid=2456952", "title": "Picino", "text": ""}
{"id": "2456953", "revid": "767487", "url": "https://it.wikipedia.org/wiki?curid=2456953", "title": "Stick It Out", "text": "Gli Stick It Out sono una rock band italiana con influenze che spaziano dall'alternative al punk, formatasi a Roma nel 2005.\nBiografia.\nLa band \u00e8 nata nel 2005 su idea dei chitarristi, Dave and Andy.\nNel 2008 la band \u00e8 invitata a partecipare alla compilation Glamnation Vol 4, distribuita dalla Demon Doll Records, con il brano \"Stop Teasin' Me\" (di cui verr\u00e0 girato anche un videoclip).\nNel Febbraio 2009 viene pubblicato l'ep Let There Be Punk; si tratta di brani di gruppi punk principalmente risalenti all'ondata del Punk 77, riarrangiati e rivisitati in chiave hard rock.\nNel luglio 2009 il debut album Stick It Out \u00e8 pubblicato su Sliptrick Records.\nPer l'inizio del 2012 \u00e8 uscito il nuovo disco \"Today's Dump\" su etichetta Valery Records."}
{"id": "2456954", "revid": "1573940", "url": "https://it.wikipedia.org/wiki?curid=2456954", "title": "Pionopsitta pileata", "text": "Il pappagallo pileato (Pionopsitta pileata ) \u00e8 un uccello della famiglia degli Psittacidi. \u00c8 l'unica specie del genere Pionopsitta .\nDescrizione.\nRarissimo pappagallo con colorazione base verde, remiganti e bordo delle timoniere blu, taglia attorno ai 22\u00a0cm, copritrici auricolari brune, anello perioftalmico azzurro-grigio, iride bruna, becco e zampe grigiastri. Presenta un evidente dimorfismo sessuale: il maschio adulto ha la fronte e la regione perioftalmica di un intenso rosso; la femmina adulta ha un segno bluastro sulla fronte; i giovani maschi hanno la coroncina rossa, la fronte arancio e ali e coda blu, di tono molto pi\u00f9 pallido; le giovani femmine sono molto simili alle adulte, ma con colori pi\u00f9 pallidi.\nDistribuzione e habitat.\nHa subito un grave danno dalla deforestazione e ora \u00e8 piuttosto raro in tutto l'areale che comprende il Brasile sud-orientale, il Paraguay orientale e il nord-est dell'Argentina. Fu catturato e importato in Europa negli anni tra il 1969 e il 1976, ma non ebbe successo e oggi \u00e8 rarissimo e allevato soltanto in centri specializzati.\nPredilige le foreste primarie, comprese le foreste ricche di araucaria, fino ai 1500 metri di quota, dove vive in coppie o piccoli gruppi, prevalentemente tenendosi sulle cime degli alberi. In Argentina si adatta anche a vivere nelle foreste subtropicali."}
{"id": "2456955", "revid": "25211198", "url": "https://it.wikipedia.org/wiki?curid=2456955", "title": "Pionopsitta", "text": ""}
{"id": "2456959", "revid": "1573940", "url": "https://it.wikipedia.org/wiki?curid=2456959", "title": "Pionus", "text": "Pionus \u00e8 un genere di uccelli della famiglia degli Psittacidi.\nDescrizione.\nSono uccelli dal corpo compatto e solido, con coda corta e a spatola, con taglia variabile da specie a specie, dai 24 ai 30\u00a0cm, privi di dimorfismo sessuale. Sono uccelli dal carattere docile e sensibile, resistenti e frugali, ottimi animali da compagnia, se allevati a mano.\nTassonomia.\nComprende le seguenti specie:"}
{"id": "2456960", "revid": "767487", "url": "https://it.wikipedia.org/wiki?curid=2456960", "title": "Guy Muya", "text": ""}
{"id": "2456962", "revid": "287204", "url": "https://it.wikipedia.org/wiki?curid=2456962", "title": "Gilberto Pressacco", "text": "Si laure\u00f2 nel 1981 in Teologia a Roma con i professori Aniceto Molinaro e Vladim\u00edr Boubl\u00edk, presentando una tesi intitolata \"La teologia \" dalla prassi di liberazione\" di Hugo Assmann: analisi strutturale e discussione critica\"; presso la facolt\u00e0 di Lettere e filosofia a Padova si laure\u00f2 nel 1986 con la tesi di Storia della musica \"Tropi, prosule e sequenze del Graduale Aquileiese\" cui relatori furono il prof. Giulio Cattin ed il maestro Giacomo Baroffio.\nOltre alla missione sacerdotale insegn\u00f2 in varie scuole, alle medie, superiori e al Conservatorio udinese. Affianc\u00f2 a tali attivit\u00e0 quella di ricerca storica, che coltiv\u00f2 in maniera piuttosto prolifica e si concentr\u00f2 soprattutto sulla storia della musica del Friuli; a lui si deve la riscoperta di numerosi aspetti biografici di Giorgio Mainerio. Si occup\u00f2 altres\u00ec di aspetti antropologici ed ecclesiologici del nat\u00eco territorio friulano e di quelli contermini. La sua attivit\u00e0 venne prematuramente interrotta dalla morte sopraggiunta nel 1997.\nUn'accurata bibliografia della sterminata mole di opere e studi da lui compiuti \u00e8 contenuta in \"Viaggio nella notte della Chiesa Aquileiese\", sorta di libro-intervista pubblicato dopo la sua morte, e scritto da Raffaella Paluzzano (Gaspari Editore, Udine 1998), che pu\u00f2 considerarsi un sintetico compendio della sua attivit\u00e0. In sua memoria \u00e8 stata istituita l'Associazione Culturale \"don Gilberto Pressacco\"."}
{"id": "2456966", "revid": "1573940", "url": "https://it.wikipedia.org/wiki?curid=2456966", "title": "Pionus chalcopterus", "text": "Il pappagallo alibronzate (Pionus chalcopterus ()) \u00e8 un uccello della famiglia degli Psittacidi.\nDescrizione.\nSi differenzia dagli altri \"Pionus\" per la colorazione base blu-violetto con ali bronzate e picchiettature bianche su testa, collo e petto, dove compaiono anche puntini rosati, gola bianca e sottocoda rosso. Ha un evidente anello perioftalmico rosato, iride bruna, becco giallastro e zampe grigie rosate. Gli immaturi hanno testa e dorso verdastri. \u00c8 classificato in due sottospecie: \"P. c. chalcopterus\" con colori leggermente pi\u00f9 chiari e \"P. c. cyanescens\", dai colori pi\u00f9 carichi.\nDistribuzione e habitat.\n\u00c8 diffuso in Venezuela, Colombia, Ecuador e Per\u00f9.\nVive nelle foreste primarie tropicali e subtropicali, tra i 1400 e i 2400 metri, in piccoli gruppi che nidificano a partire da marzo. In cattivit\u00e0 \u00e8 poco presente e i risultati riproduttivi non sono incoraggianti."}
{"id": "2456976", "revid": "83531", "url": "https://it.wikipedia.org/wiki?curid=2456976", "title": "Tyrrell 005", "text": "La Tyrrell 005 fu una monoposto del team Tyrrell che corse dalla fine della stagione 1972 al 1974.\nLa vettura fu progettata da Derek Gardner, mentre gli sponsor principali erano Elf e Goodyear. Fu utilizzata da Jackie Stewart nelle stagioni 1972 e 1973, da Fran\u00e7ois C\u00e9vert e Chris Amon nel 1973 e da Patrick Depailler nel 1974. Debutt\u00f2 in Austria nel 1972 e vinse i Gran Premi degli Stati Uniti e del Canada con Stewart nella stessa stagione."}
{"id": "2456978", "revid": "767487", "url": "https://it.wikipedia.org/wiki?curid=2456978", "title": "Christian Mayrleb", "text": ""}
{"id": "2456989", "revid": "188116", "url": "https://it.wikipedia.org/wiki?curid=2456989", "title": "Scuola allievi carabinieri di Reggio Calabria", "text": ""}
{"id": "2456990", "revid": "300067", "url": "https://it.wikipedia.org/wiki?curid=2456990", "title": "Dra\u017een Anzulovi\u0107", "text": ""}
{"id": "2456991", "revid": "1573940", "url": "https://it.wikipedia.org/wiki?curid=2456991", "title": "Pionus fuscus", "text": "Il pappagallo fosco (Pionus fuscus ) \u00e8 un uccello della famiglia degli Psittacidi. \u00c8 sicuramente il \"Pionus\" pi\u00f9 difficile da trovare in cattivit\u00e0, nonostante sia ben diffuso nel suo areale che si estende dalla Guyana al Venezuela alla Colombia al nord del Brasile. Si presenta con colore base marroncino violaceo, testa sfumata in azzurro, petto e parti ventrali in rosa. Remiganti e timoniere sono blu, sottocoda rosso, sottoala viola, groppone nero. Ha un evidente anello perioftalmico bianco, iride bruna, becco nerastro segnato di giallo alla base, zampe grigie. Ha taglia attorno ai 26\u00a0cm. Abita ambienti diversi, dalle foreste primarie fino ai 1800 metri di quota, alle foreste a galleria, a quelle costiere e alle savane. Nidifica in alberi alti e secchi, a partire da aprile, abbastanza in alto (10-12 metri) e le nidiate sono normalmente di 2-4 piccoli."}
{"id": "2456992", "revid": "118596981", "url": "https://it.wikipedia.org/wiki?curid=2456992", "title": "Nat\u00e1lia Correia", "text": "Poeta (rifiutava di essere definita poetessa perch\u00e9 a suo parere la poesia \u00e8 asessuata) e attivista sociale, \u00e8 stata autrice di molteplici e variegate opere, nonch\u00e9 autrice dei testi ufficiali del \"Hino dos A\u00e7ores\", l'inno regionale della regione autonoma delle Azzorre. Deputata all\u2019Assemblea della Repubblica (1980 \u2013 1991) per il Partito Social Democratico, \u00e8 intervenuta sia a livello politico che culturale nella difesa dei diritti umani e in particolar modo delle donne.\nNel 1992 ha fondato con Jos\u00e9 Saramago, Armindo Magalh\u00e3es, Manuel da Fonseca e Urbano Tavares Rodrigues il Fronte Nazionale per la Difesa della Cultura (FNDC).\nA Lisbona c'\u00e8 una biblioteca che porta il suo nome.\nBiografia.\nQuando aveva appena 11 anni il padre emigr\u00f2 in Brasile, lasciandola con la madre e la sorella a Lisbona, dove svolse gli studi liceali. Inizi\u00f2 la sua carriera letteraria con la pubblicazione di un'opera per bambini, \"A Grande Aventura de um Pequeno Her\u00f3i\", ma rapidamente si afferm\u00f2 come poetessa.\nLa sua opera tocca i generi pi\u00f9 svariati, dalla poesia al romanzo, dai testi teatrali ai saggi. Si occup\u00f2 di poesia, drammaturgia, romanzi, saggi, traduzione, giornalismo, sceneggiatura ed editoria. Divenne nota nei media con il programma M\u00e1tria, dove divulg\u00f2 una forma speciale di femminismo, il \"matricismo\", che vedeva nella donna l'archetipo della libert\u00e0 erotica e passionale; pi\u00f9 tardi, alla nozione di \"P\u00e1tria\" (la nazione o patria) e di \"M\u00e1tria (la donna),\" aggiunse quella di \"Fr\u00e1tria\" (fraternit\u00e0).\nDotata di un insolito talento oratorio e di grande coraggio combattivo, prese parte attiva nei movimenti di opposizione al nuovo stato, partecipando al MUD (Movimento di Unit\u00e0 Democratica, 1945) a sostegno dei candidati alla Presidenza della Repubblica del generale Norton de Matos (1949) e di Humberto Delgado (1958) e alla CEUD (Commissione Elettorale di Unit\u00e0 Democratica, 1969). Diversi suoi libri furono proibiti dalla censura e fu condannata a tre anni di prigione, con sospensione condizionale della pena, per la pubblicazione dell\"' Antologia da Poesia Portuguesa Er\u00f3tica e Sat\u00edrica\", considerata offensiva nei confronti degli usi e costumi del paese (1966), e venne processata per essere stata l'editrice responsabile della pubblicazione di \"Novas Cartas Portuguesas\" di Maria Isabel Barreno, Maria Velho da Costa e Maria Teresa Horta. Coordin\u00f2 i lavori della casa editrice Arc\u00e1dia, una delle pi\u00f9 grandi case editrici portoghesi del tempo.\nLa sua politica di intervento pubblico la port\u00f2 in parlamento, dove venne eletta nel 1980 nelle liste del PPD (Partito Popolare Democratico). Nel 1992 rivolse una replica satirica a un deputato del CDS, nel dibattito a proposito dell'aborto, dove i suoi interventi parlamentari la resero celebre.\nFond\u00f2 nel 1971, con Isabel Meireles, J\u00falia Marenha e Helena Roseta, il \"Bar\" \"Botequim,\" luogo di incontro, scambio e convivio, dove tra il 1970 e il 1980 nacquero effervescenti idee culturali. Fu amica di Ant\u00f3nio S\u00e9rgio, David Mour\u00e3o-Ferreira, Jos\u00e9-Augusto Fran\u00e7a, Luiz Pacheco, Almada Negreiros, Maria Pia di Sassonia-Coburgo Gotha Braganza, M\u00e1rio Cesariny, Ary dos Santos, Am\u00e1lia Rodrigues, Fernando Dacosta.\nNat\u00e1lia Correia ha promosso la comparsa dello spettacolo nei caff\u00e8 letterari in Portogallo. Nella sua casa \u00e8 stata l\u2019amante di scrittori famosi come Henry Miller, Graham Greene e Ionesco.\nIl 13 luglio 1981 venne eletta Grande Ufficiale dell'Ordine Militare di Sant'Iago da Espada. Ricevette nel 1991 il Grande Premio di Poesia dall'Associazione Portoghese degli Scrittori per il suo libro \"Sonetos Rom\u00e2nticos\". Nello stesso anno, il 26 novembre fu nominata Grande Ufficiale dall\u2019Ordine di Libert\u00e0.\nNat\u00e1lia Correia si spos\u00f2 quattro volte. Dopo i primi due brevi matrimoni, si spos\u00f2 a Lisbona il 31 luglio 1953 con Alfredo Luis Machado (1904-1989). Questo matrimonio dur\u00f2 fino alla morte di questi, il 17 febbraio 1989. Nel 1990, all\u2019et\u00e0 di 67 anni, celebr\u00f2 un matrimonio di convenienza con il suo collaboratore e amico D\u00f3rdio Guimar\u00e3es.\nAll'alba del 16 marzo 1993, mor\u00ec nella sua casa, all\u2019improvviso, a causa di un attacco cardiaco, dopo essere rientrata dal \"Botequim\". Lasci\u00f2 la maggior parte dei suoi beni alla Regione Autonoma delle Azzorre, che le dedic\u00f2 una mostra permanente nella nuova Biblioteca Pubblica di Ponta Delgada, nella quale sono conservati molti volumi editi, inediti, documenti biografici, iconografici, lettere, inclusa la sua biblioteca privata.\nOpere.\nL\u2019opera di Nat\u00e1lia Correia comprende vari generi, dalla poesia al romanzo, dai testi teatrali ai saggi. Collabor\u00f2 con frequenza per diverse pubblicazioni portoghesi e straniere. Fu una figura importante nei circoli che riunivano a Lisbona i nomi pi\u00f9 rilevanti della cultura e della letteratura portoghese degli anni '50 e '60. \u00c8 particolarmente ricordata per la sua personalit\u00e0 libera dalle convenzioni sociali, vigorosa e polemica, personalit\u00e0 che si riflette nella sua scrittura. Le sue opere sono state tradotte in varie lingue."}
{"id": "2456993", "revid": "48040", "url": "https://it.wikipedia.org/wiki?curid=2456993", "title": "Sempre Volley Padova", "text": ""}
{"id": "2456994", "revid": "1573940", "url": "https://it.wikipedia.org/wiki?curid=2456994", "title": "Pionus maximiliani", "text": "Il pappagallo testasquamata (Pionus maximiliani ) \u00e8 un uccello della famiglia degli Psittacidi. Classificato in quattro sottospecie piuttosto simili tra loro (\"P. m. maximiliani\", \"P. m. melanoblepharus\", \"P. m. siy\", \"P. m. lacerus\"), questo pappagallo ha taglia attorno ai 29\u00a0cm, colorazione generale verde intenso, ampio collare tra gola e petto di un blu cupo, sottocoda rosso, anello perioftalmico chiaro, iride bruna, becco e zampe grigio-neri. Vive nel nord dell'Argentina e nel Brasile centro-orientale, dove abita prevalentemente le foreste umide subtropicali temperate di pianura, le boscaglie aperte e le foreste a galleria e quelle ricche di araucaria, delle cui noci \u00e8 ghiotto. \u00c8 stato avvistato fino ad altezze attorno ai 2000 metri. Comune nel suo areale \u00e8 anche piuttosto noto in cattivit\u00e0, dove si riproduce con regolarit\u00e0."}
{"id": "2456995", "revid": "188323", "url": "https://it.wikipedia.org/wiki?curid=2456995", "title": "Gymkhana", "text": ""}
{"id": "2456997", "revid": "1573940", "url": "https://it.wikipedia.org/wiki?curid=2456997", "title": "Pionus menstruus", "text": "Il pappagallo testablu (Pionus menstruus ) \u00e8 un uccello della famiglia degli Psittacidi.\nDescrizione.\nHa taglia attorno ai 28\u00a0cm, colore generale verde, anello perioftalmico bianco, iride scura, becco nero con segni rossi all'attaccatura, testa coperta da un cappuccio blu che scende fino al petto, macchia grigia sulle copritrici auricolari, sottocoda rosso, zampe grigie. Gli immaturi sono quasi completamente verdi. \u00c8 classificato in tre sottospecie:\nDiffusione.\n\u00c8 localizzato in due popolazioni stabili che occupano un vasto areale: la sottospecie nominale e la sottospecie \"P. m. rubrigularis\" formano una sola popolazione, molto diffusa, che occupa Costa Rica, Panama, Trinidad, Venezuela, Guyana, parte andina orientale di Colombia, Ecuador e Per\u00f9, Brasile del centro-nord e Bolivia settentrionale; la sottospecie \"P. m. reichenowi\" invece si \u00e8 localizzata lungo la costiera nord-orientale del Brasile ed \u00e8 in pericolo di estinzione. In cattivit\u00e0 \u00e8 presente e si riproduce con regolarit\u00e0.\nBiologia.\nVive nelle foreste primarie e secondarie; la stagione riproduttiva va da novembre ad aprile e il nido viene allestito nella cavit\u00e0 di un tronco. La femmina depone normalmente 3 uova che cova per 28 giorni; i piccoli si involano a circa 8-10 settimane di vita."}
{"id": "2457000", "revid": "767487", "url": "https://it.wikipedia.org/wiki?curid=2457000", "title": "M\u00edsia", "text": "Sua madre \u00e8 catalana, e M\u00edsia lavora come ballerina di cabaret nel Teatro El Molino di Barcellona.\nHa adottato lo pseudonimo \"M\u00edsia\" in ricordo della antica regione greca Misia.\nHa utilizzato testi di scrittori famosi come Pessoa per le sue canzoni, coltivato altri stili come il bolero o il tango, e cantato in castigliano, catalano, inglese e francese, oltre al portoghese e al napoletano nel film del 2010 \"Passione\" di John Turturro."}
{"id": "2457001", "revid": "1573940", "url": "https://it.wikipedia.org/wiki?curid=2457001", "title": "Pionus senilis", "text": "Il pappagallo corona bianca (Pionus senilis ()) \u00e8 un uccello della famiglia degli Psittacidi.\nDescrizione.\nPappagallo di taglia attorno ai 24\u00a0cm, colorazione generale verde con riflessi bluastri, fronte, corona e gola bianche, anello perioftalmico rosa, iride bruna, becco e zampe grigie. Ha remiganti e timoniere esterne blu. Sulla testa, sul collo e sul petto \u00e8 presente una soffusione bluastra, mentre sul dorso prevale una sfumatura bruna. Gli immaturi mancano della soffusione bluastra e il bianco \u00e8 molto ridotto.\nBiologia.\nAma vivere ai margini delle foreste primarie e di quelle a galleria, vicino ai fiumi e alle savane alberate, in pianura e pedemontana fino a 1500 metri di altitudine; generalmente in piccoli gruppi che possono crescere fino a oltre 100 individui se la stagione \u00e8 ricca di cibo. \u00c8 un uccello tranquillo e silenzioso, che ama vivere al riparo delle frasche e che pu\u00f2 essere facilmente individuato solo quando passa in volo sopra la volta della foresta. Non \u00e8 un pappagallo a rischio di estinzione. Durante il periodo riproduttivo, che inizia attorno ad aprile, le coppie si isolano e la femmina depone normalmente 3 uova che si schiudono dopo 27 giorni di incubazione. I pulli lasciano il nido attorno alle 9 settimane di vita. \nNon c\u2019\u00e8 evidente dimorfismo sessuale.\nDistribuzione e habitat.\n\u00c8 comune nel suo areale situato nel versante caraibico dell'America centrale, dal Messico: (Yucat\u00e1n, Chiapas e Quintana Roo) a Panama; \u00e8 presente in Belize, Guatemala, Honduras, El Salvador, Nicaragua e Costa Rica. \nCattivit\u00e0.\nIl Pionus senilis \u00e8 stato il primo uccello conosciuto in cattivit\u00e0; allevato con un certo successo ha una buona diffusione perch\u00e9 \u00e8 una specie molto tranquilla, socievole e intelligente e si adatta alle nuove situazione con facilit\u00e0; \u00e8 un piccolo pappagallo spigliato e curioso, non un grande parlatore ma giocoso e l\u2019allegro.\nIn poche settimane si adatta ai nuovi ambienti e alle nuove voliere, \u00e8 attivo e curioso. \nTende all\u2019obesit\u00e0, alla carenza di vitamina A e alla Aspergillosi, vive circa 25 anni ma in cattivit\u00e0, se curato con attenzione, pu\u00f2 arrivare a 40 anni. In cattivit\u00e0 la riproduzione \u00e8 impegnativa perch\u00e9 le femmine in cova non tollerano altre presenze, n\u00e9 umane n\u00e9 di altri uccelli e, se disturbate, tendono a distruggere le uova e ad abbandonare il nido. \nAlimentazione.\nIn natura si alimenta con semi, germogli, bacche, noci e frutta. In cattivit\u00e0 i semi grassi sono tollerati solo in inverno e in piccole quantit\u00e0 perch\u00e9 muovendosi poco i Pionus tendono ad ingrassare; ottimi gli estrusi, verdura fresca e frutta, miscele di semi per amazzoni e legumi cotti e germinati. \nMalattie.\nIn natura sono comunemente infettati da Aspergillus, e possono soffrire di Xantomi (aree di pelle inspessite di aspetto arancione/giallastro). \nIn cattivit\u00e0 sono suscettibili alla candidosi. \nMalattie neoplastiche che possono manifestarsi nel Pionus senilis: "}
{"id": "2457002", "revid": "131358", "url": "https://it.wikipedia.org/wiki?curid=2457002", "title": "Sydney United", "text": ""}
{"id": "2457005", "revid": "818832", "url": "https://it.wikipedia.org/wiki?curid=2457005", "title": "Tyrrell 004", "text": ""}
{"id": "2457007", "revid": "1573940", "url": "https://it.wikipedia.org/wiki?curid=2457007", "title": "Pionus sordidus", "text": "Il pappagallo beccocorallino (Pionus sordidus ()) \u00e8 un uccello della famiglia degli Psittacidi.\nDescrizione.\nHa taglia attorno ai 28\u00a0cm, colorazione generale verde, pi\u00f9 scura nelle parti superiori, con una sfumatura giallognola in quelle inferiori, anello perioftalmico biancastro, iride gialla, becco corallo e zampe grigiastre. \u00c8 tipicizzato dalla testa verde con sfumature azzurre, da un collare blu sulla gola e dal sottocoda rosso.\nBiologia.\nNidifica a partire da settembre in alberi cavi, a circa 6-7 metri dal suolo. La femmina depone normalmente 3 uova che vengono incubate per 28 giorni. I giovani lasciano il nido entro la decima settimana dalla schiusa.\nDistribuzione e habitat.\nHa un ampio areale che si estende in Bolivia, Colombia, Ecuador, Per\u00f9 e Venezuela.\nIl suo habitat \u00e8 rappresentato dalle foreste di montagna, fino ai 2850 metri di quota.\nTassonomia.\n\u00c8 classificato in sei sottospecie:"}
{"id": "2457008", "revid": "767487", "url": "https://it.wikipedia.org/wiki?curid=2457008", "title": "Terra di mezzo (film)", "text": "Terra di mezzo \u00e8 un film del 1996 scritto, diretto e prodotto da Matteo Garrone, articolato in tre episodi distinti, che racconta le storie di emarginazione di alcuni stranieri immigrati in Italia.\nIl primo episodio, \"Silhouette\", ha vinto il Sacher Festival di Nanni Moretti. Grazie a questo premio Garrone ha potuto produrre il terzo episodio, \"Self Service\".\nTrama.\n\"Silhouette\".\nViaggio nella giornata di alcune prostitute nigeriane nella periferia di Roma.\n\"Euglen &amp; Gertian\".\nRagazzi albanesi offrono la propria manovalanza in nero e a basso costo sul ciglio delle strade fuori citt\u00e0.\n\"Self Service\".\nUn uomo di origine egiziana lavora la notte come benzinaio abusivo a un distributore self-service.\nColonna sonora.\nDodi Moscati ha curato la scelta dei brani musicali presenti nel film:"}
{"id": "2457010", "revid": "287204", "url": "https://it.wikipedia.org/wiki?curid=2457010", "title": "Searchlight", "text": "Searchlight \u00e8 un census-designated place (CDP) degli Stati Uniti, situato nella Contea di Washoe nello stato del Nevada. Nel censimento del 2000 la popolazione era di 576 abitanti.\n\u00c8 famosa anche per fare parte delle localit\u00e0 esplorabili del videogioco Fallout New Vegas\nStoria.\nLa storia di Searchlight inizi\u00f2 durante la corsa all'oro, quando George Frederick Colton nel 1897 inizi\u00f2 a ricercare giacimenti d'oro dotato di proiettore da ricerca (in inglese \"Searchlight\"). In breve tempo la popolazione tocc\u00f2 i 1.500 abitanti, a tal punto che essa superava quella di Las Vegas. Fra il 1907 e il 1910 ogni anno dalle miniere di Searchlight venivano estratti 7 milioni di dollari in oro e pietre preziose.\nLa crisi inizi\u00f2 nel 1927, quando la U.S. Highway 91 con il suo tracciato tagli\u00f2 fuori Searchlight dai traffici commerciali, facendo crollare la popolazione fino a 50 unit\u00e0. Una possibilit\u00e0 di sviluppo fu data subito dopo con la costruzione della Diga di Hoover, ma la fine arriv\u00f2 comunque nel 1953, quando fu chiusa l'ultima miniera ancora in attivit\u00e0.\nGeografia fisica.\nSecondo i rilevamenti dell'United States Census Bureau, la localit\u00e0 di Searchlight si estende su una superficie di 33,9 km\u00b2, tutti occupati da terre.\nPopolazione.\nSecondo il censimento del 2000, a Searchlight vivevano 576 persone, ed erano presenti 136 gruppi familiari. La densit\u00e0 di popolazione era di 17 ab./km\u00b2. Nel territorio comunale si trovavano 444 unit\u00e0 edificate. Per quanto riguarda la composizione etnica degli abitanti, il 94,97% era bianco, lo 0,69% era afroamericano, lo 0,69% era nativo, lo 0,17% era Asiatico e lo 0,17% proveniva dall'Oceano Pacifico. L'1,74% della popolazione apparteneva ad altre razze e l'1,56% a pi\u00f9 di una. La popolazione di ogni razza ispanica corrispondeva al 3,65% degli abitanti.\nPer quanto riguarda la suddivisione della popolazione in fasce d'et\u00e0, il 10,1% era al di sotto dei 18, il 3,1% fra i 18 e i 24, il 20,0% fra i 25 e i 44, il 35,8% fra i 45 e i 64, mentre infine il 31,1% era al di sopra dei 65 anni di et\u00e0. L'et\u00e0 media della popolazione era di 55 anni. Per ogni 100 donne residenti vivevano 125,9 maschi."}
{"id": "2457014", "revid": "1573940", "url": "https://it.wikipedia.org/wiki?curid=2457014", "title": "Pionus tumultuosus", "text": "Il pappagallo corona di prugna (Pionus tumultuosus ()) \u00e8 un uccello della famiglia degli Psittacidi.\nDescrizione.\nSimile al \"P. menstruus\" si differenzia per il cappuccio rosso prugna sul capo con sfumature violacee sul petto e picchiettature bianche sulle guance e nella zona periauricolare. Ha taglia attorno ai 29\u00a0cm.\nDistribuzione e habitat.\nVive nelle foreste andine occidentali, in Per\u00f9 e Bolivia, tra i 2000 e i 3000 metri di quota."}
{"id": "2457017", "revid": "1442080", "url": "https://it.wikipedia.org/wiki?curid=2457017", "title": "Pattaya Women's Open 2008 - Doppio", "text": "Il doppio del PTT Pattaya Open 2008 \u00e8 stato un torneo di tennis facente parte del WTA Tour 2008.\nNicole Pratt e Mara Santangelo erano le detentrici del titolo, ma quest'anno non hanno partecipato.\nYung-jan Chan e Chia-jung Chuang hanno vinto in finale 6\u20134, 6\u20134, contro Su-wei Hsieh e Vania King."}
{"id": "2457019", "revid": "320578", "url": "https://it.wikipedia.org/wiki?curid=2457019", "title": "Gakuen Alice", "text": ""}
{"id": "2457024", "revid": "1573940", "url": "https://it.wikipedia.org/wiki?curid=2457024", "title": "Platycercus", "text": "Platycercus \u00e8 un genere di uccelli della famiglia degli Psittaculidi.\nTassonomia.\nComprende le seguenti specie:"}
{"id": "2457030", "revid": "1573940", "url": "https://it.wikipedia.org/wiki?curid=2457030", "title": "Platycercus adscitus", "text": "La rosella testachiara (Platycercus adscitus ()) \u00e8 un uccello della famiglia degli Psittaculidi, endemico dell'Australia.\nDescrizione.\nRosella di taglia attorno ai 30\u00a0cm , con una colorazione molto sfumata a tinte pastello, non presenta alcun dimorfismo sessuale. La testa \u00e8 giallina con guance bianche; mento, petto e bordo ala sono azzurri, con il resto dell'ala nero-blu e le scapolari giallo-nere; la coda \u00e8 azzurro-verde; la gola e il dorso sono a scaglie giallo-nere; il ventre \u00e8 rosso. Becco grigio chiaro, zampe grigie, iride bruna.\nTassonomia.\n\u00c8 classificata in due sottospecie: \"R. a. adscitus\", quella descritta, e \"P. a. palliceps\", che si differenzia per la taglia superiore (attorno ai 33\u00a0cm), per il mento giallino e non blu, per la gola azzurrina che forma corpo unico con il petto e l'addome, e per il sopraccoda grigio-azzurro e non scagliato giallo-nero come nella sottospecie nominale.\nBiologia.\n\u00c8 un uccello di pianura che frequenta la boscaglia, le savane alberate e le foreste secondarie non troppo fitte. Vive in coppie o piccoli gruppi di pochi individui.\nLa stagione riproduttiva segue la stagione delle piogge e quindi varia a seconda della zona: nelle regioni meridionali va da settembre a dicembre, in quelle settentrionali da febbraio a giugno. Il nido \u00e8 allestito in una cavit\u00e0 profonda di un vecchio albero molto vicino a una fonte d'acqua. La femmina depone 3-5 uova che cova per 21 giorni; i piccoli s'involano attorno alle 5 settimane ma restano con i genitori ancora per alcuni mesi.\nDistribuzione e habitat.\nVive nell'Australia nord-orientale, dalla penisola di Capo York al Nuovo Galles del Sud dove \u00e8 piuttosto comune. \nAnche in cattivit\u00e0 \u00e8 allevato con buoni risultati."}
{"id": "2457033", "revid": "1305772", "url": "https://it.wikipedia.org/wiki?curid=2457033", "title": "Antoine Giacomoni", "text": "Biografia.\n\u00c9 noto per la sua minimalistica tecnica fotografica e ritrattistica - detta \"Mirror concept\" - da lui praticata attraverso immagini riflesse da uno specchio da camerino teatrale, incorniciato da lampadine opaline ispirato al minimalismo e all'et\u00e0 d'oro di Hollywood degli anni '30-'40.\nA vent'anni si trasferisce a Parigi per studiare arti plastiche alla Sorbona, nel 1977 si trasferisce a Londra all'inizio dell'ondata punk 77, da l\u00ec la musica diventer\u00e0 il soggetto pi\u00f9 importante della sua fotografia e avr\u00e0 come soggetto soprattutto musicisti. \nCelebre \u00e8 la serie dei ritratti fotografici di star della musica rock, come Nico dei Velvet Underground, Lou Reed, i Bauhaus, gli Associates, i Sex Pistols, Daniel Darc, Serge Gainsbourg, \u00c9tienne Daho ma anche per Amanda Leare Sophie Marceau.\nNel 1983 torna a Parigi A met\u00e0 anni '80 fa un viaggio in Giamaica e comincia a fare reportage fotografici\nA fin anni '80 tenta senza successo di incominciare una carriera musicale ma torna subito nel mondo della fotografia. Rimasto cieco negli anni novanta, ha potuto riacquistare la vista grazie a una lunga serie di interventi chirurgici.\nNel 1995 le sue foto su Nico sono state inserite nel documentario di Susanne Ofteringer \"Nico Icon\"."}
{"id": "2457037", "revid": "131358", "url": "https://it.wikipedia.org/wiki?curid=2457037", "title": "Adelaide United FC", "text": ""}
{"id": "2457038", "revid": "1573940", "url": "https://it.wikipedia.org/wiki?curid=2457038", "title": "Platycercus caledonicus", "text": "La rosella verde (Platycercus caledonicus ()) \u00e8 un uccello della famiglia degli Psittaculidi.\nDescrizione.\nRosella molto simile a \"P. elegans flaveolus\" da cui differisce per le ali completamente nere e la porzione frontale rossa pi\u00f9 ampia. La femmina si distingue per il petto giallo screziato di arancio e non puro come nel maschio. Ha taglia attorno ai 36\u00a0cm. \nDistribuzione e habitat.\nVive in Tasmania e nelle isole dello stretto di Bass, dove abita sia le savane di pianura sia le boscaglie collinari.\nBiologia.\n\u00c8 nota come \u00abdevastatrice\u00bb delle coltivazioni di frumento e mele quando in stormi di alcune centinaia di soggetti vi si reca per nutrirsi. Di solito per\u00f2 vive in piccoli gruppi familiari o in bande di 10-20 soggetti. \u00c8 allevata anche in cattivit\u00e0."}
{"id": "2457040", "revid": "131358", "url": "https://it.wikipedia.org/wiki?curid=2457040", "title": "Brisbane Strikers", "text": ""}
{"id": "2457047", "revid": "767487", "url": "https://it.wikipedia.org/wiki?curid=2457047", "title": "Schurz (Nevada)", "text": "Schurz \u00e8 un census-designated place (CDP) degli Stati Uniti, situato nella Contea di Mineral nello stato del Nevada. Nel censimento del 2000 la popolazione era di 721 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Schurz si estende su una superficie di 156,6 km\u00b2, tutti occupati da terre.\nPopolazione.\nSecondo il censimento del 2000, a Schurz vivevano 721 persone, ed erano presenti 136 gruppi familiari. La densit\u00e0 di popolazione era di 4,6 ab./km\u00b2. Nel territorio comunale si trovavano 444 unit\u00e0 edificate. Per quanto riguarda la composizione etnica degli abitanti, il 9,99% era bianco, lo 0,69% era afroamericano, l'83,63% era nativo, lo 0,14% era asiatico e lo 0,14% proveniva dall'Oceano Pacifico. L'1,66% della popolazione apparteneva ad altre razze e il 3,74% a pi\u00f9 di una. La popolazione di ogni razza ispanica corrispondeva al 9,57% degli abitanti.\nPer quanto riguarda la suddivisione della popolazione in fasce d'et\u00e0, il 32,9% era al di sotto dei 18, l'8,2% fra i 18 e i 24, il 25,4% fra i 25 e i 44, il 21,6% fra i 45 e i 64, mentre infine l'11,9% era al di sopra dei 65 anni di et\u00e0. L'et\u00e0 media della popolazione era di 35 anni. Per ogni 100 donne residenti vivevano 95,9 maschi."}
{"id": "2457052", "revid": "1573940", "url": "https://it.wikipedia.org/wiki?curid=2457052", "title": "Platycercus elegans", "text": "La rosella cremisi (Platycercus elegans ()) \u00e8 un uccello della famiglia degli Psittaculidi, endemico dell'Australia.\nDescrizione.\nSi presenta con un piumaggio generale rosso macchiettato di nero nelle parti superiori e taglia attorno ai 36\u00a0cm. \nI due sessi sono molto simili anche se la femmina ha il rosso del capo e del petto meno puro del maschio. Nel dettaglio la colorazione \u00e8 la seguente: testa, collo, groppone, sopraccoda, gola, petto addome e sottocoda rosso cremisi; guance e bordo ala blu; auchenio, dorso e ali rosse macchiettate di nero (effetto della colorazione nera con bordo rosso di piume e penne). La coda \u00e8 multicolore dato che le 4 timoniere centrali sono verdi e quelle laterali nere bordate di blu. Il becco e le zampe sono grigio chiaro e l'iride bruna.\nI soggetti immaturi si presentano con la parte superiore del corpo e la coda verdi, mentre il rosso compare sulle parti inferiori e su un'ampia mascherina facciale.\nTassonomia.\n\u00c8 classificata in cinque sottospecie:\nBiologia.\nFrequenta le foreste costiere e quelle secondarie fino ai 1900 metri di quota; gli adulti vivono in coppie o in piccoli gruppi familiari, i giovani invece creano bande di numero molto superiore.\nLa stagione riproduttiva va da settembre a febbraio e la femmina depone 6-8 uova nel cavo di un albero. L'incubazione dura circa 22 giorni e i piccoli lasciano il nido a circa 5-6 settimane dalla schiusa. Raggiungono la maturit\u00e0 sessuale attorno ai 2 anni.\nDistribuzione e habitat.\nVive in due popolazioni distinte nell'Australia sud-orientale, una sulla costa nord-orientale del Queensland, l'altra nel Queensland sud-orientale e nei territori sud-orientali dell'Australia meridionale. \u00c8 stata introdotta sull'isola di Norfolk, dove \u00e8 diventata comune. Diffusa in natura e in cattivit\u00e0 dove \u00e8 molto allevata."}
{"id": "2457056", "revid": "25212774", "url": "https://it.wikipedia.org/wiki?curid=2457056", "title": "Episcopo", "text": ""}
{"id": "2457062", "revid": "1573940", "url": "https://it.wikipedia.org/wiki?curid=2457062", "title": "Platycercus eximius", "text": "La rosella orientale (Platycercus eximius ()) \u00e8 un uccello della famiglia degli Psittaculidi."}
{"id": "2457070", "revid": "767487", "url": "https://it.wikipedia.org/wiki?curid=2457070", "title": "Wadsworth (Nevada)", "text": "Wadsworth \u00e8 un census-designated place (CDP) degli Stati Uniti, situato nella Contea di Washoe nello stato del Nevada. Nel censimento del 2000 la popolazione era di 881 abitanti. Appartiene all'area metropolitana di Reno-Sparks.\nGeografia fisica.\nSecondo i rilevamenti dell'United States Census Bureau, la localit\u00e0 di Wadsworth si estende su una superficie di 9,6 km\u00b2, tutti occupati da terre.\nPopolazione.\nSecondo il censimento del 2000, a Wadsworth vivevano 881 persone, ed erano presenti 225 gruppi familiari. La densit\u00e0 di popolazione era di 92 ab./km\u00b2. Nel territorio comunale si trovavano 360 unit\u00e0 edificate. Per quanto riguarda la composizione etnica degli abitanti, il 28,94% era bianco, lo 0,11% era afroamericano, il 64,81% era nativo e lo 0,23% era asiatico. Il 3,75% della popolazione apparteneva ad altre razze e il 2,16% a pi\u00f9 di una. La popolazione di ogni razza ispanica corrispondeva al 12,03% degli abitanti.\nPer quanto riguarda la suddivisione della popolazione in fasce d'et\u00e0, il 31,3% era al di sotto dei 18, il 10,1% fra i 18 e i 24, il 29,1% fra i 25 e i 44, il 19,8% fra i 45 e i 64, mentre infine il 9,8% era al di sopra dei 65 anni di et\u00e0. L'et\u00e0 media della popolazione era di 31 anni. Per ogni 100 donne residenti vivevano 93,6 maschi."}
{"id": "2457079", "revid": "125723666", "url": "https://it.wikipedia.org/wiki?curid=2457079", "title": "Mela Alto Adige", "text": "Il marchio Mela Alto Adige IGP (in tedesco S\u00fcdtiroler Apfel g.g.A.) indica le mele coltivate in Alto Adige con metodi di produzione tradizionali. L'Alto Adige rappresenta la pi\u00f9 vasta area europea concentrata dedicata alla frutticoltura. Oltre una dozzina di variet\u00e0 di mele coltivate in loco, undici hanno ottenuto nel 2005 il marchio europeo di \"indicazione geografica protetta\" (IGP) e sono quindi riconosciute in tutta Europa come specialit\u00e0 regionali. Il marchio \"Mela Alto Adige IGP\" \u00e8 utilizzato da tutti i distributori altoatesini per il prodotto destinato all'esportazione.\nStoria.\nSembra che i primi meli in Europa si siano sviluppati in Kazakistan, nell'Asia centrale. Le mele arrivarono successivamente in Grecia lungo la via della seta e raggiunsero infine anche l'Alto Adige al tempo delle conquiste romane. In quest'area, la coltivazione delle mele avveniva nel Medioevo per lo pi\u00f9 a opera dei monasteri, che erano quindi i depositari delle conoscenze relative ai metodi di coltivazione e alle diverse variet\u00e0 del frutto. Anche le famiglie contadine sfruttarono per diversi secoli la mela per la propria auto-sussistenza. Gi\u00e0 allora, la mela altoatesina veniva esportata al nord attraverso i passi alpini. La costruzione di una linea ferroviaria che attraversava il Brennero, nel 1867, agevol\u00f2 ulteriormente le esportazioni. Tra il 1880 e il 1890, i frutticoltori altoatesini conquistarono una certa quantit\u00e0 di terre per la coltivazione grazie alla regolazione del corso dell'Adige e alla conseguente bonifica delle zone acquitrinose circostanti. Verso la fine del XIX secolo, nacquero infine le prime cooperative di frutticoltori. Da allora la coltivazione delle mele in Alto Adige ha sempre avuto una notevole importanza.\nArea di coltivazione.\nL'Alto Adige, con i suoi oltre 18.400 ettari di terreno dedicati, rappresenta la pi\u00f9 grande area chiusa di coltivazione delle mele dell'Unione europea. Si estende per una lunghezza di circa 100 chilometri lungo le valli partendo da Salorno, al sud, e attraversando la Valle dell'Adige fino a raggiungere Malles, nella Val Venosta. Un'altra ristretta area di coltivazione si trova inoltre nella Valle Isarco presso Naz-Sciaves. L'area totale destinata alla coltivazione delle mele rappresenta circa il 2,5% dell'intera superficie dell'Alto Adige.\nLa coltivazione delle mele in Alto Adige \u00e8 strutturata in piccoli appezzamenti ed \u00e8 affidata a circa 8.000 aziende familiari. In media, le singole aziende hanno una dimensione compresa appena tra i 2,5 e i 3 ettari di terreno. Il raccolto annuale \u00e8 pari a circa 950.000 tonnellate, di cui circa la met\u00e0 \u00e8 commercializzato in Italia. Il principale mercato di esportazione \u00e8 la Germania.\nLe condizioni climatiche dell'Alto Adige sono particolarmente favorevoli per la coltivazione delle mele. Le Alpi proteggono l'area dal freddo del nord. I 300 giorni di sole registrati in media durante l'anno e le oltre 2.000 ore di sole disponibili consentono la maturazione ottimale dei frutti. I circa 800 litri di precipitazioni annue per metro quadrato sono sufficienti a coprire il fabbisogno idrico di base richiesto dalle attivit\u00e0 legate alla frutticoltura; nelle estati secche, i frutticoltori integrano l'apporto idrico ricorrendo all'irrigazione.\nColtivazione.\nIn Alto Adige si pratica sia la coltivazione integrata, sia quella biologica. Il 96% delle aziende ortofrutticole si attiene alle direttive AGRIOS (\"Gruppo di lavoro per la frutticoltura integrata dell'Alto Adige\"), mentre il 4% aderisce alle linee guida previste per la coltivazione biologica.\nColtivazione integrata.\nLa coltivazione integrata sfrutta le capacit\u00e0 di resistenza intrinseche della natura, protegge gli insetti e gli organismi utili e ne promuove la diffusione tramite misure ecologiche mirate. In Alto Adige, AGRIOS ha sviluppato specifiche direttive atte allo scopo. Secondo le direttive, l'impiego di un elenco comunque selezionato di antiparassitari \u00e8 consentito soltanto in caso di superamento della soglia di danno economico, non \u00e8 ammesso l'utilizzo di erbicidi che abbiano un impatto nocivo sul terreno e la concimazione avviene soltanto sulla base di precise analisi del suolo.\nColtivazione biologica.\nL'Alto Adige \u00e8 il principale fornitore di mele biologiche di tutta Europa. Le mele biologiche hanno fatto il loro ingresso in Alto Adige negli anni ottanta. Da allora si sono sviluppati due indirizzi:\nCritiche al metodo di coltivazione.\nNumerose associazioni ambientaliste, tra cui WWF e PAN Germany, sono fortemente critiche nei confronti della coltivazione delle mele dell'Alto Adige, in particolare con il metodo della coltivazione integrata, che impiega molti pesticidi e concimi chimici, fitoregolatori e diserbanti. Lo sfruttamento estremamente intensivo del territorio e l'elevato impiego di sostanze chimiche causano forti danni alla biodiversit\u00e0 animale e vegetale, l'inquinamento dei terreni e dei corsi d'acqua. Effetti negativi si hanno anche sul paesaggio, diventato monotono e caratterizzato unicamente da migliaia di piccoli alberi di melo sorretti da pali di cemento e coperti da reti antigrandine. \nLa coltivazione intensiva della mela Alto Adige viene contrastata anche da una parte della popolazione locale. A settembre 2014 gli abitanti di Malles (un paese della Val Venosta), con un referendum hanno votato per un divieto dei pesticidi pericolosi utilizzati nella coltivazione delle mele e chiesto nel loro comune un'agricoltura pi\u00f9 sostenibile per la salute umana e per l'ambiente.\nIndicazione geografica protetta.\nDal 2005, sono tredici le variet\u00e0 di mele altoatesine che possono fregiarsi del marchio di qualit\u00e0 europeo di \"indicazione geografica protetta\" (IGP). La denominazione garantisce il riconoscimento delle mele a livello europeo come specialit\u00e0 regionali e tutela inoltre dalle imitazioni e da utilizzi non conformi del marchio. Per i consumatori, il marchio \u00e8 una garanzia di qualit\u00e0 e certifica l'origine dei frutti e l'impiego di metodi tradizionali ai fini della produzione. Al tempo stesso, documenta che la produzione e la lavorazione delle mele sono effettuate nell'area di provenienza, in Alto Adige. La mela Alto Adige deve soddisfare precisi standard a livello di produzione e superare un rigido sistema di controlli.\nVariet\u00e0 con indicazione geografica protetta \"Mela Alto Adige IGP\""}
{"id": "2457081", "revid": "131358", "url": "https://it.wikipedia.org/wiki?curid=2457081", "title": "Carlton SC", "text": ""}
{"id": "2457085", "revid": "131358", "url": "https://it.wikipedia.org/wiki?curid=2457085", "title": "Central Coast Mariners FC", "text": ""}
{"id": "2457091", "revid": "131358", "url": "https://it.wikipedia.org/wiki?curid=2457091", "title": "Gold Coast United FC", "text": ""}
{"id": "2457095", "revid": "1573940", "url": "https://it.wikipedia.org/wiki?curid=2457095", "title": "Platycercus icterotis", "text": "La rosella occidentale (Platycercus icterotis ()) \u00e8 un uccello della famiglia degli Psittaculidi."}
{"id": "2457096", "revid": "1573940", "url": "https://it.wikipedia.org/wiki?curid=2457096", "title": "Platycercus venustus", "text": "La rosella settentrionale (Platycercus venustus ()) \u00e8 un uccello della famiglia degli Psittaculidi."}
{"id": "2457097", "revid": "110157", "url": "https://it.wikipedia.org/wiki?curid=2457097", "title": "Palazzo Ariani", "text": "Palazzo Ariani, noto anche come Palazzo Ariani Minotto Cicogna (in veneziano, \"Palazzo Arian\"), \u00e8 un palazzo di Venezia, situato nel sestiere di Dorsoduro, quasi di fronte alla chiesa dell'Angelo Raffaele e poco distante da San Sebastiano. Il vicino Ponte del Soccorso lo collega a Ca' Zenobio degli Armeni.\nStoria.\nCostruzione del XIII secolo ma di antica fondazione (si ha notizie di un Palazzo Ariani gi\u00e0 dall'845), Palazzo Ariani fu dimora della famiglia Arian, ascritta al patriziato veneziano, fino alla sua estinzione, nel XVII secolo (ultimo erede fu Giacomo Arian), quando pass\u00f2 alla famiglia Pasqualigo. Dopo numerosi passaggi di propriet\u00e0 la struttura fin\u00ec a Lucia Cicogna, monaca che convert\u00ec l'edificio da dimora a collegio.\nDal 1870 Palazzo Ariani fu propriet\u00e0 prima del comune di Venezia, poi della provincia; oggi vi ha sede l'Istituto Tecnico \"Vendramin Corner\".\nArchitettura.\nPalazzo Ariani \u00e8 un edificio di tre piani, tra i pi\u00f9 antichi esempi di stile gotico della citt\u00e0. La facciata ha una notevole forometria al piano nobile, con la presenza di un'antica ed elegante esafora e, alla sua destra, di due monofore gotiche.\nVa segnalata anche la presenza di una corte, parte cinta dall'edificio, parte chiusa dal muro che chiude l'estremit\u00e0 sinistra della facciata: dalla corte ha inizio una scalinata sostenuta da arconi a sesto acuto, che conduce ai piani superiori."}
{"id": "2457098", "revid": "131358", "url": "https://it.wikipedia.org/wiki?curid=2457098", "title": "Melbourne Knights", "text": ""}
{"id": "2457099", "revid": "1543377", "url": "https://it.wikipedia.org/wiki?curid=2457099", "title": "Le mura di Adrianopoli", "text": "Le mura di Adrianopoli \u00e8 un romanzo storico di Guido Cervo ambientato nel IV secolo, pubblicato in Italia dalla casa editrice Piemme.\nTrama.\nDopo essere sfuggiti agli Unni, i Goti, stremati e affamati a causa del lungo vagabondare, sono giunti lungo le rive del Danubio. Con la promessa di infoltire con i propri uomini le schiere dell'esercito romano, essi hanno ottenuto dall'imperatore Valente il permesso di insediarsi in quelle terre di confine. Ma la pacifica convivenza tra Romani e Barbari si rivela ben presto una chimera e i contrasti sfociano in una battaglia sanguinosa combattuta sotto le mura di Adrianopoli in quello che sar\u00e0 il giorno pi\u00f9 lungo dell'Impero romano, e dopo il quale nulla sar\u00e0 pi\u00f9 come prima.\nIl romanzo \u00e8 narrato dal punto di vista di una serie di personaggi differenti, perlopi\u00f9 fittizi, tra i quali si alternano personaggi secondari ed un nucleo di figure principali e ricorrenti tra cui: Martiniano, un ufficiale romano coinvolto in vari eventi chiave della vicenda che va dall'arrivo dei Goti sul Danubio alla difesa di Costantinopoli; un ambasciatore indiano in visita nell'Impero che assiste ai tragici eventi; lo stesso Fritigerno ,capo dei Goti, del quale vengono descritti i dubbi e le difficolt\u00e0 nel trovarsi inaspettatamente al comando del proprio popolo e, in fondo, la riluttanza nel cimentarsi in un conflitto a tutto campo con l'Impero. "}
{"id": "2457100", "revid": "131358", "url": "https://it.wikipedia.org/wiki?curid=2457100", "title": "Melbourne Victory FC", "text": ""}
{"id": "2457101", "revid": "76963", "url": "https://it.wikipedia.org/wiki?curid=2457101", "title": "John Mackenzie", "text": "Biografia.\nAssistente alla regia di Ken Loach in Up the Junction e Cathy Come Home, nel 1971 dirige \"Morte di un professore\" film ispirato al lavoro teatrale di Giles Cooper.\nNel 1983 per \"Il console onorario\" si ispira al romanzo omonimo di Graham Greene, mentre per \"L'esecuzione... una storia vera\", film tv uscito in Italia nei cinema, prende spunto dal libro di Trevor Armbrister. Nel 1987 con \"Il quarto protocollo\" si basa sul racconto di spionaggio di Frederick Forsyth, \"Il Quarto Protocollo\"\nNel 1992 racconta la vita di Jack Ruby in \"Ruby - Il terzo uomo a Dallas\". Nel 2000 al Festival internazionale del film di Toronto presenta \"When the Sky Falls\" film sulla storia e la vita della giornalista Veronica Guerin.\nNel 2003 ece la sua ultima fatica cinematografica dal titolo \"Quicksand - Accusato di omicidio\", film ispirato al libro di Desmond Lowden Boudapesti 3 e presentato in anteprima al Taormina Film Festival 2002.\nNel 1999 \"Quel lungo venerd\u00ec santo\" entra al 21\u00ba posto della BFI 100 classifica stilata dal British Film Institute e che comprende i 100 migliori film britannici del XX secolo."}
{"id": "2457102", "revid": "131358", "url": "https://it.wikipedia.org/wiki?curid=2457102", "title": "Newcastle United Jets", "text": ""}
{"id": "2457104", "revid": "339392", "url": "https://it.wikipedia.org/wiki?curid=2457104", "title": "North Queensland Fury FC", "text": ""}
{"id": "2457105", "revid": "1573940", "url": "https://it.wikipedia.org/wiki?curid=2457105", "title": "Poicephalus", "text": "Poicephalus \u00e8 un genere di uccelli della famiglia degli Psittacidi e della sottofamiglia Psittacinae, \u00e8 diffuso nell'Africa subsahariana.\nEtimologia.\nIl nome Poicephalus deriva dal greco, \u03c6\u03b1\u03b9\u03bf\u03c2, \"phaios:\" grigio, \u03ba\u03b5\u03c6\u03b1\u03bb\u03bf\u03c2, \"kephalos:\" testa, tutti i poicephalus hanno un \"cappuccio\" grigio\".\"\nDescrizione.\nComprende pappagalli di media taglia, dal corpo forte e dalla coda a spatola, alcuni dei quali perfettamente adattati alla vita a contatto con l'uomo.\nDistribuzione e habitat.\nHanno colonizzato vasti areali dell'Africa subsahariana adattandosi sia alle foreste primarie (alberi alti e medi, piuttosto fitti), sia a quelle secondarie (alberi sparsi e sottobosco rado), sia alle savane (ricche di alberi sparsi e cespugli), sia alle foreste ricche d'acqua, quelle costiere (lungo le coste del mare con palme e mangrovie), sia a quelle a galleria (con la boscaglia che si sviluppa lungo un corso d'acqua).\nTassonomia.\nIl genere \"Poicephalus\" comprende le seguenti specie:"}
{"id": "2457107", "revid": "33689", "url": "https://it.wikipedia.org/wiki?curid=2457107", "title": "Investitori istituzionali", "text": ""}
{"id": "2457108", "revid": "22475", "url": "https://it.wikipedia.org/wiki?curid=2457108", "title": "Poicephalus crassus", "text": "Il pappagallo niam niam (Poicephalus crassus) \u00e8 un uccello della famiglia degli Psittacidi. Affine al \"P. senegalus\", il \"P. crassus\" \u00e8 una specie poco nota e poco studiata; vive in una piccola area dell'Africa centrale, tra Camerun e Sudan, e si diversifica dal \"P. senegalus\" per il cappuccio grigio pi\u00f9 chiaro, sfumato in giallognolo ed esteso fino al petto, per la colorazione verde chiaro e non gialla delle parti ventrali e per la colorazione dell'iride rossa. Sembra che viva nelle savane e sulle montagne a foresta non troppo fitta, fino ai 1000 metri di quota. In cattivit\u00e0 \u00e8 quasi sconosciuto."}
{"id": "2457109", "revid": "131358", "url": "https://it.wikipedia.org/wiki?curid=2457109", "title": "Perth Glory FC", "text": ""}
{"id": "2457111", "revid": "131358", "url": "https://it.wikipedia.org/wiki?curid=2457111", "title": "South Melbourne FC", "text": ""}
{"id": "2457112", "revid": "131358", "url": "https://it.wikipedia.org/wiki?curid=2457112", "title": "Swan IC", "text": ""}
{"id": "2457114", "revid": "1573940", "url": "https://it.wikipedia.org/wiki?curid=2457114", "title": "Poicephalus cryptoxanthus", "text": "Il pappagallo testabruna (Poicephalus cryptoxanthus ) \u00e8 un uccello della famiglia degli Psittacidi.\nDescrizione.\nColore generale verde, scuro sulla parte dorsale, pi\u00f9 chiaro su quella ventrale; taglia attorno ai 22\u00a0cm; cappuccio grigio a coprire tutta la testa e la parte alta del petto, ascellari gialle ben visibili quando il soggetto \u00e8 in volo; becco con ramo superiore grigiastro e ramo inferiore biancastro; iride gialla e zampe grigie.\nI soggetti immaturi si presentano con il cappuccio pi\u00f9 pallido e ridotto in estensione, con l'iride bruna e con la banda alare delle ascellari gialla screziata di verde.\n\u00c8 censito in due sottospecie del tutto simili tra loro:\nBiologia.\nAbita le foreste costiere ricche di palme e mangrovie e le savane dove predilige le grandi acacie; visita le piantagioni di noce di cocco e di anacardi. Nei periodi di grande ricchezza di cibo forma bande anche di oltre 40 individui. Si nutre di frutta, bacche, germogli e nettare: adora i frutti polposi della \"Kigelia africana\", della manioca (\"Manihot esculenta\") e di varie specie di fico selvatico.\nIl periodo riproduttivo va da aprile a ottobre, in una cavit\u00e0 naturale di un baobab o in un nido di picchio abbandonato. La femmina depone 3-4 uova incubate per circa 30 giorni.\nI giovani si involano a circa 12 settimane dalla schiusa.\nDistribuzione e habitat.\nTanzania, Mozambico e Sudafrica sono i suoi areali naturali, dove pare essere ancora abbastanza comune, nonostante irregolari catture condotte anche di recente.\nIn cattivit\u00e0 non sono molti i soggetti presenti sul mercato, tuttavia vi \u00e8 qualche coppia riproducente."}
{"id": "2457115", "revid": "131358", "url": "https://it.wikipedia.org/wiki?curid=2457115", "title": "Sydney FC", "text": ""}
{"id": "2457116", "revid": "131358", "url": "https://it.wikipedia.org/wiki?curid=2457116", "title": "Sydney Olympic FC", "text": ""}
{"id": "2457119", "revid": "1573940", "url": "https://it.wikipedia.org/wiki?curid=2457119", "title": "Poicephalus flavifrons", "text": "Il pappagallo frontegialla (Poicephalus flavifrons ) \u00e8 un uccello della famiglia degli Psittacidi.\nDescrizione.\n, affine al \"P. gulielmi\". Si distingue per avere una ampia maschera facciale gialla e calze e spalle gialle. Alcuni esemplari presentano la colorazione gialla pi\u00f9 tendente all'arancio, soprattutto nella zona periauricolare.\nDistribuzione e habitat.\nVive sugli altipiani dell'Etiopia, \nQuasi mai detenuto in cattivit\u00e0, non risultano casi di riproduzione."}
{"id": "2457120", "revid": "131358", "url": "https://it.wikipedia.org/wiki?curid=2457120", "title": "Western Knights", "text": ""}
{"id": "2457124", "revid": "1573940", "url": "https://it.wikipedia.org/wiki?curid=2457124", "title": "Poicephalus gulielmi", "text": "Il pappagallo fronterossa (Poicephalus gulielmi ) \u00e8 un uccello della famiglia degli Psittacidi.\nDescrizione.\nClassificato in tre sottospecie molto simili tra loro, si distinguono solo leggermente per taglia, intensit\u00e0 del verde ed estensione della macchia rossa frontale (che per\u00f2 varia anche da soggetto a soggetto, indipendentemente dalla sottospecie):\nHa taglia attorno ai 28\u00a0cm, colorazione generale verde intenso, becco grigio piombo, iride rossa e anello perioftalmico nudo di pelle bianca. Ha evidenti segni rossi su fronte, calze e spalle, che nei giovani non compaiono.\nBiologia.\nVive nelle nebbiose foreste tropicali di montagna fino ai 3500 metri di quota, in coppie o piccoli gruppi, tanto pi\u00f9 numerosi quanto maggiori sono le possibilit\u00e0 alimentari: bacche, frutta, semi, insetti sono la base della sua dieta. Nelle foreste dell'Africa occidentale raccoglie molte olive selvatiche e i frutti di \"Podocarpus\" e \"Cedrus\". Durante il periodo riproduttivo, da giugno a novembre, la coppia si isola in cavit\u00e0 di alberi alti, tra i 3 e i 12 metri d'altezza (l'albero preferito \u00e8 l\"'Hagenia abyssinica\") e qui la femmina depone 2-4 uova, ogni 2-3 giorni, covandole per circa 30 giorni. I giovani si involano tra le 8 e le 11 settimane di vita.\nDistribuzione e habitat.\n\u00c8 presente in un vasto areale dell'Africa centrale che va dal Golfo di Guinea al Kenya occidentale e al nord della Tanzania. \u00c8 comune in Africa orientale ma raro in quella occidentale dove \u00e8 localizzata la sottospecie di taglia minore. In cattivit\u00e0 non \u00e8 diffusissimo, ma vi sono un certo numero di coppie riproducenti."}
{"id": "2457128", "revid": "1573940", "url": "https://it.wikipedia.org/wiki?curid=2457128", "title": "Poicephalus meyeri", "text": "Il pappagallo di Meyer (Poicephalus meyeri ) \u00e8 un uccello della famiglia degli Psittacidi.\nDescrizione.\nUccelletto compatto e agile nei movimenti, di taglia attorno ai 22\u00a0cm; ha testa, parti superiori e petto bruno cenere; banda frontale gialla di estensione variabile a seconda della sottospecie e del singolo individuo; groppone e ventre bluastro-verdastro; spalle, cosce e ascellari gialle; becco nero, zampe grigie e iride rosso arancio. I giovani hanno i colori pi\u00f9 smorti. Ne sono classificate sei sottospecie assai simili tra loro, che si caratterizzano per minime differenze nella distribuzione del giallo e nella maggiore o minore intensit\u00e0 di colore del piumaggio:\nBiologia.\nPredilige le foreste a galleria non troppo fitte e in generale le aree boschive lungo i corsi d'acqua, ma si trova anche nelle savane alberate, soprattutto dove c'\u00e8 abbondanza di acacie e nelle aree coltivate, purch\u00e9 non troppo lontane dalle fonti d'acqua. Pernotta nelle cavit\u00e0 degli alberi lungo i corsi d'acqua e ogni sera tende a percorrere sempre la stessa rotta dalla zona di pascolo a quella di riposo. Si nutre di semi, noci, bacche e fichi. Il periodo riproduttivo va da giugno a dicembre; tuttavia nello Zimbabwe sono state osservate nidificazioni tra marzo e maggio. La femmina depone 3-4 uova a intervalli normalmente di 2 giorni e comincia a covare dopo la deposizione del secondo uovo. La schiusa avviene dopo 30 giorni d'incubazione; i piccoli si involano a 8-11 settimane di vita.\nDistribuzione e habitat.\nVive nell'Africa centro-orientale, dal Sudan al Sudafrica. In natura \u00e8 piuttosto ben radicato e ha popolazioni stabili. In cattivit\u00e0 non \u00e8 molto diffuso ma vi sono alcune coppie riproducenti presso alcuni centri specializzati e in qualche allevamento privato."}
{"id": "2457130", "revid": "1573940", "url": "https://it.wikipedia.org/wiki?curid=2457130", "title": "Poicephalus robustus", "text": "Il pappagallo del Capo (Poicephalus robustus ) \u00e8 un uccello della famiglia degli Psittacidi.\nDescrizione.\nIl corpo compatto e forte e la grande testa, dotata di becco vistoso, fanno sembrare questo pappagallo pi\u00f9 grande della sua taglia, attorno ai 33\u00a0cm. La colorazione generale \u00e8 verde, pi\u00f9 scura sulle ali e pi\u00f9 chiara nelle parti ventrali; il cappuccio grigio sfumato in ocra copre tutta la testa e il collo, con sfumature rosse sulla fronte e sulla corona molto evidenti nelle femmine e quasi assenti nel maschio (ma non sempre \u00e8 cos\u00ec, per questo non possiamo considerarlo un vero e proprio dimorfismo sessuale); spalle e calze (piumaggio che copre la gamba, pi\u00f9 corto dei calzoni) rosse; becco grigio e iride marrone.\nBiologia.\n\u00c8 un uccello di foresta e boscaglia: abita le foreste primarie e secondarie, le foreste costiere e le savane alberate. Potremmo definirlo timido e silenzioso: solitamente vive in coppia e solo di rado forma bande che si muovono alla ricerca del cibo; in queste occasioni diventa anche pi\u00f9 chiassoso e intraprendente. La stagione riproduttiva spesso coincide con l'intera stagione delle piogge, quando il cibo \u00e8 abbondante. Il nido \u00e8 localizzato nella cavit\u00e0 di un albero e la femmina vi depone 2-4 uova a intervalli di 2-3 giorni; la cova dura 29-30 giorni. I giovani si involano attorno alle 10-12 settimane.\nDistribuzione e habitat.\nVive nelle foreste del KwaZulu-Natal, in Sudafrica (dove la fonte principale di cibo \u00e8 fornita dai semi di \"Podocarpus falcatus\" e dalle olive selvatiche della \"Olea capensis\"). La popolazione in libert\u00e0 pu\u00f2 essere valutata attorno ai 500 individui e quindi in serio pericolo di estinzione.\nIn cattivit\u00e0 non ci sono molte coppie riproducenti, per questo sarebbe importante fermare le catture e incrementare l'allevamento utilizzando i soggetti gi\u00e0 in cattivit\u00e0."}
{"id": "2457132", "revid": "594360", "url": "https://it.wikipedia.org/wiki?curid=2457132", "title": "Kim Jae-won", "text": ""}
{"id": "2457134", "revid": "1573940", "url": "https://it.wikipedia.org/wiki?curid=2457134", "title": "Poicephalus rueppellii", "text": "Il pappagallo di R\u00fcppell (Poicephalus rueppellii ) \u00e8 un uccello della famiglia degli Psittacidi.\nDescrizione.\nPappagalletto agile e compatto, di taglia attorno ai 22\u00a0cm, si presenta con una colorazione generale bruno diffusa, pi\u00f9 scura nelle parti dorsali, pi\u00f9 chiara sul collo, sul petto e sul ventre; ha spalle e calzoni (le penne e le piume che coprono la gamba) gialli, becco nero e iride rossa. I due sessi si identificano perch\u00e9 la femmina ha groppone, ventre e addome azzurro-blu. I giovani sono simili alla femmina ma hanno le zone gialle poco evidenti e il colore generale pi\u00f9 pallido.\nBiologia.\nSchivo e poco appariscente, vive in gruppetti che di solito stazionano in cima agli alberi. Ama abbeverarsi nelle zone rocciose dove si formano pozze in cui l'acqua \u00e8 pi\u00f9 ricca di sali minerali; si nutre dei semi di \"Acacia\" e \"Commiphora\", del nettare di \"Tapinanthus\", dei fiori e delle foglie di \"Grewia\", dei baccelli piuttosto duri dell\"'Acacia erioloba\".\nLa stagione riproduttiva inizia tra gennaio e febbraio, con l'arrivo delle piogge; il nido viene allestito nel cavo di un'acacia dove la femmina depone 3-5 uova che cova per circa 30 giorni.\nI piccoli si involano a circa 8-11 settimane di et\u00e0. I nidi di questo pappagallo sono predati con una certa frequenza da varani, serpenti e manguste.\nDistribuzione e habitat.\nVive in Angola e nel nord della Namibia dove non \u00e8 pi\u00f9 molto numeroso a causa della distruzione del suo habitat e delle catture.\nSi stima che la popolazione namibiana non arrivi a 10.000 individui; poco si sa invece di quella angolana.\nPerrin, dell'Universit\u00e0 del KwaZulu-Natal, ha incluso questa specie in un progetto di studio e conservazione. Non \u00e8 comune in cattivit\u00e0, nonostante le catture."}
{"id": "2457139", "revid": "1573940", "url": "https://it.wikipedia.org/wiki?curid=2457139", "title": "Poicephalus rufiventris", "text": "Il pappagallo panciarossa (Poicephalus rufiventris ) \u00e8 un uccello della famiglia degli Psittacidi.\nDescrizione.\nPappagallo che mostra dimorfismo sessuale: il maschio ha petto e ventre rosso-arancio, mentre la femmina li ha grigio-verde; si presenta con una taglia di 22\u00a0cm e con testa e dorso grigi, cosce e sottocoda verdi, becco nero, iride arancio e zampe grigie. I giovani sono simili alle femmine ma hanno le parti ventrali e la testa di colore arancio pallido. Sono censite due sottospecie:\nBiologia.\nPredilige gli ambienti aridi delle savane, con pochi alberi, piccoli e poco frondosi e vive in coppie o in bande numericamente ridotte. Si tratta di un pappagallo confidente e curioso che adora le acacie come albero dormitorio e va a nidificare nei baobab, da gennaio a marzo, quando le fronde dell'albero aiutano a nascondere l'accesso al nido. La femmina depone normalmente 3 uova che vengono covate per 28-30 giorni. Si nutre di frutti, bacche, semi, piccoli insetti e larve. \u00c8 molto goloso dei frutti della \"Cordia ovalis\" e non sa resistere al dattero della \"Balanites aegyptiaca\".\nDistribuzione e habitat.\nVive nella fascia costiera della Somalia nord-occidentale ed \u00e8 presente anche in Etiopia centrale, in Kenya e nel nord della Tanzania. Sembra essere abbastanza comune negli areali di distribuzione; in cattivit\u00e0 esistono poche centinaia di individui, alcuni dei quali si riproducono con facilit\u00e0 nei centri specializzati e in pochi allevamenti privati."}
{"id": "2457140", "revid": "1573940", "url": "https://it.wikipedia.org/wiki?curid=2457140", "title": "Empusidae", "text": "Empusidae \u00e8 una famiglia di insetti dell'ordine Mantodea.\nTassonomia.\nComprende 10 generi raggruppati in due sottofamiglie:\nSpecie presenti in Italia.\nIn Italia la famiglia Empusidae \u00e8 rappresentata da due sole specie:"}
{"id": "2457143", "revid": "1573940", "url": "https://it.wikipedia.org/wiki?curid=2457143", "title": "Poicephalus senegalus", "text": "Il pappagallo del Senegal (Poicephalus senegalus ) \u00e8 un uccello della famiglia degli Psittacidi.\nDescrizione.\nPappagallo compatto e agile, con taglia attorno ai 23\u00a0cm, presenta una colorazione base verde intenso nelle parti superiori e giallo sfumato in arancione in quelle inferiori. La testa \u00e8 coperta da un ampio cappuccio grigio, il collo \u00e8 verde pallido, come le calze. La specie mostra un leggero dimorfismo sessuale, in quanto il sottocoda del maschio \u00e8 giallo, mentre quello della femmina \u00e8 verde. I giovani si presentano con un piumaggio pi\u00f9 smorto. Ne sono censite tre sottospecie:\nBiologia.\nAbita le savane alberate e aride e le foreste aperte ricche di baobab (\"Adansonia digitata\"). Vive in coppia o in gruppetti di 10-20 individui che a volte compiono anche piccole migrazioni locali da nord a sud nelle stagioni aride. Si nutre di semi, frutta (\u00e8 ghiotto di fichi), germogli e gemme. Il periodo riproduttivo inizia con la fine del periodo delle grandi piogge e va da settembre a novembre. Il nido \u00e8 di norma allestito nel cavo di un grande baobab: qui la femmina depone 2-3 uova che cova per 28 giorni. I giovani si involano attorno alla nona-decima settimana di vita.\nDistribuzione e habitat.\n\u00c8 diffuso in Africa centro-occidentale, nella fascia sud-sahariana che va dal Senegal al Ciad. \u00c8 comune sia in natura sia in cattivit\u00e0 dove si registra una presenza ancora massiccia di soggetti di cattura immessi sul mercato. La riproduzione in cattivit\u00e0 \u00e8 abbastanza agevole, ma poco praticata per l'eccessiva presenza di individui di cattura."}
{"id": "2457147", "revid": "119172029", "url": "https://it.wikipedia.org/wiki?curid=2457147", "title": "Don Messick", "text": "Il suo ultimo doppiaggio \u00e8 stato la serie d'animazione \"Le avventure di Johnny Quest\" del 1997 gli venne dedicato il film \"Scooby-Doo e l'isola degli zombie\" del 1998."}
{"id": "2457149", "revid": "1573940", "url": "https://it.wikipedia.org/wiki?curid=2457149", "title": "Polytelis", "text": "Polytelis \u00e8 un genere di uccelli della famiglia degli Psittaculidi.\nTassonomia.\nComprende le seguenti specie:"}
{"id": "2457157", "revid": "1516566", "url": "https://it.wikipedia.org/wiki?curid=2457157", "title": "Chiesa di Santa Giustina (Venezia)", "text": "La chiesa di Santa Giustina \u00e8 il residuo di un edificio religioso di Venezia sconsacrato nel 1810, situato nel campo omonimo, nel sestiere di Castello.\nStoria.\nLa struttura fa parte della serie di conventi costruiti a cintura difensiva periferica della citt\u00e0. La leggenda fa risalire la fondazione a san Magno, nel VII secolo, dopo che la santa martire padovana gli apparve in sogno. \u00c8 probabile che fosse gi\u00e0 parrocchia nell'XI secolo e appare come collegiata dipendente dalla basilica di San Pietro di Castello nel 1219, anno della consacrazione. A quel tempo era retta da canonici regolari, del cui ordine di appartenenza si \u00e8 persa la memoria, poi, per breve tempo, pass\u00f2 ai canonici del Salvatore di Santa Brigida e, nel 1448, fu definitivamente affidata alle agostiniane provenienti da Santa Maria degli angeli di Murano con una bolla apostolica che le obbligava a mantenere due sacerdoti. A seguito degli editti napoleonici la parrocchia fu soppressa ed associata a Santa Ternita nel 1807 e nel 1810 fu soppresso anche l'ordine religioso.\nL'unica ristrutturazione di cui si abbia traccia documentaria e di interesse, prima della sconsacrazione, \u00e8 il rifacimento della facciata nel 1640 a cura del Longhena ed a spese della famiglia Soranzo.\nNel 1844 l'edificio fu trasformato in scuola militare, dividendolo in tre piani e demolendo il frontone, e nel 1924 divenne sede del Liceo Scientifico Giovanni Battista Benedetti.\nSecondo le cronache conteneva una ricca raccolta di dipinti ora dispersi: lo Zanetti ci documenta opere di Sante Peranda, Palma il Giovane, Marco Vecellio, Pietro Liberi, Giovanni Contarini, Antonio Vassilacchi l'Aliense, Alessandro Varotari il Padovanino, Matteo Ponzone, Francesco Ruschi, Pietro Della Vecchia, Baldassarre D'Anna, Filippo Zaniberti.\nLa chiesa era di notevole importanza per Venezia, ogni anno il 7 ottobre, ricorrenza di santa Giustina e della vittoria di Lepanto, il Doge vi si recava in visita ufficiale. Per l'occasione furono ripetutamente coniate delle monete con l'effigie della santa e denominate poi \"Giustina\".\nDescrizione.\nDell'edificio originario rimane solo la opulenta facciata in pietra d'Istria, monca per\u00f2 del coronamento, e due finestre gotiche dal delicato traforo murate all'interno.\nLa commissione data al Longhena prevedeva l'obiettivo, del tutto laico e comune in diverse chiese barocche veneziane, di glorificare la casata Soranzo.\nLa facciata \u00e8 tripartita da alte semicolonne corinzie dell'ordine maggiore impostate su cospicui basamenti istoriati che attualmente sorreggono un semplice attico con sfere acroteriche. Nella costruzione originaria di Longhena era presente un ampio timpano centinato sormontato da sculture ed ornato con l'insegna dei Soranzo, come ci viene rappresentato sia nell'incisione di Domenico Lovisa che in quella di poco precedente del Carlevarijs. Le sculture rappresentavano un Redentore affiancato da due allegorie sedute ai lati sul timpano e, dopo le volute laterali, due figure di santi sopra gli spigoli.\nI semipilastri ionici dell'ordine minore sorreggono una travatura ritmica che divide in due la facciata residua. Al di sotto di essa sono le due squadrate finestre laterali e il ricco portale centrale a tutto sesto, sostenuto da brevi colonne tuscaniche ed ornato da putti alati sui pennacchi ed in chiave di volta. Sorrette dalla travatura stanno le strutture dei tre cenotafi dei Soranzo. I due laterali, addossati a delle finestre cieche e sormontate da timpani curvilinei spezzati, sono costituiti da un robusto basamento che sostiene un'urna istoriata con baccellature e motivi vegetali e una grande voluta centrale. Sui basamenti sono incise le dediche ai personaggi evocati, Gerolamo e Francesco Soranzo, di cui sopra le urne, fino ai primi del '900, c'erano le sculture dei busti. Il monumento centrale, dedicato a Giovanni Soranzo, \u00e8 leggermente pi\u00f9 largo e della maggiore complessit\u00e0 originaria rimangono le due volute ai piedi del basamento, una maggiore ricercatezza sul piedestallo dell'urna e gli oculi in alto sullo sfondo: un tempo era ornato anche questo dal busto sopra l'urna ma anche attorniato da due figure femminili, allegorie della Pace e della Guerra, sedute ai fianchi del basamento e dell'urna. I busti sono per ora dispersi mentre le grandi allegorie della Pace e della Guerra sono conservate in un deposito della sovrintendenza. Tutte le sculture della facciata erano state eseguite dal medesimo scultore, cosa piuttosto rara in quel periodo, il bolognese Clemente Molli."}
{"id": "2457158", "revid": "76963", "url": "https://it.wikipedia.org/wiki?curid=2457158", "title": "Bill Forsyth", "text": "Riconoscimenti.\nDue film diretti da Forsyth sono stati inseriti dal British Film Institute nella lista dei migliori cento film britannici del XX secolo: \"Gregory's Girl\" al 30\u00ba posto e \"Local Hero\" al 37\u00ba posto."}
{"id": "2457159", "revid": "287204", "url": "https://it.wikipedia.org/wiki?curid=2457159", "title": "Polytelis alexandrae", "text": "Il parrocchetto della regina Alessandra (Polytelis alexandrae) \u00e8 un uccello della famiglia degli Psittaculidi."}
{"id": "2457160", "revid": "287204", "url": "https://it.wikipedia.org/wiki?curid=2457160", "title": "Polytelis anthopeplus", "text": "Il parrocchetto codanera (Polytelis anthopeplus) \u00e8 un uccello della famiglia degli Psittaculidi."}
{"id": "2457164", "revid": "281652", "url": "https://it.wikipedia.org/wiki?curid=2457164", "title": "Polytelis swainsonii", "text": "Il parrocchetto di Barraband (Polytelis swainsonii) \u00e8 un uccello della famiglia degli Psittaculidi."}
{"id": "2457165", "revid": "785863", "url": "https://it.wikipedia.org/wiki?curid=2457165", "title": "Paul Winchell", "text": "Vita privata.\nFiglio di Sol e Clara Wilchinsky, si \u00e8 sposato tre volte: prima con Dorothy Movitz da cui ha avuto due figlie, Stephanie e Stacy; dopo il divorzio dalla Movitz, ha sposato nel 1961 l'attrice Nina Russel da cui ha avuto una figlia, April, anch'essa doppiatrice e voce di Clarabella, ed hanno divorziato nel 1972; dal 1974 fino alla morte \u00e8 stato sposato con Jean Freeman con cui ha adottato due figli, Larry e Keith.\nMorte.\nWinchell and\u00f2 in pensione nel 1999 e si spense sei anni dopo per cause naturali, il 24 giugno 2005, all'et\u00e0 di 82 anni. Il giorno dopo mor\u00ec anche il suo amico e collega John Fiedler, doppiatore di Pimpi.\nDopo il pensionamento di Winchell, Jim Cummings, che gi\u00e0 doppiava Winnie The Pooh, subentr\u00f2 a Winchell nel doppiare Tigro.\nInvenzioni e brevetti.\nIn campo Medico.\nDopo essersi laureato in agopuntura a Los Angeles nel 1974, esercit\u00f2 come ipnoterapeuta ad Hollywood.\nProlifico inventore, ottenne il brevetto per aver realizzato un cuore artificiale con il Dr. Henry Heimlich, inventore della Manovra di Heimlich, e fu uno dei primi a brevettare questo genere di invenzioni. Nello stesso periodo, anche l'Universit\u00e0 dello Utah svilupp\u00f2 un cuore artificiale simile e quando chiesero di brevettarlo, l'ufficio brevetti rispose era gi\u00e0 un brevetto di Paul Winchell. L'universit\u00e0 chiese a Winchell di donarle il brevett\u00f2 e lui accett\u00f2. Heimlich in proposito comment\u00f2 \"Ho visto il cuore, ho visto il brevetto ed ho visto le lettere. Il principio su cui si basano il cuore di Winchell e quello di Jarvik \u00e8 esattamente lo stesso\". Il Dr. Robert Jarvik neg\u00f2 sempre di aver mai usato qualsiasi elemento del design di Winchell per realizzare il suo Jarvik-7, impiantato con successo a Barney Clark nel 1982.\nWinchell ottenne altri brevetti medici lavorando per la Leukemia Society (oggi Leukemia &amp; Lymphoma Society) e la Croce Rossa Americana.\nIn altri campi.\nAltri brevetti li ottenne per il rasoio monouso, un apparecchio per scongelare il plasma, l'accendino senza fiamma, guanti riscaldanti a batteria ed il reggicalze invisibile.\nContributi umanitari.\nNegli anni '80 Winchell svilupp\u00f2 una tecnica di acquicoltura per la tilapia attuabile in villaggi e piccole comunit\u00e0 dell'Africa subsahariana. Insieme al Dr. Heimlich e ad altre celebrit\u00e0 del mondo dello spettacolo, present\u00f2 il progetto come parte di un programma pilota ad una Comitato Congressuale per ottenere dei finanziamenti, ma la proposta fu rigettata perch\u00e9 sarebbe stato necessario scavare pozzi in zone con acqua non potabile."}
{"id": "2457167", "revid": "647919", "url": "https://it.wikipedia.org/wiki?curid=2457167", "title": "Wisegal", "text": ""}
{"id": "2457168", "revid": "1442080", "url": "https://it.wikipedia.org/wiki?curid=2457168", "title": "Jim Cummings", "text": "Biografia.\nHa quattro figli: due nati dalla prima moglie da cui ha divorziato e due dalla seconda moglie Stephanie Lane Jardon, con cui \u00e8 stato sposato dal 2001 al 2011.\nProprio come Frank Welker, oltre a voci con dialoghi normali, realizza anche versi e effetti sonori, in diversi film e cartoni animati.\nNel 2019 viene accusato dalla ex moglie di violenze e abusi su di lei e sul loro cane."}
{"id": "2457170", "revid": "104485", "url": "https://it.wikipedia.org/wiki?curid=2457170", "title": "Gol fantasma", "text": "Gol fantasma \u00e8 una locuzione utilizzata in ambito calcistico per indicare:\nDescrizione.\nCome esplicato dal punto 10 del Regolamento del gioco del calcio, un gol \u00e8 valido quando la sfera ha interamente oltrepassato, per terra o in aria, la linea di porta tra i pali e sotto la traversa, posto ovviamente che il pallone sia in gioco. I \u00abgol fantasma\u00bb si verificano soprattutto nei casi in cui la prospettiva di visione dell'arbitro (oppure quella dei suoi assistenti) non \u00e8 ottimale per poter decretare se il pallone ha interamente oltrepassato la linea di porta; spesso si tratta di situazioni fulminee dovute a rimbalzi fortuiti del pallone su pali, traversa o sui calciatori stessi. Fino all'adozione di supporti tecnologici per risolvere tali casi \u2014 avvenuta in via ufficiale solo dal 2013 \u2014, la decisione spettava all'arbitro essendo lui l'unica persona deputata alla direzione di un incontro calcistico.\nConseguenze.\nProposte.\nSono state avanzate numerose proposte per cercare di arginare il fenomeno dei gol fantasma. Dapprima si pens\u00f2 al \"pallone intelligente\", ossia un pallone da calcio contenente all'interno un microchip: questo venne usato in via sperimentale nei Mondiali Under-17 tra settembre e ottobre 2005 con il consenso del presidente della FIFA, Joseph Blatter, il quale per\u00f2, pochi mesi dopo, rigett\u00f2 il progetto di cui, nel frattempo, era stato previsto l'impiego \u2014 mai avvenuto \u2014 addirittura gi\u00e0 nel ; venne quindi brevemente reintrodotto, sempre sperimentalmente, in occasione del Mondiale per club 2007. Ci si indirizz\u00f2 poi verso l'utilizzo di due assistenti addizionali in area di rigore, posizionati sulla linea di porta: il progetto dei \"giudici di porta\" venne approvato dall'IFAB il 28 febbraio 2009, sostenuto dal presidente dell'UEFA, Michel Platini, e adottato in via sperimentale nella UEFA Europa League 2009-2010. Anche la FIGC present\u00f2 un proprio progetto, realizzato in collaborazione con CNR, Rai e : inizialmente approvato dalla FIFA il 4 marzo 2006, venne bloccato un anno dopo non entrando mai in funzione.\nSoluzioni.\nIl 6 marzo 2010 l'IFAB, al termine della riunione annuale, non ha approvato l'uso di tecnologie per la segnalazione dei gol fantasma, dimostrandosi invece favorevole all'impiego dei giudici di porta; il successivo 21 luglio ne ha poi autorizzato l'introduzione, seppur ancora in via sperimentale, all'interno di diverse competizioni internazionali, tra cui la UEFA Champions League e la Supercoppa UEFA.\nIl 2 aprile 2013 la FIFA ha annunciato l'adozione del sistema GoalControl-4D, prodotto dall'azienda tedesca GoalControl GmbH e composto da 14 telecamere ad alta velocit\u00e0, come strumento tecnologico per contrastare i gol fantasma nella FIFA Confederations Cup 2013. Il 9 aprile seguente anche la Football Association inglese ha scelto questa tecnologia, che \u00e8 risultata immediatamente utile. Il sistema \u00e8 stato usato con successo anche durante il , la prima volta in un mondiale."}
{"id": "2457171", "revid": "1573940", "url": "https://it.wikipedia.org/wiki?curid=2457171", "title": "Primolius", "text": "Primolius \u00e8 un genere di uccelli della famiglia degli Psittacidi che comprende tre specie originarie del Sudamerica.\nDescrizione.\nSono pappagalli di colore prevalentemente verde, ma nello specifico la loro colorazione \u00e8 pi\u00f9 complessa, dato che consiste anche di zone azzurre, rosse e gialle. Hanno una coda lunga, un grosso becco ricurvo e la zona di pelle nuda sulla faccia tipica delle are in generale. Essendo lunghe meno di 50\u00a0cm, sono molto pi\u00f9 piccole delle specie del genere \"Ara\". Colloquialmente, per indicare le specie di ara lunghe meno di 50\u00a0cm, quindi anche quelle del genere \"Primolius\", si utilizza il termine \u00abmini-ara\u00bb.\nTassonomia.\nIl genere \"Primolius\" comprende tre specie monotipiche:"}
{"id": "2457174", "revid": "30610", "url": "https://it.wikipedia.org/wiki?curid=2457174", "title": "Disposta a tutto", "text": ""}
{"id": "2457177", "revid": "25214582", "url": "https://it.wikipedia.org/wiki?curid=2457177", "title": "Mercedes Actros", "text": ""}
{"id": "2457179", "revid": "287204", "url": "https://it.wikipedia.org/wiki?curid=2457179", "title": "Primolius auricollis", "text": "L'ara dal collare (Primolius auricollis ) \u00e8 una piccola specie di ara originaria del Sudamerica centrale.\nTassonomia.\nL'ara dal collare venne descritta per la prima volta dall'ornitologo statunitense John Cassin nel 1853. Il nome specifico \"auricollis\", dal latino \"aurum\", \u00aboro\u00bb, e \"collum\", \u00abcollo\u00bb, \u00absignifica dal collare dorato\u00bb. Recentemente \u00e8 stata spesso classificata nel genere \"Propyrrhura\", ma tale nome non rispetta le regole dell'ICZN. In passato veniva anche classificata nel genere \"Ara\", ma attualmente in tale genere vengono incluse solo alcune delle are pi\u00f9 grandi.\nDescrizione.\nLa sua lunghezza totale si aggira sui 38\u00a0cm, dei quali circa la met\u00e0 \u00e8 costituita dalle penne della coda. Ha piumaggio generale verde, ma presenta un caratteristico collare giallo sulla parte posteriore del collo. Questo collare si sviluppa con l'et\u00e0 e quello degli esemplari adulti presenta colori pi\u00f9 brillanti. La fronte e la corona sono nero brunastre. Le remiganti e le copritrici primarie sono azzurre; la coda \u00e8 rossa alla base, verde al centro e azzurra all'estremit\u00e0. Il lato inferiore della coda e delle remiganti \u00e8 giallo-verdastro, cos\u00ec come quello di altre piccole specie di ara, come l'ara aliblu e l'ara panciarossa. Le zampe sono rosa chiaro e l'iride varia dal rossastro al giallo chiaro. Sulla faccia \u00e8 presente un'ampia zona glabra di colore bianco; il becco, molto massiccio, \u00e8 nero, ma spesso ha la punta di color grigio chiaro.\nDistribuzione.\nLa popolazione principale vive nella regione brasiliana del Pantanal (Mato Grosso sud-occidentale, Mato Grosso do Sul occidentale e Rond\u00f4nia meridionale), nell'Argentina settentrionale (Jujuy orientale e Salta settentrionale), nell'estremit\u00e0 settentrionale del Paraguay (Alto Paraguay e Concepci\u00f3n) e in gran parte della Bolivia settentrionale e orientale (Beni, Santa Cruz, Chuquisaca e Tarija). Una seconda popolazione disgiunta vive in Brasile, nell'estremit\u00e0 nord-orientale del Mato Grosso, nel Par\u00e1 sud-orientale e nel Tocantins occidentale.\nHabitat e conservazione.\nAbita in foreste (sebbene eviti la foresta pluviale amazzonica), aree boschive, savane e praterie con alberi sparsi. Si incontra soprattutto in pianura, ma in certi luoghi si spinge fino a 1700 metri di quota. \u00c8 sempre relativamente comune e per questo motivo BirdLife International la inserisce tra le specie a rischio minimo.\nBiologia.\nGeneralmente viene avvistata in coppie o, al di fuori della stagione riproduttiva, in piccoli stormi. Si nutre di frutti, boccioli di fiori e semi.\nRiproduzione.\nL'ara dal collare nidifica nelle cavit\u00e0 degli alberi. Le uova, di solito due o tre per covata, sono bianche. La femmina le cova per circa 26 giorni e i giovani lasciano il nido circa 70 giorni dopo la schiusa."}
{"id": "2457180", "revid": "2119746", "url": "https://it.wikipedia.org/wiki?curid=2457180", "title": "Tony Sampson", "text": " Ha abbandonato il doppiaggio per diventare un musicista."}
{"id": "2457181", "revid": "1543377", "url": "https://it.wikipedia.org/wiki?curid=2457181", "title": "Primolius couloni", "text": "L'ara testablu (Primolius couloni ) \u00e8 un uccello della famiglia degli Psittacidi originario del Per\u00f9 orientale (a eccezione delle regioni settentrionali), della Bolivia nord-occidentale (specialmente nel Pando) e dell'estremit\u00e0 occidentale del Brasile (solamente nell'Acre). La sua lunghezza totale di circa 41\u00a0cm ne fa una delle specie di piccole are riunite nel gruppo delle cosiddette \u00abmini-are\u00bb, che comprende tutte le specie di ara lunghe meno di 50\u00a0cm. Come tutte le are, presenta una coda lunga e appuntita e un becco grosso e robusto.\nDescrizione.\nL'ara testablu \u00e8 lunga 41\u00a0cm. Ha piumaggio generale verde (che in alcune parti, ad esempio quelle inferiori, assume una tonalit\u00e0 oliva) e testa, remiganti e copritrici primarie azzurre. La faccia superiore della coda \u00e8 amaranto alla base, verde al centro e azzurra all'estremit\u00e0. Il sottocoda e il sottoala sono giallo-verdastri come quelli di altre piccole specie di ara (ad esempio l'ara panciarossa e l'ara dal collare). Il becco \u00e8 color corno-grigiastro chiaro con la base nera (la colorazione del becco varia da un individuo all'altro, ma negli adulti il ramo superiore \u00e8 generalmente pi\u00f9 chiaro). L'iride \u00e8 biancastra e attorno all'occhio \u00e8 presente un sottile anello amaranto, spesso poco visibile. Diversamente da quasi tutte le altre are, ha la pelle della faccia e le guance color grigiastro scuro. Le zampe sono di un rosa tenue. Gli immaturi somigliano agli adulti, ma hanno il becco completamente nero, le zampe grigie, l'iride pi\u00f9 scura e la pelle della faccia e le guance bianche.\nTassonomia.\nRecentemente \u00e8 stata spesso classificata nel genere \"Propyrrhura\", ma tale nome non rispetta le regole dell'ICZN. In passato veniva anche classificata nel genere \"Ara\", ma attualmente in tale genere vengono incluse solo alcune delle are pi\u00f9 grandi.\nHabitat.\nVive nell'Amazzonia sud-occidentale e sulle pendici orientali delle Ande ad essa adiacenti. Predilige le zone aperte all'interno della foresta umida, ad esempio quelle lungo i fiumi o le radure, ma \u00e8 stata osservata anche nelle paludi di palma moriche e nelle periferie delle citt\u00e0. Si incontra dalle pianure ai 1550 metri di quota. Come altre specie di pappagallo, l'ara testablu visita spesso i depositi di argilla.\nBiologia.\nNon conosciamo molto delle abitudini riproduttive di questa specie in natura, ma due nidi appartenenti in apparenza a questo volatile sono stati trovati uno nel fusto cavo di un bamb\u00f9 e l'altro nella cavit\u00e0 di un albero. In cattivit\u00e0, il ciclo riproduttivo sembra seguire un andamento annuale e per ogni covata vengono deposte di norma 2-4 uova. In natura l'ara testablu viene avvistata di solito in gruppi di 2-4 esemplari, ma in alcuni casi eccezionali sono stati visti fino a 60 individui circa. Emette un richiamo dai toni alti, meno sgradevole di quello della maggior parte delle altre are.\nConservazione.\nFino a pochi anni fa questa specie era ritenuta abbastanza comune, ma dopo alcuni studi svolti nel 2006 BirdLife International dichiar\u00f2 che era divenuta molto rara e che ne rimanevano 1000-2500 esemplari. Proprio per questo motivo nella Lista rossa IUCN del 2007 venne inserita tra le specie in pericolo. Alcune zone dell'areale della specie, tuttavia, sono ancora poco conosciute e proprio per questo motivo gli studiosi Tobias e Brightsmith (2007) hanno ipotizzato che le stime precedenti erano troppo basse, dichiarando pi\u00f9 probabile una stima di 9200-46.000 esemplari adulti. Stando cos\u00ec le cose, la specie \u00e8 stata successivamente inserita tra le specie vulnerabili.\nGran parte delle foreste dell'areale dell'ara testablu sono tuttora intatte, ma la deforestazione, almeno in alcune localit\u00e0, costituisce una minaccia alla sua sopravvivenza. La specie si incontra in alcune aree protette, ad esempio Tambopata-Candamo e Manu.\nAnche le potenziali catture di esemplari selvatici da immettere nel commercio di uccelli da voliera costituiscono un serio problema. Gli esemplari di ara testablu in cattivit\u00e0 sono molto rari e di conseguenza il loro prezzo \u00e8 elevato (12.500 $ in Europa). Il commercio internazionale di questa specie era quasi inesistente nel 1993, quando la CITES registr\u00f2 solamente tre esemplari venduti legalmente, ma gi\u00e0 nel 2000 il numero di esemplari venduti era salito a 55. Nell'agosto 2007 l'ISIS (Sistema Internazionale di Informazioni sulle Specie) registr\u00f2 26 esemplari presenti in zoo al di fuori dei Paesi di origine di questa specie, mentre al Loro Parque di Tenerife (struttura non presa in esame dall'ISIS) ve ne erano pi\u00f9 di 35. Secondo la CITES nel periodo 1993-2000 vennero venduti illegalmente 50 esemplari di ara testablu e nel 2001 un'indagine svolta in Germania segnal\u00f2 che in quell'anno erano stati venduti 30 esemplari."}
{"id": "2457185", "revid": "1543377", "url": "https://it.wikipedia.org/wiki?curid=2457185", "title": "Primolius maracana", "text": "L'ara aliblu (Primolius maracana ) \u00e8 un uccello della famiglia degli Psittacidi diffuso nel Sudamerica centrale e orientale. In passato \u00e8 stata classificata sia nel genere \"Ara\" che in \"Propyrrhura\". Pu\u00f2 vivere fino a 50\u201360 anni.\nDescrizione.\n\u00c8 lunga circa 40\u00a0cm. Ha un possente becco nero, una lunga coda e un piumaggio base verde. La faccia superiore delle remiganti e delle copritrici primarie \u00e8 blu, cos\u00ec come indica il nome comune. La faccia inferiore delle ali \u00e8 giallastra, la punta della coda, la corona e le guance sono bluastre e la base della coda e una macchia sul ventre sono rosse. L'iride \u00e8 color ambra. Insieme all'ara panciarossa \u00e8 la sola specie di ara ad avere la pelle glabra sulla faccia di colore giallognolo, che spesso si muta in bianco negli esemplari in cattivit\u00e0. Diversamente dall'ara panciarossa, per\u00f2, l'ara aliblu ha le parti inferiori dell'addome e del dorso rosse.\nDistribuzione.\nL'ara aliblu \u00e8 diffusa nel Brasile orientale e meridionale (sebbene una piccola popolazione residua viva anche nel nord-est), nel Paraguay orientale e, almeno in passato, nell'estremit\u00e0 nord-orientale dell'Argentina. Vive nelle foreste sempreverdi e decidue, preferendo quelle a galleria. Si nutre soprattutto dei semi di \"Cnidoscolus phyllacanthus\", \"Jatropha\" sp., \"Guazuma ulmifolia\" e di \"Melia azederach\", pianta, quest'ultima, non autoctona dell'area. Tuttavia, mangia anche frutta e noci.\nRiproduzione.\nL'ara aliblu raggiunge la maturit\u00e0 sessuale tra i 2 e i 4 anni. La femmina depone di solito due uova che cova per circa 29 giorni. Gli immaturi imparano a volare 11 settimane dopo la schiusa e rimarranno con i genitori per un altro anno ancora. Non sappiamo molto sulla riproduzione in natura di questa specie, ma nel Brasile nord-orientale la stagione degli amori va da dicembre a febbraio.\nConservazione.\nLa principale minaccia alla sopravvivenza dell'ara aliblu \u00e8 la deforestazione. Inoltre in passato questa specie ha sofferto molto a causa delle catture di esemplari per il commercio degli uccelli da voliera - tra il 1977 e il 1979 giunsero negli Stati Uniti 183 esemplari provenienti dal Paraguay. Il numero di queste are \u00e8 diminuito soprattutto nella parte meridionale dell'areale e nella Provincia di Misiones, in Argentina, dove venivano uccise in gran numero dagli allevatori che le consideravano animali nocivi, non vengono pi\u00f9 avvistate ormai da molti anni. Proprio per questo motivo fino a poco tempo fa l'ara aliblu veniva inserita tra le specie vulnerabili. Le informazioni provenienti dal Brasile, per\u00f2, fanno presupporre che in questo Paese la specie sia ancora molto diffusa e che abbia addirittura ricolonizzato alcune zone da cui era scomparsa in passato, come il Rio de Janeiro meridionale. Stando cos\u00ec le cose, la specie \u00e8 stata successivamente inserita tra le specie prossime alla minaccia."}
{"id": "2457187", "revid": "1310927", "url": "https://it.wikipedia.org/wiki?curid=2457187", "title": "Jaime Romero", "text": "Carriera.\nClub.\nAlbacete.\nNel luglio del 2008 firma il suo primo contratto da professionista, all'et\u00e0 di 18 anni, con l'Albacete Balompi\u00e9. Fa il suo esordio da professionista in campionato, nella Segunda Division, il 31 agosto, nell'incontro vinto per 2-1 nei confronti del . Il 15 novembre realizza la sua prima rete da professionista, sempre in campionato, nel pareggio interno per 2-2 contro il . Conclude la sua prima stagione da professionista collezionando 36 presenze e realizzando 3 reti nella Segunda Divisi\u00f2n.\nUdinese.\nNella stagione successiva avviene il suo trasferimento in Italia, tra le file dell'. Fa il suo esordio in Serie A l'8 novembre, nella sconfitta interna per 1-0 contro la . Conclude la sua prima stagione in Italia collezionando 4 presenze in campionato.\nBari.\nL'anno dopo rimane in Italia, ma passa in prestito al . Esordisce con la nuova maglia in Coppa Italia, il 1\u00ba dicembre, nella larga vittoria per 4-1 contro il . Questa partita sar\u00e0 una delle partite che faranno parte dello Scandalo italiano del calcioscommesse del 2011. Il 19 dicembre esordisce anche in Serie A con la nuova maglia, nel pareggio interno per 1-1 contro il . Conclude la stagione collezionando 9 presenze in campionato e 2 in coppa nazionale, per un totale di 11 presenze stagionali.\nGranada.\nTerminato il prestito al Bari torna all'Udinese e viene nuovamente girato in prestito, stavolta al Granada. Il giocatore torna dunque in Spagna, in una societ\u00e0 che appartiene a Giampaolo Pozzo, stesso proprietario dell'. Esordisce con la nuova maglia il 27 agosto, nella Primera Divisi\u00f3n, nella sconfitta interna per 1-0 contro il Real Betis Balompi\u00e9. Il 13 dicembre esordisce in Copa del Rey, in un incontro che vede il Granada perdere per 4-1 in casa della Real Sociedad. L'11 aprile realizza la sua prima rete stagionale, in campionato, nel pareggio interno per 2-2 contro l'Athletic Club. Conclude la stagione collezionando 18 presenze in campionato e 2 nelle coppe nazionali e realizzando una rete in campionato, per un totale di 20 presenze e 1 rete in stagione.\nAl termine del prestito viene rinnovato di un anno il precedente accordo. Il giocatore rimane perci\u00f2 in prestito al Granada per una seconda stagione.\nGli anni a seguire.\nNel 2013 passa, sempre in prestito, ai turchi dell'Orduspor e successivamente al Castilla, societ\u00e0 satellite del Real Madrid. Nel 2016, con la fine dell'esperienza al Real Saragozza, il calciatore viene acquisito a titolo definitivo dal'Osasuna. Passa infine al Cordoba nella sessione di mercato antecedente la stagione 2017-2018."}
{"id": "2457188", "revid": "785863", "url": "https://it.wikipedia.org/wiki?curid=2457188", "title": "Tom Kenny", "text": "Biografia.\nFiglio di Paul Austin Kenny e Theresa Bridget Donigan. Da bambino amava disegnare e collezionare album di dischi alla fine degli anni '60 e '70.\u00a0Ha incontrato\u00a0Bobcat Goldthwait\u00a0in prima elementare e sono diventati amici per tutta la vita.\nNella loro met\u00e0 dell'adolescenza, videro una pubblicit\u00e0 per una serata open-mic allo\u00a0Skaneateles\u00a0che presentava il comico\u00a0Barry Crimmins\u00a0con il soprannome di \"Bear Cat\". Lui e Goldthwait sono andati all'evento e si sono esibiti sotto i moniker Tomcat e Bobcat, rispettivamente, come tributo ai Crimmins, dopo di che Goldthwait ha usato Bobcat come nome d'arte. Descrivendo la routine in piedi di Kenny, Goldthwait ha detto: \"Tom si alzava e parlava del suo terapista e non aveva nemmeno un terapista, amava solo\u00a0Woody Allen\".\nKenny \u00e8 andato alla\u00a0Bishop Grimes Junior/Senior High School, un liceo cattolico.\u00a0Dopo il college, Kenny ha recitato in cabaret in tutto il paese per circa otto anni prima di trasferirsi in altri luoghi.\nCarriera.\nKenny ha recitato in molti film e programmi TV, debuttando in \"How I Got Into College\" (1989) e successivamente \u00e8 apparso in film come \"Shakes the Clown\" (1991) e \"Comic Book: The Movie\" (2004). In televisione, avrebbe ospitato i segmenti \"Music News\" dei \"Friday Night Videos\" nei primi anni '90. \u00c8 apparso in spettacoli comici di sketch \"The Edge\" che sono andati in onda su Fox dal 1992 al 1993 e \"Mr. Show\" in onda su HBO dal 1995 al 1998, entrambi i ruoli nello spettacolo erano come membri del cast regolare. Apparso su RL Stine's \"The Haunting Hour\" sulla quarta stagione episodio, \"Zio Howee\", come lo zio Howee, uno spettacolo per bambini ospite ad alta energia con strani poteri.\nLa serie, intitolata\u00a0\"SpongeBob SquarePants\", \u00e8 stata presentata in anteprima su\u00a0Nickelodeon\u00a0il primo maggio 1999. \u00c8 diventata presto un successo commerciale.\u00a0Kenny interpreta vari altri personaggi nello show, tra cui il personaggio live-action Patchy il pirata e le voci di\u00a0Gary la lumaca, il narratore francese (una parodia di\u00a0Jacques Cousteau) e il padre di SpongeBob (Harold SquarePants).\u00a0Nel 2010, Kenny ha ricevuto con Annie Award\u00a0per \"Voice Acting in a Television Production\" per il suo ruolo di SpongeBob in\u00a0\"Truth or Square di SpongeBob\"\u00a0(stagione 6, episodio 23-24).\u00a0Ha anche doppiato SpongeBob nel\u00a0film sequel\u00a0uscito il 6 febbraio 2015. Nel 2018 e nel 2020, ha ricevuto il Daytime Emmy Award come miglior interprete in un programma d'animazione.\nVita privata.\n\u00c8 sposato con l'attrice e doppiatrice statunitense Jill Talley, con cui ha recitato nel videoclip degli Smashing Pumpkins \"Tonight, Tonight\", hanno due figli, Mack (nato nel 1997) e Nora (nato nel 2003).\nPer la prima volta nel 1992 mentre lavorava a \"The Edge\". I due hanno collaborato a molte produzioni insieme, tra cui \"SpongeBob SquarePants\" (in cui Talley d\u00e0 la voce a Karen Plankton)."}
{"id": "2457189", "revid": "1964823", "url": "https://it.wikipedia.org/wiki?curid=2457189", "title": "Gallipoli Calcio 2008-2009", "text": "Questa pagina raccoglie i dati riguardanti il Gallipoli Calcio nelle competizioni ufficiali della stagione 2008-2009.\nStagione.\nLa stagione segna un netto cambiamento in societ\u00e0: al posto di Pagni e Patania vengono chiamati Gino Dimitri, ex responsabile dell'area tecnica del settore giovanile del Lecce, e come allenatore Giuseppe Giannini. La rosa, che combina giovani promettenti ed elementi esperti della categoria, punta con decisione alla promozione in Serie B, anche sfruttando il fattore-campo legato soprattutto all'atipico terreno in sintetico.\nIn campionato il Gallipoli mantiene un rendimento costante. La formazione ionica pu\u00f2 contare su un organico molto valido, che ha in Ciro Ginestra e Francesco Di Gennaro due prolifici attaccanti, cui si aggiungono il regista David Mounard, i centrocampisti centrali Gennaro Esposito e Giuseppe Russo e una difesa di spessore, guidata dal portiere Generoso Rossi.\nIl Gallipoli si insedia solitario in vetta alla classifica sin dalle prime giornate, con 16 punti dopo sole 6 partite. Poi la squadra accusa un calo nelle successive battute (sconfitte esterne a e e pareggio interno con l'), ma subito si riprende, sconfiggendo il club campano della Cavese allo Stadio Bianco per 5-1.\n\u00c8 il periodo tra dicembre e gennaio che consolida il Gallipoli tra le pretendenti alla promozione in Serie B, a differenza di quanto avvenuto nelle stagioni precedenti, quando la squadra in questo periodo ebbe cali fisici e mentali. Seguiranno le vittorie con il Crotone in casa e nel derby pugliese col Taranto allo Stadio Iacovone. La squadra giallorossa in casa ha un rendimento molto positivo, ma rispetto alla stagione precedente decisivo \u00e8 anche il rendimento in trasferta.\nLa svolta della stagione risale al 26 aprile, quando il team di Giannini deve affrontare a Crotone i rossoblu allenati dal salentino Francesco Moriero. La classifica allora vede il Gallipoli in testa a 57 punti e il Crotone staccato di un solo punto, a 56. Dopo il primo tempo conclusosi a reti bianche, il Crotone passa in vantaggio con Basso su rigore, ma il Gallipoli si porta sull'1-1 con un tiro di destro del bomber Ginestra, prima che all'89\u00ba minuto l'attaccante Di Gennaro firmi il definitivo 2-1 con un tiro in diagonale. Il gol, festeggiato con gli 800 tifosi gallipolini giunti in Calabria, consente al Gallipoli di aumentare il distacco, che sale a 4 punti.\nLa gioia definitiva per i tifosi gallipolini arriva il 17 maggio 2009, quando i giallorossi, davanti a 7.000 spettatori festanti in uno Stadio Bianco gremito in ogni ordine di posto, batte tra le mura amiche 3-2 la Real Marcianise. Al fischio finale cominciano le celebrazioni, con cori e inni rivolti alla societ\u00e0, alla squadra e al mister Giannini. Per i giallorossi si tratta cos\u00ec del primo approdo in Serie B nella loro storia: cos\u00ec facendo il Gallipoli \u00e8 la quarta salentina, dopo il Lecce, il e il Brindisi, ad accedere alla serie cadetta.\nPochi giorni pi\u00f9 tardi il Gallipoli prevale nella doppia sfida valida per la Supercoppa di Lega contro il : dopo lo 0-0 in casa, il Gallipoli riesce ad espugnare lo Stadio Dino Manuzzi per 2-1 grazie all'autogol di Cusaro e la marcatura di Buzzegoli."}
{"id": "2457190", "revid": "1573940", "url": "https://it.wikipedia.org/wiki?curid=2457190", "title": "Prioniturus", "text": "Prioniturus \u00e8 un genere di uccelli della famiglia degli Psittaculidi.\nTassonomia.\nComprende le seguenti specie:"}
{"id": "2457193", "revid": "1442080", "url": "https://it.wikipedia.org/wiki?curid=2457193", "title": "Prioniturus discurus", "text": "Il codaracchetta capoblu (Prioniturus discurus) \u00e8 un uccello della famiglia degli Psittaculidi, endemico delle Filippine."}
{"id": "2457194", "revid": "1149807", "url": "https://it.wikipedia.org/wiki?curid=2457194", "title": "Tupi (campo petrolifero)", "text": "Tupi \u00e8 un importante giacimento petrolifero \"offshore\" del Brasile, la cui scoperta \u00e8 stata annunciata da Petrobras nel novembre 2007. \u00c8 chiamato anche giacimento Lula, in onore dell'allora presidente brasiliano Luiz In\u00e1cio Lula da Silva\n\u00c8 situato nel bacino de Santos, una zona di recente esplorazione. Contiene sia petrolio sia gas naturale, con riserve stimate tra 5 e 8 miliardi di barili, che ne farebbero il pi\u00f9 grande giacimento scoperto nel mondo dopo Kashagan.\nLa produzione dovrebbe iniziare nel 2011 e il petrolio sembra di qualit\u00e0 migliore di altri giacimenti brasiliani, come Marlim. \nL'ambasciatore brasiliano, in visita in Arabia saudita, ha dichiarato che, dopo la scoperta di questo grosso giacimento, il Brasile potrebbe aderire all'OPEC."}
{"id": "2457195", "revid": "599013", "url": "https://it.wikipedia.org/wiki?curid=2457195", "title": "Aleksandrs Isakovs", "text": "Carriera.\nClub.\nHa cominciato la sua carriera nel Dinaburg; dopo una parentesi nel campionato russo, torn\u00f2 in patria, vincendo tre campionati e una Coppa nazionale con la maglia dello Skonto.\nNazionale.\nHa giocato 59 partite con la Lettonia. Ha debuttato l'11 luglio 1997 nella partita di Coppa del Baltico contro la , entrando ad inizio ripresa al posto di Jurijs \u0160ev\u013cakovs.\nHa partecipato a Campionato europeo di calcio 2004."}
{"id": "2457198", "revid": "1305772", "url": "https://it.wikipedia.org/wiki?curid=2457198", "title": "Segreti di famiglia", "text": ""}
{"id": "2457199", "revid": "1442080", "url": "https://it.wikipedia.org/wiki?curid=2457199", "title": "Prioniturus flavicans", "text": "Il codaracchetta pettogiallo (Prioniturus flavicans) \u00e8 un uccello della famiglia degli Psittaculidi, endemico dell'Indonesia."}
{"id": "2457202", "revid": "1566286", "url": "https://it.wikipedia.org/wiki?curid=2457202", "title": "Karena Lam", "text": "Origini.\nKarena Lam \u00e8 per tre quarti cinese ed un quarto giapponese. Suo padre viene da Hong Kong, mentre sua madre \u00e8 mezza giapponese e mezza taiwanese.\nCarriera.\nL'attrice, cresciuta a Vancouver, Canada, fu scoperta da un talent scout taiwanese mentre lavorava nel ristorante dei suoi genitori, nel 1993. La ragazza aveva 15 anni. Lo scout la persuase a volare a Taiwan nel periodo natalizio, da sola, per un'audizione come cantante nella speranza di assicurarle un contratto professionale. L'audizione fu un successo, e Karena pubblic\u00f2 due album. Il primo, di debutto, fu pubblicato nel 1995, mentre il secondo vide la luce nel 1999. Tuttavia, entrambi ebbero solo un modesto successo.\nIl suo debutto cinematografico nel 2002 diede una svolta alla sua carriera, e la port\u00f2 sotto le luci della ribalta. Karena recit\u00f2, quello stesso anno, in tre film di successo girati a Hong Kong, vincendo i premi come \"Miglior Attrice di Supporto\" e \"Migliore Nuova Attrice\" per i ruoli in \"July Rhapsody\" diretto da Ann Hui (agli \"Hong Kong Film Awards\" del 2002) ed in \"Inner Senses\" di Lo Chi Leung (ai taiwanesi Golden Horse Award), ottenendo cos\u00ec riconoscimento come giovane attrice di talento, e segnando l'inizio della sua carriera cinematografica.\nIn tempi recenti si \u00e8 cimentata in ruoli pi\u00f9 impegnativi, come testimoniato dal film horror del 2005 \"Home Sweet Home\", dove interpreta un mostro \"fantasma\" pazzo e orribilmente deformato, che rapisce un bambino dalla sua madre genetica per reclamarlo come suo. Grazie a questo ruolo, \u00e8 stata nominata per altri premi importanti."}
{"id": "2457206", "revid": "729019", "url": "https://it.wikipedia.org/wiki?curid=2457206", "title": "Al bistrot dopo mezzanotte - Un'antologia francese", "text": "Al Bistrot dopo Mezzanotte. Un'antologia francese (titolo originale \"Im Bistro nach Mitternacht \u2013 Ein Frankrein-Lesebuch\") \u00e8 una raccolta di articoli, lettere, racconti scritti tra il 1925 e il 1932 da Joseph Roth, pubblicata per la prima volta nel 1999. I vari scritti hanno come tema chiave la Francia e confermano l'importanza dell'autore e la posizione da lui occupata nella letteratura mitteleuropea.\nAmante dei viaggi, nel 1918, facendo parlare un suo personaggio, Heinrich P., decide \u201cdi guadagnarsi il pane quotidiano scrivendo\u201d; inizia a viaggiare: \u00e8 a Praga, va poi in Svizzera, sinch\u00e9 nel maggio del 1925, unitamente alla moglie Friedl, si reca in Francia, lui, ebreo, deluso per la situazione politico culturale della Germania, che gi\u00e0 nei primi anni Venti lo aveva fatto sentire uno straniero.\nLa Francia piacque molto a Roth. Tanto che in una lettera ad un collega della Frankfurter Allgemeine Zeitung, per la quale Roth scrisse fino al 1933 molti articoli, diceva: \u201cMi preme dirLe personalmente che Parigi \u00e8 la capitale del mondo\u201d; e successivamente: \"chi non \u00e8 stato a Parigi \u00e8 solo un mezzo uomo\u201d.\nIl contenuto.\nIl libro si apre con un'introduzione chiarificatrice, intitolata \"Al bistrot dopo mezzanotte. Joseph Roth in Francia\" di Katharina Ochse, nella quale viene presentato l'intreccio tra la vita movimentata di Roth, i suoi innumerevoli viaggi, la situazione politica in Europa e la sua produzione letteraria, introducendo il lettore nell'interpretazione e nell'ambientazione dei vari libri.\nIl libro contiene: racconti, lettere, articoli. In dettaglio:\nInizia poi una serie di racconti della sua esperienza francese:"}
{"id": "2457207", "revid": "834", "url": "https://it.wikipedia.org/wiki?curid=2457207", "title": "Brothers &amp; Sisters", "text": ""}
{"id": "2457212", "revid": "320578", "url": "https://it.wikipedia.org/wiki?curid=2457212", "title": "FC Sankt Veit an der Glan", "text": ""}
{"id": "2457220", "revid": "599013", "url": "https://it.wikipedia.org/wiki?curid=2457220", "title": "Baby D", "text": ""}
{"id": "2457222", "revid": "61051", "url": "https://it.wikipedia.org/wiki?curid=2457222", "title": "Harald Wapenaar", "text": "Carriera.\nDebutt\u00f2 da professionista con il RBC Roosendaal nella stagione 1993-1994. A seguire vest\u00ec le divise dello Helmond Sport, dell' e dell'Udinese, in Italia. Nel 1999 fece ritorno all'Utrecht, lasciandolo definitivamente per il nell'estate 2003. Pass\u00f2 al Vitesse nel gennaio 2005.\nAl Portsmouth fu in competizione per il ruolo di titolare con Shaka Hislop, quindi torna in Olanda. Fino alla stagione 2006-2007 riusc\u00ec a mantenere il posto da titolare al Vitesse Arnhem.\nNel 2007 pass\u00f2 in prestito allo Sparta Rotterdam, esordendo il 21 gennaio contro l'Excelsior Rotterdam, per poi ritirarsi definitivamente dal calcio giocato nel 2009."}
{"id": "2457224", "revid": "770813", "url": "https://it.wikipedia.org/wiki?curid=2457224", "title": "Bell 407", "text": "Il Bell 407 \u00e8 un elicottero leggero monomotore, con rotore quadripala, da cui il 4 della sigla, per distinguerlo dalla serie 200 con rotore bipala e sviluppato dal precedente Bell 206L-4 LongRanger.\nStoria.\nNel 1993 la Bell Helicopter Textron decise di sviluppare un nuovo elicottero leggero utility monomotore derivato dal Bell 206 LongRanger. Il primo prototipo vol\u00f2 il 21 aprile 1994, presso gli stabilimenti Bell a Mirabel, in Canada. Si trattava di un Bell 206L-4 modificato, col trave di coda e i sistemi dinamici del Bell OH-58D, un cockpit di nuova generazione e la cabina allargata di 18 pollici, in grado di ospitare 6 passeggeri, oltre al pilota. La propulsione era affidata al turboalbero Allison 250-C47B, dotato di FADEC.\nDopo due anni di collaudi, il 9 febbraio 1996, il Bell 407 ottenne la certificazione da parte del Transport of Canada e successivamente, il 23 febbraio, da parte della FAA. Durante l'Heli-Expo del 1996 a Dallas, ci furono le prime consegne ai clienti di lancio Niagara Helicopters, Petroleum Helicopters e Greenlandair.\nDopo un solo anno dall'inizio delle consegne, la produzione super\u00f2 le 140 unit\u00e0 e, nel novembre 2003, si super\u00f2 il milione di ore volate.\nBell 407T.\nLa Bell studi\u00f2 lo sviluppo della variante biturbina, denominata Bell 407T. Tuttavia l'idea venne abbandonata, in favore della progettazione di un elicottero completamente nuovo, il Bell 427.\nBell 417 / Eagle 407 HP.\nNel febbraio del 2006 venne presentato il progetto Bell 417. Si trattava essenzialmente di un 407 con una turbina Honeywell HTS900 da circa 1000 shp. Il progetto venne cancellato l'anno seguente, ma in seguito la ditta canadese Eagle propose una modifica post market, prevedendo l'installazione della Honeywell HTS900 al posto della Allison 250-C47.\nImpiego.\nIl Bell 407 \u00e8 tutt'oggi in produzione e viene prevalentemente utilizzato per antincendio, polizia, elisoccorso, off-shore, voli turistici, lavoro aereo, trasporto passeggeri, riprese TV.\nPer le performance, stabilit\u00e0 del rotore, e portata in quota viene considerato dalla ditta AirZermat insieme al Bell 429 e 412, preferibili ad altri elicotteri della stessa categoria per operazioni di soccorso in quota e missioni fino 6000m.\nA partire da un Bell 407, la Northrop Grumman Corporation, ha creato il drone MQ-8C Fire Scout."}
{"id": "2457235", "revid": "120672607", "url": "https://it.wikipedia.org/wiki?curid=2457235", "title": "Don Luca", "text": "Don Luca \u00e8 una sitcom italiana prodotta da Mediatrade e Aran Endemol e andata in onda su Canale 5 il sabato pomeriggio. Le musiche e la sigla sono di Silvio Amato con l'arrangiamento di quest'ultima di Fabio Coppini, che ha suonato anche il pianoforte mentre Corrado Terzi ha suonato invece il sax. Il suo direttore artistico \u00e8 Fosco Gasperi. Ne sono state prodotte due stagioni, una nel 2000 e una nel 2003, di 20 episodi ciascuna.\nTrama.\nIl telefilm racconta le vicende di un viceparroco di San Fedele, don Luca (Luca Laurenti), e della sua vita nella parrocchia alla quale \u00e8 stato assegnato. Le sue vicende si intrecciano con quella del parroco don Lorenzo (Paolo Ferrari), sua nipote Chiara (Barbara Di Bartolo), ragazza-madre del piccolo Mirko (Jacopo Sarno), e della perpetua Palmira (Marisa Merlini).\nNella seconda edizione Chiara e Mirko lasciano il posto al caposcout trentacinquenne Silvano (Gianni Fantoni), che appare come un bambinone, e Maddalena (Mavi Felli), ex fidanzata del protagonista. Don Luca \u00e8 rappresentato come un prete molto eccentrico; gioca a calcio, ascolta musica rock e va in moto.\nSequel.\nDopo essere stata replicata pi\u00f9 volte sulla stessa rete, su Happy Channel e successivamente su Mediaset Extra e Iris, nel 2008 la serie \u00e8 stata seguita da una terza stagione intitolata \"Don Luca c'\u00e8\", con un cast completamente rinnovato."}
{"id": "2457236", "revid": "647919", "url": "https://it.wikipedia.org/wiki?curid=2457236", "title": "Stella di Vergina", "text": ""}
{"id": "2457239", "revid": "1305772", "url": "https://it.wikipedia.org/wiki?curid=2457239", "title": "Rauna del Castello", "text": "Rauna del Castello (in sloveno Ravne, in tedesco \"Rauna\") \u00e8 un paese della Slovenia, frazione del comune di Aid\u00f9ssina.\nLa localit\u00e0 si trova sulle colline sovrastanti Cernizza Goriziana, a 311.5 metri s.l.m., a 15.0 kilometri dal capoluogo comunale ed a 17.7 kilometri dal confine italiano.&lt;br&gt;\nAll'insediamento (\"naselje\") afferiscono gli agglomerati di \"Slejki\", \"U\u0161aji\", \"Tabor\".&lt;br&gt; \nNei pressi dell'agglomerato di \"Tabor\" \u00e8 ancora presente un bastione fortificato che in passato serv\u00ec a monitorare le orde turche che passavano nella sottostante Valle del Vipacco.\nSia durante il dominio asburgico sia tra le due guerre mondiali Rauna fu frazione del comune di Cernizza Goriziana.\nCorsi d'acqua.\ntorrente \"Raven\u0161\u010dek\"\nAlture principali.\n\"\u010caven\", mt 1186; \"Selovec\", mt 1265; \"Suhi vrh\", mt 1280; \"Bi\u017eaj\", mt 1342; \"Praprot\", mt 1374;"}
{"id": "2457245", "revid": "1318658", "url": "https://it.wikipedia.org/wiki?curid=2457245", "title": "Dialetto alvernese", "text": "Il dialetto alvernese o alverniate, conosciuto come auvernhat in lingua occitana, auvergnat in lingua francese, \u00e8 un dialetto della lingua occitana parlato nella maggior parte dell'Alvernia, nella sezione centrale della Francia, ovvero una parte del Massiccio Centrale. Per alcuni linguisti e ricercatori potrebbe essere un linguaggio separato.\nIl dialetto ha assunto notoriet\u00e0 internazionale attraverso le composizioni folk di Joseph Canteloube.\nIl dialetto viene collocato tra i dialetti del gruppo nord occitano, insieme al limosino e al vivaro-alpino.\nSi distinguono due sottodialetti dell'alvernese:\nLa definizione di \u00ab lingua d'Alvernia \u00bb era peraltro utilizzata nel Medioevo, dall'universit\u00e0 di Parigi, per designare gli scolari; dall'Ordine del Tempio, poi di Malta per raggruppare i cavalieri del nord e dell'est del Massiccio centrale.\nClassificazione.\nL'alverniate \u00e8 un dialetto dell'occitano classificato nell'insieme occitanico settentrionale: in effetti condivide con il limosino e il vivaro-alpino parecchie caratteristiche, tra cui la palatalizzazione di ca/ga in cha/ja. Alcuni linguisti includono l'alveniate in un gruppo dialettale alverno-limosino in comune con il limosino.\nEsiste nell'Alvernia una corrente regionalista, intorno al \"Cercle Terre d'Auvergne\", che difende la tesi in base alla quale l'alverniate sarebbe una lingua a s\u00e9 stante, fortemente differenziata dall'occitano. Tale corrente ha sviluppato una specifica ortografia, la cosiddetta norma bonnaudiana.\nEstensione e variazione interna.\nI confini dell'alverniate non coincidono con quelli dell'attuale regione d'Alvernia, n\u00e9 con quelli della tradizionale provincia d'Alvernia. Se la frontiera linguistica con le parlate d'o\u00efl a Nord, e il francoprovenzale, a Est, \u00e8 stata chiaramente delimitata, quella con gli altri dialetti o variazioni del diasistema occitano varia a seconda degli autori:\nVi \u00e8 dunque consenso sull'inclusione nell'alverniate delle zone seguenti :\nLa maggioranza dei linguisti vi aggiungono :\nPierre Bonnaud include anche nell'alverniate :\nL'attuale regione d'Alvernia \u00e8 dunque interamente di lingua d'oc, salvo il nord dell'Allier che \u00e8 di lingua d'o\u00efl.\nVariazione.\nSi distinguono in generale due variet\u00e0 principali d'alverniate :\nIl sud dell'Allier (Burbonese) costituisce la parte orientale del Croissant, zona interferenziale che ha ricevuto influenze particolarmente forti dal francese. A parte l'accento tonico e la fonetica, i tratti linguistici alverniati vi restano dominanti. Il Croissant ingloba anche la frangia nord del dominio limosino. Vedi anche dialetto burbonese.\nNella sua grammatica, Jules Ronjat insiste sul carattere di transizione, verso il linguadociano (\"aurillacois\") e il limosino (basso-limosino), del dialetto di Pleaux.\nPierre Bonnaud, da parte sua, propone una tripartizione tra alverniate settentrionale, mediano e meridionale.\nStoria.\nLe tracce di un dialetto celtico, comunemente denominato gallico (\"gaulois\"), in epoca romana, sono numerose nella toponomastica del Puy-de-D\u00f4me e del Cantal. Il substrato celtico \u00e8 pertanto pi\u00f9 importante che nel resto dell'Occitania.\nVitalit\u00e0 e consapevolezza linguistiche.\nL'UNESCO la classifica come \"seriamente in pericolo\" nel suo Atlante delle lingue minacciate.\nCi si pu\u00f2 fare un'idea del grado di vitalit\u00e0 dell'alverniate in seguito a un sondaggio del 2006, realizzato nella regione Alvernia.\nLa denominazione pi\u00f9 diffusa per l'una o l'altra delle due lingue parlate nella regione di Alvernia \u00e8 il termine \"patois\" (78 % delle persone interpellate) a fianco ai termini pi\u00f9 regionalizzati; una certa consapevolezza delle identit\u00e0 culturali emerge attraverso termini come alverniate (10 %), \"occitano\" (8 %), borbonese (5 %) o \"lingua d'oc\" (4 %).\nLa lingua regionale, che sia d'oc (nell'insieme della regione d'Alvernia) o d'o\u00efl (a nord dell'Allier), rappresenta una realt\u00e0 radicata:\nSfortunatamente buona parte della popolazione che comprende o parla un po' o correntemente, non sa leggere n\u00e9 tantomeno scrivere.\nLa trasmissione della lingua avviene essenzialmente nell'ambito familiare (genitori al 61 %, o ambiente al 50 %) e in minima parte per mezzo della rete istituzionalizzata che \u00e8 la scuola (10 %). Qui si pone il problema del ruolo dello Stato in quanto il 40 % delle persone che non hanno insegnato la lingua ai loro figli rimpiangono di non averlo fatto. Questo rimpianto \u00e8 ancora pi\u00f9 forte nelle generazioni pi\u00f9 giovani (il 58 % con meno di 35 anni). Inoltre, il desiderio di imparare \u00e8 molto presente ed \u00e8 pi\u00f9 forte negli individui con meno di 35 anni di et\u00e0 (23 %). Il sogno di vedere la lingua proposta a scuola \u00e8 pi\u00f9 forte nei seguenti dipartimenti : Alta-Loira (53 %), Puy-de-D\u00f4me (51 %) e Cantal (74 %). Il desiderio che i propri figli apprendano la lingua \u00e8 molto forte (41 %) e si rafforza nelle giovani generazioni (il 58 % con meno di 35 anni). Il 71 % degli abitanti della regione, in buona parte al di sotto dei 35 anni (76 %), si dichiara favorevole al mantenimento e allo sviluppo della lingua e della cultura regionali. A tale scopo, essi desiderano che le istituzioni svolgano il loro ruolo:\nOrtografie.\nL'alverniate utilizza diverse grafie:\nRiviste.\nLa rivista pi\u00f9 antica mai apparsa in lingua alverniate \u00e8 \"La Cabreta\" che esce ogni due mesi a Aurillac. Essa mescola la norma classica e la norma felibrista.\nNella bassa Alvernia c'\u00e8 la \"Biz\u00e0 Neir\u00e0\", molto irregolare nella sua uscita, e in linea di massima in lingua francese. La parte alverniate \u00e8 basata sulla norma bonnaudiana.\nL'altra rivista della Bassa Alvernia \u00e8 \"Parlem !\", pubblicata dall'Istituto per gli Studi Occitani, basata sulla norma classica. Esce quattro volte l'anno a Thiers.\nLetteratura.\nNell'Alvernia, il periodo dell'antico occitano \u00e8 riccamente documentato con trovatori quali Peire d'Alvernhe e numerosi scritti (documenti come quello di Montferrand, testi religiosi, contratti privati).\nDal XIV secolo, le classi dirigenti abbandoneranno l'occitano a vantaggio del francese. Quando nel 1539 l'ordinanza di Villers-Cotter\u00eats stabilisce l'uso del francese come sola lingua ufficiale, esso \u00e8 gi\u00e0 ampiamente utilizzato nella Bassa-Alvernia.\nDopo la fiorente letteratura medievale, l'Alvernia resta esclusa dalla rinascita occitana del XVI secolo.\nLa letteratura che si sviluppa a partire dal XVII secolo \u00e8 essenzialmente urbana e religiosa: l'usanza dei canti natalizi (\"no\u00ebls\") \u00e8 al suo culmine, con autori quali Fran\u00e7ois Pezant (seconda met\u00e0 del XVI secolo) o R\u00e9gis Cordat, nel Velay. Il canto natalizio pi\u00f9 conosciuto \u00e8 il \"nadau daus grands jorns\" (Natale dei Grandi Giorni) del Canonico Laborioso; esso allude al tribunale straordinario che fu istituito a Clermont sotto il regno di Luigi XIV. Ci sono tuttavia anche altri temi, ma tutti in versi: le vendemmie (\"las vendenhas\") di Laborieux l'A\u00een\u00e9, componimenti teatrali di Antoine Clet, del Puy (il \"Sermone mancato\", \"Monsieur Lambert\").\nJean-Baptiste-Claude Abraham (1768-1815) pubblica nel 1799 \"La grando joyo do p\u00e8re Duch\u00eane de parla un pitit \u00e0 quo poreis bougreis de paysans soubre la chosa que liur faron diablomin plasai\", una traduzione del giornale del P\u00e8re Duch\u00eane.\nAll'inizio del XIX secolo, gli autori pi\u00f9 conosciuti sono Jules Roy, di Gelles, Charles Antoine Ravel, di Clermont e Jacques Jarsaillon di Aubignat vicino Ambert. Roy \u00e8 un monarchico che descrive le controversie ideologiche di questo periodo tormentato. Ravel \u00e8 conosciuto per la sua \"L\u00e8tra d'un po\u00ebta d'Auv\u00e8rnha au po\u00ebta de la Gasconha\", inviata a Jasmin, nella quale rivela la sua coscienza di appartenere a una cultura pi\u00f9 estesa della sola Alvernia. La traduzione della sua lettera (\u201clettera \"patoise\" di un poeta d'Alvernia a una poeta \"patois\" di Guascogna\u201d) riflette la situazione diglossica dell'occitano nel XIX secolo.\nJarsaillon, anche se preceduto da Clet, \u00e8 un grande autore del teatro alverniate. Sacerdote a Chabreloche (a est del Puy-de-D\u00f4me) ha scritto cinque celebri componimenti, dei quali il pi\u00f9 conosciuto \u00e8 \"La Claudina\".\nTra gli altri autori si possono citare Alexandre Bigay (che canta i coltellinai di Thiers) o Antoine Giband, originario del Velay (l'ivronhassa, gli abitanti del Puy in guerra con quelli di Espaly).\nIl F\u00e9librige arriva in Alvernia con Ars\u00e8ne Vermenouze (ma originario della regione dialettale linguadociana di Aurillac), il fondatore dell'\u201cEsc\u00f2la felibrenca de la Nalta-Auvernha e del Nalt-Miegjorn\u201d. L'autore felibrista pi\u00f9 conosciuto \u00e8 R\u00e9gis Michalias, con racconti quali \"Margoton\" o \"Aers d'un pa\u00efsan\". Dopo la prima guerra mondiale, appariranno nuovi autori come Henri Gilbert (Chilhac, Alta-Loira) e Benazet Vidal (Pontgibaud). La competizione fra questi due autori fu aspra, ma entrambi lavorarono per introdurre la grafia classica nell'Alvernia.\nGilbert era interessato alla letteratura orale e pubblicher\u00e0 diverse raccolte di racconti: \"los Contes de la luneira\", \"la Covisada\", \"los Contaires delh convise\". Pubblicher\u00e0 anche dei racconti filosofici (\"los Contes de l'ase\"...)\nVidal ha iniziato con la poesia, nello stile felibrista (\"Flors de montanha\") ma in seguito produrr\u00e0 romanzi come \"la Serva\", \"un Amor\". Egli fu anche protagonista dell'attivit\u00e0 del F\u00e9librige creando la \"Esc\u00f2la de la Limanha\".\nNella regione del Velay, Boudon-Lashermes \u00e8 stato uno scrittore importante che scelse di scrivere in provenzale.\nPaul-Louis Grenier, di Chambon sur Vou\u00e8ize, descrive l'Alvernia settentrionale con \"la Chanson de Combralha\", e \"la Dama a l'Unic\u00f2rn\".\nNello stesso periodo, la letteratura \"patoisante\" si perpetua, e numerose pubblicazioni utilizzano l'ortografia francese. Antoine Bertrand, di Brioude, pubblica nel 1920 i suoi \"Contes de Brivad\u00e9s\".\nNegli anni '70, l'occitanismo fa la sua apparizione nell'Alvernia con il \"Cercle Occitan d'Auvergne\". L'adattamento della grafia classica viene realizzata da Pierre Bonnaud, un geografo dell'Universit\u00e0 di Clermont. Vengono pubblicati grammatiche e manuali scolastici e appaiono nuovi autori.\nDei dissensi costrinsero Pierre Bonnaud ad adottare un punto di vista diverso dall'occitanismo e a tentare di elaborare l'alverniate come una lingua separata. Il \"Cercle occitan d'Auvergne\" diventa \"Cercle Auvernhe Tara d'\u00d2c\" e poi \"Cercle Terre d'Auvergne\". Fa la sua apparizione la rivista \"Biz\u00e0 Neira\". I pi\u00f9 celebri autori che utilizzano la grafia sviluppata da Pierre Bonnaud sono Bonnaud stesso e Andr\u00e9e Homette.\nL'occitanismo rimane attivo intorno alla figura di Roger Teulat, uno esperto di letteratura dell'Universit\u00e0 di Clermont, e all'associazione \"Piaron Pinha\" di Thiers diretta da \u00c9tienne Coudert. Teulat pubblica \"Quas\u00e8rns de linguistica occitana\", una rivista sulla tecnica linguistica e la codificazione dell'occitano, con importanti articoli sull'occitano settentrionale. Coudert pubblica il trimestrale \"Parlem!\", che in seguito si fonder\u00e0 con la rivista dell'Alta-Alvernia \"Vai-i qu'as paur!\" Dopo un'importante raccolta di racconti popolari (Cherchapa\u00efs), sono presentati nell'antologia \"A fonts mescladas\" la maggioranza degli autori moderni (Antoine Chapus, \u00c9tienne Coudert, Fran\u00e7ois Cogn\u00e9ras, Josy Guillot). Pubblicazioni recenti riguardano raccolte di novelle di Jean Roux e Josy Guillot."}
{"id": "2457247", "revid": "879070", "url": "https://it.wikipedia.org/wiki?curid=2457247", "title": "Candidature alla lista dei patrimoni dell'umanit\u00e0", "text": "Affinch\u00e9 un sito possa essere inserito all'interno dell'elenco del patrimonio mondiale dell'umanit\u00e0, si deve seguire un lungo iter che inizia con la redazione della cosiddetta \"tentative list\": ogni stato redige una lista contenente i siti che vuole candidare a \"patrimonio\". Un sito che non sia presente in questa lista non verr\u00e0 nemmeno preso in considerazione durante gli annuali incontri del Comitato del patrimonio mondiale dell'UNESCO. L'UNESCO chiede agli stati membri di rivedere le loro tentative list almeno una volta ogni dieci anni, in modo da mantenerle aggiornate.\nSuccessivamente ogni stato sceglie quali di questi luoghi inserire nella lista di nomina, da cui l'annuale riunione del Comitato sceglier\u00e0 i siti che entreranno a far parte dei Patrimoni dell'Umanit\u00e0, secondo i criteri stabiliti nella Convenzione sul Patrimonio dell'Umanit\u00e0. Ogni sito dichiarato Patrimonio dell'Umanit\u00e0 viene automaticamente cancellato dalla tentative list.\nCollegamenti esterni.\n Sezione del sito ufficiale UNESCO con la lista delle candidature"}
{"id": "2457248", "revid": "767487", "url": "https://it.wikipedia.org/wiki?curid=2457248", "title": "Panagi\u014dt\u012bs Lagos", "text": "Carriera.\nClub.\nComincia la propria carriera professionistica nell' nel 2002. Colleziona 76 presenze nel club, diventando uno dei pi\u00f9 importanti giocatori per la conquista della qualificazione alla Coppa UEFA nel 2005-2006. Cattura l'attenzione dell' e fu ceduto dall'Iraklis nel 2006. Comincia la sua prima stagione all'AEK con un serio infortunio che lo terr\u00e0 lontano dai campi fino a met\u00e0 della stagione 2007-2008, esordendo con la maglia dell'AEK nel derby contro il .\nNazionale.\nFa il suo debutto nella Grecia nel 2006 in un match amichevole contro la Corea del Sud. A causa del suo infortunio la sua carriera in nazionale si \u00e8 fermata; attualmente ha raggiunto quota 9 presenze."}
{"id": "2457249", "revid": "339392", "url": "https://it.wikipedia.org/wiki?curid=2457249", "title": "Rapid Vienna", "text": ""}
{"id": "2457251", "revid": "25216320", "url": "https://it.wikipedia.org/wiki?curid=2457251", "title": "Aurie Battaglia", "text": ""}
{"id": "2457254", "revid": "287204", "url": "https://it.wikipedia.org/wiki?curid=2457254", "title": "Katschbergpa\u00df", "text": "Il Katschbergpa\u00df (1.641 - \"Passo di Katschberg\") \u00e8 un valico alpino austriaco che collega la Carinzia con il Salisburghese.\nDal punto di vista orografico il valico separa gli Alti Tauri (nelle Alpi dei Tauri occidentali) dalle Alpi della Gurktal (nelle Alpi di Stiria e Carinzia).\nIl valico era gi\u00e0 conosciuto ai tempi dei Romani. Oggi il passo \u00e8 servito dall'Autostrada dei Tauri attraverso il \"Katschbergtunnel\", lungo 5.898\u00a0m.\nNei pressi del valico sorge una stazione sciistica."}
{"id": "2457256", "revid": "24443", "url": "https://it.wikipedia.org/wiki?curid=2457256", "title": "Passo di Katschberg", "text": ""}
{"id": "2457257", "revid": "1048993", "url": "https://it.wikipedia.org/wiki?curid=2457257", "title": "David Hand", "text": "Ha collaborato soprattutto con Walt Disney nei suoi cortometraggi."}
{"id": "2457259", "revid": "287204", "url": "https://it.wikipedia.org/wiki?curid=2457259", "title": "Katschbergpass", "text": ""}
{"id": "2457263", "revid": "24443", "url": "https://it.wikipedia.org/wiki?curid=2457263", "title": "Katschberg", "text": ""}
{"id": "2457264", "revid": "1974194", "url": "https://it.wikipedia.org/wiki?curid=2457264", "title": "Fanta-horror", "text": ""}
{"id": "2457266", "revid": "256896", "url": "https://it.wikipedia.org/wiki?curid=2457266", "title": "Acnur", "text": ""}
{"id": "2457267", "revid": "1974194", "url": "https://it.wikipedia.org/wiki?curid=2457267", "title": "Fantahorror", "text": ""}
{"id": "2457268", "revid": "110157", "url": "https://it.wikipedia.org/wiki?curid=2457268", "title": "Bodolyab\u00e9r", "text": "Bodolyab\u00e9r \u00e8 un comune dell'Ungheria di 320 abitanti (dati 2005) situato nella provincia di Baranya, nella regione Transdanubio Meridionale."}
{"id": "2457269", "revid": "767487", "url": "https://it.wikipedia.org/wiki?curid=2457269", "title": "Bog\u00e1d", "text": "Bog\u00e1d \u00e8 un comune dell'Ungheria di 1.076 abitanti (dati 2008) situato nella provincia di Baranya, nella regione Transdanubio Meridionale."}
{"id": "2457270", "revid": "1226", "url": "https://it.wikipedia.org/wiki?curid=2457270", "title": "Ann Hui", "text": "\u00c8 una dei registi pi\u00f9 acclamati nella scena new wave di Hong Kong. Le \u00e8 stato conferito il Leone d'oro alla carriera alla 77\u00aa Mostra internazionale d'arte cinematografica di Venezia.\nBiografia.\nHui \u00e8 nata ad Anshan, in Cina. La sua famiglia si trasfer\u00ec successivamente a Macao, e poi ad Hong Kong quando lei aveva solo cinque anni. Ann ha studiato alla \"St. Paul's Convent School\". Ha studiato inglese e letteratura comparata all'universit\u00e0 di Hong Kong fino al 1972, quando ha ricevuto il master, prima di passare due anni alla \"London International Film School\". Torn\u00f2 ad Hong Kong nel 1975, ed entr\u00f2 nell'emittente TVB come regista, dirigendo diverse serie televisive e documentari su 16 mm. Durante questo periodo, \u00e8 da ricordare in particolare il ruolo che ha ricoperto come assistente di King Hu. Il pi\u00f9 importante lungometraggio che produsse in questo periodo \u00e8 stato \"Boy From Vietnam\" (1978), il suo primo film sul Vietnam, nonch\u00e9 prima parte della sua \"trilogia vietnamita\".\nDalla televisione al cinema.\nHui lasci\u00f2 nel 1979 le produzioni televisive, eseguendo il suo primo lungometraggio cinematografico \"The Secret\", un thriller misterioso basato su un caso realmente avvenuto di omicidio, la cui attrice protagonista era la taiwanese Sylvia Chang. Esso fu immediatamente indicato come film importante della storia della new wave hongkonghese. \"The Spooky Bunch\" (1981) \u00e8 stato il tentativo di Ann nel genere delle storie di fantasmi, mentre \"The Story of Woo Viet\" (1981) segnava il continuo della sua trilogia vietnamita. Hui ha sperimentato diversi effetti speciali ed angolazioni audaci; la sua preoccupazione in materia politica e sociale \u00e8 ricorrente nella maggior parte dei suoi film seguenti. \"Boat People\" (1982), la terza parte della sua trilogia vietnamita, \u00e8 il pi\u00f9 famoso dei suoi film degli inizi. Esamina le sofferenze degli immigrati vietnamiti dopo la guerra del Vietnam.\nDurante la met\u00e0 degli anni '80, Hui continu\u00f2 a produrre una sequenza di opere acclamate dalla critica. \"Love in a Fallen City\" (1984) era basato su un romanzo di Eileen Chang. L'ambizioso adattamento \"wuxia\" in due parti del primo romanzo di Louis Cha, \"The Book and the Sword\", fu diviso in \"The Romance of the Book and Sword\" (1987) e \"Princess Fragrance\" (1987). Il 1990 vide venire alla luce uno dei suoi lavori pi\u00f9 importanti finora realizzati, il semi-autobiografico \"The Song of Exile\". Il film esamina a fondo la perdita d'identit\u00e0, il disorientamento e la disperazione che si trova ad affrontare una madre in esilio, ed una figlia che deve affrontare scontri di culture e storicit\u00e0. Nel film come nella realt\u00e0, la madre di Hui \u00e8 giapponese.\nDopo la pausa.\nDopo una breve pausa, durante la quale torn\u00f2 momentaneante alle produzioni televisive, Hui \u00e8 tornata con il film \"Summer Snow\" (1995), la storia di una donna di mezza et\u00e0 che prova a tener testa ai problemi giornalieri della sua famiglia ed un suocero malato di Alzheimer. \"Eighteen Springs\" (1997) riprende un romanzo di Eileen Chang. Il suo \"Ordinary Heroes\" (1999), storia degli attivisti politici cinesi e di Hong Kong dagli anni '70 agli anni '90, le ha fatto vincere il premio come \"Miglior lungometraggio\" ai \"Golden Horse Awards\".\nNel 2002, il suo July Rhapsody, film compagno di \"Summer Snow\" in quanto storia di un insegnante uomo di mezza et\u00e0 che si trova a fronteggiare la sua crisi di mezza et\u00e0, \u00e8 stato pubblicato ad Hong Kong e dintorni con giudizi favorevoli. Il suo film \"Jade Goddess of Mercy\" (2003) \u00e8 un adattamento di un romanzo dello scrittore cinese Hai Yan."}
{"id": "2457271", "revid": "110157", "url": "https://it.wikipedia.org/wiki?curid=2457271", "title": "Bogd\u00e1sa", "text": "Bogd\u00e1sa \u00e8 un comune dell'Ungheria di 313 abitanti (dati 2008) situato nella provincia di Baranya, nella regione Transdanubio Meridionale."}
{"id": "2457273", "revid": "110157", "url": "https://it.wikipedia.org/wiki?curid=2457273", "title": "Bog\u00e1dmindszent", "text": "Bog\u00e1dmindszent \u00e8 un comune dell'Ungheria di 420 abitanti (dati 2008) situato nella provincia di Baranya, nella regione Transdanubio Meridionale."}
{"id": "2457274", "revid": "96758", "url": "https://it.wikipedia.org/wiki?curid=2457274", "title": "Prins Hendrik Ende Desespereert Nimmer Combinatie Zwolle", "text": "Il Prins Hendrik Ende Desespereert Nimmer Combinatie Zwolle, noto semplicemente come PEC Zwolle, \u00e8 una societ\u00e0 calcistica olandese con sede nella citt\u00e0 di Zwolle, militante nella Eredivisie, la locale prima divisione calcistica.\nIl club fu fondato nel 1910 con il nome di PEC. Fu rinominato FC Zwolle dopo la bancarotta del 1990. Nel 2012 \u00e8 tornato alle denominazione di PEC Zwolle. Ha giocato in Eredivisie per un totale di dodici stagioni, raggiungendo l'ottavo posto nel 1979. Ha raggiunto la finale di KNVB Cup per quattro volte, vincendo nel 2014 e perdendo nel 1928, nel 1977 e nel 2015.\nStoria.\nIntroduzione.\nLo Zwolle fu fondato il 12 giugno 1910 come PEC, che stava per PH EDN Combination. Il nome derivava dalla fusione del Prins Hendrik (ricordato anche come PH) e dell'EDN (acronimo di Ende Desespereert Nimmer).\nLo Zwolle divent\u00f2 un club professionistico il 23 febbraio 1955. Il club cambi\u00f2 nome in PEC Zwolle nel 1971 e in PEC Zwolle '82 nel 1982.\nPEC.\nIl PEC era uno dei tre maggiori club di Zwolle, insieme allo ZAC (fondato nel 1893) e allo Zwolsche Boys (1918). Lo ZAC fu associato con l'alta societ\u00e0 locale, lo Zwolsche Boys con la classe operaia mentre il PEC era il club dei borghesi. C'era una considerevole rivalit\u00e0 fra i tre club locali, specialmente fra lo Zwolsche Boys e il PEC. Non solo gli stadi erano a breve distanza l'uno dall'altro, ma i club si affrontavano spesso in match di campionato.\nPEC Zwolle.\nNonostante la loro rivalit\u00e0, PEC e Zwolsche Boys si fusero nel 1969, mantenendo il nome di PEC. Nel 1971 cambi\u00f2 in PEC Zwolle, nel tentativo di promuovere l'immagine della citt\u00e0 di Zwolle. Nel 1977 il PEC Zwolle raggiunse la finale di KNVB Cup, perdendo contro il FC Twente ai tempi supplementari, e fallendo la promozione in Eredivisie per un punto. Nel 1978 il club vinse la Eerste Divisie e fu promosso in Eredivisie per la prima volta nella sua storia.\nNella sua prima stagione di Eredivisie il club fin\u00ec ottavo, traguardo che rimane il pi\u00f9 alto mai raggiunto nella storia del FC Zwolle. Il pi\u00f9 importante risultato quella stagione fu la vittoria per 1-0 sul campo del PSV Eindhoven. Questo risultato fu ottenuto grazie all'acquisto di talentuosi giocatori da altri club, come Rinus Isra\u00ebl. Il denaro per questi acquisti arriv\u00f2 dalla \"Slavenburgse Bank\", che era diretta dal presidente dello Zwolle Jan Willem van der Wal. Dal 1982, il club contrasse un debito molto alto che lo port\u00f2 sull'orlo della bancarotta.\nPEC Zwolle '82.\nMarten Eibrink prese il potere nel 1982. Riusc\u00ec a estinguere il debito e a ristrutturare il club, il cui nome fu cambiato in PEC Zwolle '82. Rinnov\u00f2 anche lo stadio e intitol\u00f2 la tribuna principale a Johan Cruijff in quanto quest'ultimo gioc\u00f2 l'ultima partita proprio contro il PEC Zwolle '82 il 13 maggio 1984. Eibrink port\u00f2 i leggendari Piet Schrijvers, Johnny Rep e Cees van Kooten in squadra. Il club riusc\u00ec a rivivere, ma per poco tempo. Nel 1985, PEC Zwolle '82 fu retrocesso in seconda divisione per via di una stagione tormentata dagli infortuni. Riuscirono nella risalita dopo soltanto una stagione arrivando secondi. Quella squadra era allenata da Co Adriaanse e Foeke Booy.\nEibrink, fece crescere il malcontento degli sponsor e delle autorit\u00e0 locali accusandoli di non amare e aiutare il club nella maniera in cui avrebbero dovuto, e lasci\u00f2 il club nel 1988. Nonostante un avvio incoraggiante nella stagione 1988-1989, il club fin\u00ec sedicesimo e fu retrocesso ancora. La crisi finanziaria peggior\u00f2 e gli sponsor rifiutarono di investire ancora nel club. Gli stipendi dei giocatori non venivano pagati e il debito con la \"Slavenburgse Bank\" aument\u00f2 di nuovo. Tutto ci\u00f2 port\u00f2 il club alla bancarotta nel Marzo 1990.\nFC Zwolle.\nDopo la bancarotta, si decise di rifondare il club daccapo. Il club acquis\u00ec un nuovo nome (FC Zwolle), una nuova struttura dirigenziale, nuovi sponsor e nuovi colori sociali. Il primo anno fu difficile, ma dopo il 1992-1993 un club ricco di futuri talenti come Jaap Stam (che pi\u00f9 tardi giocher\u00e0 per PSV, Manchester United, Lazio, Milan e Ajax), Bert Konterman (Feyenoord e Rangers), Johan Hansma (SC Heerenveen) e Henry van der Vegt (Udinese) riuscir\u00e0 a imporre un calcio divertente e di successo. Nel 1992-1993, lo Zwolle manc\u00f2 la promozione in Eredivisie. Nella KNVB Cup lo Zwolle raggiunse i quarti di finale venendo eliminato dal Feyenoord ai calci di rigore.\nDopo numerosi tentativi a vuoto nei play-off, lo Zwolle riesce a tornare in Eredivisie vincendo il campionato di seconda divisione nel 2002. Nella stagione 2002-2003 il club fin\u00ec sedicesimo e si salv\u00f2 grazie ai play-off. Un anno dopo, si resero protagonisti di un pessimo avvio e contavano soltanto 7 punti a met\u00e0 stagione. Un'accelerazione notevole, con le vittorie su SC Heerenveen e AZ fu vana, in quanto lo Zwolle pass\u00f2 dalla sedicesima posizione (che l'avrebbe ammesso ai play-off) alla diciottesima l'ultima giornata di campionato.\nAll'inizio della stagione 2004-2005 lo Zwolle era considerato uno dei favoriti per la promozione, insieme allo Sparta Rotterdam. Un altro club della provincia di Overijssel, l'Heracles Almelo, vinse tuttavia il titolo. Lo Zwolle fin\u00ec la stagione al quarto posto. Si piazzarono ultimi ai play-off, mentre lo Sparta Rotterdam fu promosso e il De Graafschap retrocesso.\nLa stagione 2005-06 inizi\u00f2 bene, con lo Zwolle impegnato nella lotta al titolo nei primi mesi. Tuttavia i risultati mancarono tra Novembre e Dicembre, e i tifosi contestarono duramente l'allenatore Hennie Spijkerman dopo la sconfitta per 0-5 contro l'Excelsior, e Spijkerman si dimise pochi giorni dopo. Il presidente annunci\u00f2 punizioni nei confronti dei tifosi. Il secondo di Spijkerman, Harry Sinkgraven, traghett\u00f2 la squadra fino al termine della stagione, portando il club ai play-off, dove il Willem II, club di Eredivisie, risult\u00f2 troppo forte per tutte le avversarie.\nL'ex calciatore di Feyenoord e Ajax Jan Everse, che aveva gi\u00e0 guidato il club fra il 1996 e il 1999, fu presentato come nuovo allenatore. Egli dovette fronteggiare la crisi finanziaria del club e la partenza dell'uomo chiave Santi Kolk. Molti giocatori della squadra primavera furono portati in prima squadra con risultati contrastanti. Il club concluse la stagione 2006-2007 al nono posto.\nPEC Zwolle (nuovo corso).\nIl 14 aprile 2012, durante la celebrazione per la vittoria del campionato e quindi della promozione in Eredivisie \u00e8 stato annunciato che dalla stagione successiva la societ\u00e0 avrebbe assunto nuovamente il nome PEC Zwolle.\nIl 20 aprile 2014 il PEC, superando a Rotterdam l'Ajax 5-1 con doppiette del diciannovenne neozelandese Ryan Thomas e di Guyon Fernandez, si \u00e8 aggiudicato la coppa d'Olanda, primo trofeo dopo 104 anni di storia. Il successivo 3 agosto riesce a vincere la Supercoppa d'Olanda sconfiggendo fuoricasa ancora i Lancieri per 1-0 grazie alla rete di Stef Nijland. Nella stagione 2014-2015 viene sconfitto ai play-off di qualificazione dell'Europa League per mano dei cechi dello Sparta Praga (1-1 l'andata e 1-3 il ritorno).\nLa stagione 2015-2016 si conclude con l'ottavo posto in Eredivisie, che determina l'accesso per i playoff per un posto in Europa League 2016-2017. Lo Zwolle perder\u00e0 5-2 in casa dell' dopo aver pareggiato per 1-1 nella partita d'andata.\nImpianti.\nLa squadra ha giocato presso lo Oosterenkstadion . Nel 2007 \u00e8 iniziata la costruzione del nuovo stadio IJsseldeltastadion e l'8 agosto 2008 \u00e8 stata giocata la prima partita ufficiale contro il MVV. La struttura \u00e8 stata ufficialmente inaugurata il 29 agosto 2009. Il nome attuale dello stadio \u00e8 MAC\u00b3PARK Stadion.\nRosa 2021-2022.\nRosa tratta dal sito ufficiale.\nPalmar\u00e8s.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "2457276", "revid": "228587", "url": "https://it.wikipedia.org/wiki?curid=2457276", "title": "Henrik Tuma", "text": "Biografia.\nEra figlio di Matej (1814-1892) mastro calzolaio proveniente da Praga e Marija Ana Vidi\u010d (1819-1898), originaria di una povera famiglia contadina di Grosuplje; i due si sposarono nel 1850 ed ebbero otto figli, dei quali Henrik era il quinto. Nel 1864 inizi\u00f2 la scuola elementare di cinque classi, che termin\u00f2 nel 1869 iscrivendosi al Ginnasio. Nella sesta classe ebbe dei dissapori con il professore di religione, da cui rimedi\u00f2 un brutto voto che lo port\u00f2 a trasferirsi alle Magistrali, concludendo nel 1876 il corso da un anno per maestro; nell'ottobre di quell'anno fu nominato aiuto maestro, compito che and\u00f2 ad assolvere a Postumia finch\u00e9 non ebbe anche l\u00ec problemi per le sue idee patriottiche, che infine gli costarono il posto. Trov\u00f2 tuttavia subito impiego come precettore presso una facoltosa famiglia locale. Nel 1880 and\u00f2 a Trieste, e l\u00ec si prepar\u00f2 per il diploma ginnasiale, che consegu\u00ec nel 1881. Si iscrisse a Giurisprudenza a Vienna, dove si laure\u00f2 nel 1886 diventando apprendista avvocato. Nel 1889 super\u00f2 il concorso per giudice e fu inviato a Tolmino. L\u00ec conobbe la futura moglie Maria Gianola (1877-1928) nata in Egitto da un emigrato svizzero di Chiasso, Luigi, e da Avgustina Gabr\u0161\u010dek, di Podsolarje vicino Tolmino. Si sposarono nel 1894, ed ebbero dieci figli. Nel 1897 abbandon\u00f2 la carriera di giudice, e nel 1901 riusc\u00ec ad aprire uno studio di avvocato a Gorizia. Nonostante l'impegno dell'attivit\u00e0 forense, egli dedic\u00f2 molto tempo all'attivismo politico. A Gorizia visse la maggior parte della vita. Sub\u00ec la prima guerra mondiale, perdendovi tre case e lo studio. \nScrisse nel libro \"Dalla mia vita\", che proprio in quegli anni termin\u00f2 di scrivere: \u201c\"Cos\u00ec dovetti lasciare i luoghi del Litorale da me cos\u00ec amati. Ero stato nel Litorale, se conto anche gli anni che ho insegnato a Postumia, dal 1876 al 1924, quindi quarantotto anni. Eppure, ho dovuto andarmene da l\u00ec, come straniero, e come straniero sono tornato nella nat\u00eca Lubiana\".\u201c A Lubiana, a 66 anni apr\u00ec uno studio di avvocato, in cui lavor\u00f2 fino alla morte il 10 aprile 1935.\nAttivit\u00e0 politica.\nL'ingresso di Tuma in politica avvenne nel 1895, quando fu eletto come rappresentante al Consiglio della Contea. Divenne un politico di riguardo, dedicandosi soprattutto all'organizzazione economica degli sloveni del Goriziano. Nel 1897 prese parte alla fondazione della prima Cooperativa dei commercianti e degli artigiani e alla primo Banco di Credito degli sloveni nel Goriziano. Cre\u00f2 un partito su base etnica, e nel 1902 fu rieletto. Nel 1908, terminato il mandato formalmente come indipendente, decise di passare ai socialdemocratici; il suo passaggio ebbe una vasta eco nel mondo sloveno. Guid\u00f2 la sezione goriziana del Partito Socialdemocratico degli Slavi Meridionali; nel 1913 divenne direttore della rivista socialista \u201cNa\u0161i zapiski\u201d (\"Le nostre note\"), pubblicandovi contributi di sociologia, filosofia, etica, politica, eccetera. Dopo l'annessione del Litorale da parte italiana fu considerato un socialista di sinistra e come tale promosse l'idea sul territorio. I suoi ultimi anni lubianesi (1924-1935) li pass\u00f2 dedicandosi all'attivit\u00e0 forense, soprattutto difendendo i gruppi di comunisti dalle autorit\u00e0 jugoslave, e all'alpinismo."}
{"id": "2457277", "revid": "110157", "url": "https://it.wikipedia.org/wiki?curid=2457277", "title": "Boldogasszonyfa", "text": "Boldogasszonyfa \u00e8 un comune dell'Ungheria di 457 abitanti (dati 2008) situato nella provincia di Baranya, nella regione Transdanubio Meridionale."}
{"id": "2457279", "revid": "729019", "url": "https://it.wikipedia.org/wiki?curid=2457279", "title": "Monumento a re Umberto I", "text": "Il monumento a Re Umberto I si trova a Desio, in piazza Martiri di Fossoli.\nQuesta piazza, prima della seconda guerra mondiale, era intitolata a Tommaso Tittoni, ma da sempre \u00e8 comunemente detta piazza \"castell\" in memoria dell'antica presenza del castello di Bernab\u00f2 Visconti.\nEra una piazza di natura privata alle dipendenze delle propriet\u00e0 della villa Klinkman, ma soggetta al pubblico passaggio. Nell'ottobre del 1924 la famiglia Klinkman decise di cederla definitivamente al Comune sistemando l'area a giardino ed erigendo a loro spese anche il monumento. \nUn semplice cippo in pietra di Sarnico e granito bianco, racchiudente il bassorilievo bronzeo raffigurante Umberto,con due ali lateriali fa da quinta alla vasca della fontana.\nIl bassorilievo \u00e8 opera della fonderia artistica Paolo Scanziani di Affori in Milano. Il monumento fu inaugurato l'8 agosto 1926."}
{"id": "2457280", "revid": "110157", "url": "https://it.wikipedia.org/wiki?curid=2457280", "title": "Borj\u00e1d", "text": "Borj\u00e1d \u00e8 un comune dell'Ungheria di 435 abitanti (dati 2008) situato nella provincia di Baranya, nella regione Transdanubio Meridionale."}
{"id": "2457281", "revid": "110157", "url": "https://it.wikipedia.org/wiki?curid=2457281", "title": "Bosta (Ungheria)", "text": "Bosta \u00e8 un comune dell'Ungheria di 142 abitanti (dati 2008) situato nella provincia di Baranya, nella regione Transdanubio Meridionale."}
{"id": "2457282", "revid": "110157", "url": "https://it.wikipedia.org/wiki?curid=2457282", "title": "Botykapeterd", "text": "Botykapeterd \u00e8 un comune dell'Ungheria di 345 abitanti (dati 2008) situato nella provincia di Baranya, nella regione Transdanubio Meridionale."}
{"id": "2457284", "revid": "767487", "url": "https://it.wikipedia.org/wiki?curid=2457284", "title": "B\u00fckk\u00f6sd", "text": "B\u00fckk\u00f6sd \u00e8 un comune dell'Ungheria di 1.295 abitanti (dati 2001) situato nella provincia di Baranya, nella regione Transdanubio Meridionale."}
{"id": "2457285", "revid": "889336", "url": "https://it.wikipedia.org/wiki?curid=2457285", "title": "Shibuya-AX", "text": "Lo Shibuya-AX \u00e8 una sala concerti situata a Shibuya, Tokyo.\n\u00c8 l'unico spazio per concerti nell'area metropolitana di Tokyo che pu\u00f2 ospitare 1500 spettatori. La sua apertura risale al dicembre del 2000."}
{"id": "2457286", "revid": "110157", "url": "https://it.wikipedia.org/wiki?curid=2457286", "title": "B\u00fcr\u00fcs", "text": "B\u00fcr\u00fcs \u00e8 un comune dell'Ungheria di 100 abitanti (dati 2008) situato nella provincia di Baranya, nella regione Transdanubio Meridionale."}
{"id": "2457287", "revid": "326822", "url": "https://it.wikipedia.org/wiki?curid=2457287", "title": "Gakuen Arisu", "text": ""}
{"id": "2457289", "revid": "110157", "url": "https://it.wikipedia.org/wiki?curid=2457289", "title": "Cs\u00e1nyoszr\u00f3", "text": "Cs\u00e1nyoszr\u00f3 \u00e8 un comune dell'Ungheria di 731 abitanti (dati 2008) situato nella provincia di Baranya, nella regione Transdanubio Meridionale."}
{"id": "2457290", "revid": "131358", "url": "https://it.wikipedia.org/wiki?curid=2457290", "title": "Sturm Graz", "text": ""}
{"id": "2457291", "revid": "729019", "url": "https://it.wikipedia.org/wiki?curid=2457291", "title": "Csarn\u00f3ta", "text": "Csarn\u00f3ta \u00e8 un comune dell'Ungheria di 133 abitanti (dati 2008) situato nella provincia di Baranya, nella regione Transdanubio Meridionale."}
{"id": "2457295", "revid": "110157", "url": "https://it.wikipedia.org/wiki?curid=2457295", "title": "Cseb\u00e9ny", "text": "Cseb\u00e9ny \u00e8 un comune dell'Ungheria di 104 abitanti (dati 2008) situato nella provincia di Baranya, nella regione Transdanubio Meridionale."}
{"id": "2457296", "revid": "1305772", "url": "https://it.wikipedia.org/wiki?curid=2457296", "title": "Mama Africa", "text": ""}
{"id": "2457298", "revid": "834", "url": "https://it.wikipedia.org/wiki?curid=2457298", "title": "Peter Tosh Live at the Jamaican Music Fest 1982", "text": ""}
{"id": "2457299", "revid": "767487", "url": "https://it.wikipedia.org/wiki?curid=2457299", "title": "Monumento a papa Pio XI", "text": "Il monumento a papa Pio XI sorge al centro della piazza della Conciliazione, a Desio.\nAd imperitura memoria del figlio pi\u00f9 illustre di Desio, il 29 giugno 1930, festa dei santi Pietro e Paolo, alla presenza del prevosto mons. Erminio Rovagnati, mons. Galbiati prefetto della Biblioteca Ambrosiana di Milano e numerose autorit\u00e0 civili, fu posta la prima pietra del monumento, voluto dal podest\u00e0 Giulio Gavazzi.\nL'opera fu realizzata dallo scultore Alberto Dresler (Milano 1878-1949) e raffigura il pontefice benedicente seduto con i paludamenti papali sulla sedia gestatoria. Agli angoli quattro fontane con le allegorie delle virt\u00f9 cardinali: Prudenza, Giustizia, Fortezza e Temperanza. Nella parte anteriore due putti reggono lo stemma papale mentre nella parte posteriore una composizione di libri con una corda e una piccozza da scalatore vogliono ricordare le imprese alpinistiche del giovane seminarista Achille Ratti.\nUno dei bassorilievi alla base della sedia gestatoria celebra la firma dei Patti Lateranensi e raffigura Benito Mussolini e il cardinale Pietro Gasparri nell'atto della firma degli stessi.\nUn simbolo fascista \u00e8 altres\u00ec visibile nella statua della Fortezza, che porta in mano un fascio littorio."}
{"id": "2457301", "revid": "110157", "url": "https://it.wikipedia.org/wiki?curid=2457301", "title": "Cserdi", "text": "Cserdi \u00e8 un comune dell'Ungheria di 350 abitanti (dati 2001) situato nella provincia di Baranya, nella regione Transdanubio Meridionale."}
{"id": "2457302", "revid": "287204", "url": "https://it.wikipedia.org/wiki?curid=2457302", "title": "Association Sportive de Monaco Football Club 1977-1978", "text": "Questa voce raccoglie le informazioni riguardanti lAssociation Sportive de Monaco Football Club nelle competizioni ufficiali della stagione 1977-1978.\nStagione.\nDopo aver esordito in campionato con cinque vittorie consecutive, il Monaco fu protagonista di una lotta al vertice contro numerose squadre fra cui il , l', lo e il : approfittando di alcuni risultati negativi delle avversarie, i monegaschi passarono definitivamente in vetta alla classifica alla penultima giornata. Ratificando il titolo nel turno successivo, il Monaco divenne il terzo caso di squadra francese a vincere il campionato da neopromossa, dopo il nel 1950 e il nel 1964.\nNei primi turni di Coppa di Francia i monegaschi estromisero delle squadre di seconda serie, per poi affrontare dagli ottavi di finale delle compagini di prima divisione come il e il , fermandosi infine in semifinale contro il .\nMaglie e sponsor.\nPer il campionato lo sponsor tecnico \u00e8 Le Coq Sportif e quello ufficiale RMC. In Coppa di Francia lo sponsor tecnico \u00e8 Adidas e quello ufficiale \u00e8 RTL."}
{"id": "2457305", "revid": "110157", "url": "https://it.wikipedia.org/wiki?curid=2457305", "title": "Cserk\u00fat", "text": "Cserk\u00fat \u00e8 un comune dell'Ungheria di 543 abitanti (dati 2008) situato nella provincia di Baranya, nella regione Transdanubio Meridionale."}
{"id": "2457306", "revid": "123883482", "url": "https://it.wikipedia.org/wiki?curid=2457306", "title": "Ron Rubin", "text": "\u00c8 noto per aver dato voce a Master XOX nella serie \"I Fantaeroi\"."}
{"id": "2457307", "revid": "110157", "url": "https://it.wikipedia.org/wiki?curid=2457307", "title": "Csert\u0151", "text": "Csert\u0151 \u00e8 un comune dell'Ungheria di 398 abitanti (dati 2008) situato nella provincia di Baranya, nella regione Transdanubio Meridionale."}
{"id": "2457308", "revid": "729019", "url": "https://it.wikipedia.org/wiki?curid=2457308", "title": "Csonkamindszent", "text": "Csonkamindszent \u00e8 un comune dell'Ungheria di 176 abitanti (dati 2001) situato nella provincia di Baranya, nella regione Transdanubio Meridionale."}
{"id": "2457309", "revid": "729019", "url": "https://it.wikipedia.org/wiki?curid=2457309", "title": "C\u00fan", "text": "C\u00fan \u00e8 un comune dell'Ungheria di 251 abitanti (dati 2008) situato nella provincia di Baranya, nella regione Transdanubio Meridionale."}
{"id": "2457310", "revid": "110157", "url": "https://it.wikipedia.org/wiki?curid=2457310", "title": "Dencsh\u00e1za", "text": "Dencsh\u00e1za \u00e8 un comune dell'Ungheria di 611 abitanti (dati 2008) situato nella provincia di Baranya, nella regione Transdanubio Meridionale."}
{"id": "2457311", "revid": "287204", "url": "https://it.wikipedia.org/wiki?curid=2457311", "title": "Hydra (album)", "text": ""}
{"id": "2457318", "revid": "110157", "url": "https://it.wikipedia.org/wiki?curid=2457318", "title": "Dinnyeberki", "text": "Dinnyeberki \u00e8 un comune dell'Ungheria di 115 abitanti (dati 2001) situato nella provincia di Baranya, nella regione Transdanubio Meridionale."}
{"id": "2457321", "revid": "110157", "url": "https://it.wikipedia.org/wiki?curid=2457321", "title": "Di\u00f3sviszl\u00f3", "text": "Di\u00f3sviszl\u00f3 \u00e8 un comune dell'Ungheria di 737 abitanti (dati 2008) situato nella provincia di Baranya, nella regione Transdanubio Meridionale."}
{"id": "2457324", "revid": "119763166", "url": "https://it.wikipedia.org/wiki?curid=2457324", "title": "Tyrrell 026", "text": "La Tyrrell 026 fu l'ultima monoposto della scuderia Tyrrell e corse nel campionato del mondo di Formula 1 del 1998. I piloti erano Ricardo Rosset e Toranosuke Takagi e il progettista della vettura Harvey Postlethwaite.\nIl 1998 fu l'ultimo anno della scuderia Tyrrell in Formula 1, dato che dall'anno successivo sar\u00e0 sostituita dalla British American Racing.\nLa 026 presentava un motore Ford V10 e un buon telaio, ma fu penalizzata per la scelta dei piloti, dato che Takagi era esordiente in Formula 1 e Rosset si dimostr\u00f2 troppo lento, mancando in cinque occasioni la qualificazione per la gara.\nContesto.\nLa vendita del team.\nNell'estate del 1997 cominciarono a circolare voci sull'ingresso in Formula 1 della British American Tobacco, che avrebbe sondato la disponibilit\u00e0 di Minardi e Tyrrell a cedere la propriet\u00e0 delle proprie squadre. Gi\u00e0 all'inizio di luglio varie indiscrezioni individuarono la Tyrrell come prossima alla cessione, con una composizione sociale che avrebbe visto l'ingresso anche di Reynard e Craig Pollock, manager di Jacques Villeneuve che sarebbe divenuto pilota di punta nel 1999.\nLa decisione di acquisire un team gi\u00e0 esistente derivavano dalla possibilit\u00e0 di usufruire dei vantaggi premiali attribuiti alle squadre dal Patto della Concordia e di evitare un deposito cauzionale di 40 milioni di dollari, istituito dalla FIA per evitare il ripetersi di casi come quello della Lola Racing Cars, fallita dopo la gara inaugurale della stagione 1997. D'altro canto Ken Tyrrell si dimostr\u00f2 interessato alla vendita della propria squadra per i costi sempre pi\u00f9 elevati che comportava la partecipazione al Campionato mondiale di Formula 1.\nA dicembre 1997 venne resa nota la composizione della compagine sociale: BAT avrebbe detenuto la met\u00e0 delle quote societarie, mentre il restante 50% sarebbe stato ripartito in parti uguali tra Reynard e Craig Pollock. Anche se mai ufficialmente confermato, \u00e8 ritenuto probabile che anche Jacques Villeneuve possedesse delle azioni del team. Il 1998 avrebbe quindi rappresentato una stagione di transizione, in cui Tyrrell avrebbe continuato a gestire la squadra, mentre la nuova societ\u00e0 avrebbe garantito le risorse.\nScelta dei piloti.\nPer la nuova stagione, Tyrrell promosse pilota titolare Toranosuke Takagi, favorito anche dagli sponsor giapponesi che finanziavano il team. Pi\u00f9 tribolata fu la scelta del suo compagno di squadra: dopo che la BAT aveva scartato Jos Verstappen, che invece Tyrrell avrebbe voluto confermare, vennero vagliati i profili di Jean-Christophe Boullion e Tom Kristensen. Alla fine la scelta ricadde su Ricardo Rosset.\nPresentazione.\nLa Tyrrell 026 venne presentata a Londra il 21 gennaio 1998 con una cerimonia sobria, alla presenza di Ken Tyrrell e del progettista Harvey Postlethwaite. Solamente uno dei due piloti che avrebbe formato la coppia titolare del 1998 era presente, ossia il giapponese Toranosuke Takagi, che l'anno precedente aveva svolto la funzione di collaudatore. La propriet\u00e0 del team, nel frattempo passata alla BAT, non aveva ancora deciso a chi affidare la seconda monoposto.\nCarriera agonistica.\nTest invernali.\nLa 026 scese per la prima volta in pista a Silverstone il 29 gennaio 1998, con Takagi alla guida. Il giapponese comp\u00ec 16 giri di test, prima di trasferirsi a Barcellona il 1\u00ba febbraio.\nRisultati completi.\nLa vettura fu molto lenta per tutta la stagione non consentendo ai piloti di marcare alcun punto. Rosset colse il miglior risultato con un 8\u00ba posto, ma manc\u00f2 la qualificazione a 5 gp. La scuderia concluse la sua ultima stagione all'11\u00ba e ultimo posto."}
{"id": "2457326", "revid": "287204", "url": "https://it.wikipedia.org/wiki?curid=2457326", "title": "Isolation", "text": ""}
{"id": "2457331", "revid": "287204", "url": "https://it.wikipedia.org/wiki?curid=2457331", "title": "Live in Amsterdam", "text": ""}
{"id": "2457333", "revid": "228587", "url": "https://it.wikipedia.org/wiki?curid=2457333", "title": "Baltic Queen", "text": "La nave traghetto Baltic Queen, in servizio per la Tallink, opera prevalentemente sulle tratte Tallinn\u2014Mariehamn\u2014Stoccolma.\nLa nave fa parte di tre unit\u00e0 gemelle (le altre sono:\"Galaxy e Baltic Princess\"), tutte costruite dai cantieri Aker Yards in Rauma, per la Tallink.\nBaltic Queen fa parte di una nuova generazione di traghetti, con nuovi standard di vita di bordo, e con una velocit\u00e0 di crociera di 24 nodi che le conferiscono l'appellativo di \"Cruise Ferries\".\nLa nave dispone di 927 cabine divise in doppie e quadruple, interne o esterne, reception, cinque bar, cinema, diversi ristoranti, self service, tre shops, area bambini, area sauna ed un'area conferenze. \nBaltic Queen \u00e8 costata 179 milioni di euro.\nStoria di servizio.\n\"Baltic Queen\" \u00e8 entrata in servizio sulla rotta Tallinn\u2014Mariehamn\u2014Stoccolma il 24 aprile 2009, sostituendo la prima nave ordinata dalla Tallink - la MS Romantika, la quale \u00e8 stata spostata sul servizio Riga\u2014Stoccolma."}
{"id": "2457335", "revid": "834", "url": "https://it.wikipedia.org/wiki?curid=2457335", "title": "Past to present 1977-1990", "text": ""}
{"id": "2457340", "revid": "1305772", "url": "https://it.wikipedia.org/wiki?curid=2457340", "title": "Turn Back", "text": ""}
{"id": "2457342", "revid": "1543377", "url": "https://it.wikipedia.org/wiki?curid=2457342", "title": "Joel Barlow", "text": "Biografia.\nBarlow nacque nel Connecticut e dopo aver frequentato il \"Dartmouth College\" si iscrisse alla Yale University, dove si laure\u00f2 nel 1778.\nLo stesso anno fece pubblicare un poema in cui polemizz\u00f2 con la pratica schiavista, intitolato \"The Prospect of Peace\".\nNel 1784 si trasfer\u00ec ad Hartford, dove collabor\u00f2 con la rivista \"American Mercury\" prima di entrare a far parte del gruppo denominato \"Connecticut Wits\", formato da giovani scrittori quali Lemuel Hopkins, David Humphreys e John Trumbull, che si dilettarono in pagine di satira anti-inglese, seppur globalmente di stampo conservatrice.\nContribu\u00ec alla stesura di \"Anarchiad\", un giornale satirico-politico, e nel 1787 realizz\u00f2 un lungo e ambizioso poema epico, \"The Vision of Columbus\", che riscosse una buona accoglienza da parte della critica e del pubblico. Dieci anni dopo ripubblic\u00f2 una versione aggiornata ed ampliata della stessa opera reintitolandola, \"Columbiad\", che invece non ottenne il successo sperato.\nIl poema per il quale l'autore \u00e8 maggiormente ricordato, per\u00f2 \u00e8 intitolato \"Hasty Pudding\" (1793), ispiratogli da una sorta di polenta o \"hasty pudding\" (\"pasticcio sbrigativo\") mangiato durante un suo soggiorno in Savoia, dove si rec\u00f2 per stringere amicizia con Tom Paine e per ottenere la cittadinanza onoraria della appena nata repubblica francese.\nAlcune sue opere subirono critiche pesanti e addirittura nel 1792, \"Advice to the Privileged Orders\" venne dato alle fiamme in Inghilterra.\nTra gli altri suoi lavori letterari, si ricordano: \"Conspiracy of Kings, a Poem addressed to the Inhabitants of Europe from another Quarter of the Globe\" (1792); \"View of the Public Debt, Receipts and Expenditure of the United States\" (1800); \"Political Writings of Joel Barlow\" (1796).\nCarriera diplomatica.\nUna volta trasferitosi in Francia, divenne un liberale nella sfera religiosa e un repubblicano in politica. Aiut\u00f2 Thomas Paine nella stesura e per la pubblicazione della prima parte di \"The Age of Reason\" durante il periodo di prigionia dell'interessato a causa del Regime del Terrore.\nTrascorse molti anni a Londra, diventando membro della \"London Society for Constitutional Information\". Pubblic\u00f2 vari trattati, tra i quali \"Advice to the Privileged Orders\" (1792), che fu proscritto dal governo britannico.\nSvolse la mansione di console americano ad Algeri nel biennio 1795-1797. Dopo qualche anno di permanenza negli Stati Uniti, venne nominato ambasciatore plenipotenziario in Francia e quindi negozi\u00f2 con Napoleone su tematiche commerciali ed economiche.\nMor\u00ec in Polonia, dove il presidente Madison lo aveva mandato in missione diplomatica per contattare Napoleone. "}
{"id": "2457347", "revid": "1573940", "url": "https://it.wikipedia.org/wiki?curid=2457347", "title": "Empusa (zoologia)", "text": "Empusa \u00e8 un genere di mantidi della famiglia Empusidae.\nTassonomia.\nComprende le seguenti specie :"}
{"id": "2457349", "revid": "76963", "url": "https://it.wikipedia.org/wiki?curid=2457349", "title": "Maurice Baring", "text": "Biografia.\n\u00c8 stato l'ottavo figlio, e il quinto maschio di Edward Charles Baring, nobile appartenente ad una famiglia di banchieri e di Louisa Emily Charlotte Bulteel.\nRicevette l'educazione presso l'Eton College e il Trinity College di Cambridge. Dopo una falsa partenza nella carriera di diplomatico, Baring viaggi\u00f2 senza soste, soprattutto in Russia. Fu inviato di guerra per conto del giornale londinese \"Morning Post\" e testimone delle ostilit\u00e0 fra la Russia e il Giappone. \nPartecip\u00f2 alla prima guerra mondiale divenendo un ufficiale dell'esercito inglese Royal Air Force e fu insignito dell'OBE.\nDopo la guerra svolse riprese un'intensa attivit\u00e0 letteraria in vari campi, segnalandosi come drammaturgo e novellista.\nIl 1\u00ba febbraio 1909 si convert\u00ec alla fede cattolica durante una cerimonia nel London Oratory.\nGli ultimi quindici anni di vita li trascorse in uno stato di salute precario a causa della malattia di Parkinson.\nOpere.\nIl settore letterario che gli valse una fama meno consolidata fu quello poetico, con l'eccezione di \"In Memoriam A:H.\" del 1917, indicato dai critici come una delle pi\u00f9 commoventi opere scritte negli anni del primo grande conflitto.\nTra le altre opere si ricordano: \"Dead letters\" (1910), \"Diminutive dramas\" (1911), \"Lost diares\" (1913), che rappresentano i lavori pi\u00f9 riusciti del genere burlesco.\nUna certa leggerezza si riscontr\u00f2 anche nei romanzi quali \"Daphne Adeane\" (1926) e \"Tinker's Leave\" (1927).\nLa sua fama accrebbe soprattutto grazie allo scritto autobiografico \"The Puppet-Show of Memory\" (1922) e a \"Have you anything to declare?\" (1936). "}
{"id": "2457355", "revid": "291201", "url": "https://it.wikipedia.org/wiki?curid=2457355", "title": "Tolfalas", "text": ""}
