{"id": "2572081", "revid": "1318658", "url": "https://it.wikipedia.org/wiki?curid=2572081", "title": "Italia nella seconda guerra mondiale", "text": "La storia dell'Italia nella seconda guerra mondiale, ricca di episodi controversi, fu caratterizzata soprattutto da numerose sconfitte e dal crollo nel settembre 1943 dell'apparato politico-militare dello Stato in conseguenza dell'improvvisazione con cui il paese venne coinvolto nel conflitto, dell'imperizia delle gerarchie politiche e militari, e della debolezza della struttura economica e sociale.\nLe ambizioni imperiali del regime fascista, che mirava a far rivivere i fasti dell'\"Impero Romano\" nel Mediterraneo (\"Mare Nostrum\"): nei primi anni l'Italia invade le coste mediterranee, ma principalmente quelle di Iugoslavia, la Grecia, parte di Francia. Invece in Africa parte dell'Egitto e Tunisia, e nel mentre le conquiste coloniali dell'est Africa continuavano. Ma questo programma (mare nostrum), fall\u00ec ben presto per l'impreparazione dimostrata dalle regie forze armate e per la cattiva pianificazione politica e militare del conflitto che portarono alle ripetute sconfitte nei territori occupati. L'Italia divenne in breve tempo un alleato minore della Germania, dipendente militarmente dal sostegno tedesco, finch\u00e9 nel 1943 il dittatore Benito Mussolini fu deposto, arrestato per ordine del Re Vittorio Emanuele III e inviato sul Gran Sasso. Dopo l'armistizio di Cassibile lo Stato italiano croll\u00f2: la parte settentrionale del paese venne occupata dai tedeschi che vi crearono uno Stato collaborazionista con la Germania; mentre il sud venne governato dalle forze monarchiche e liberali, che organizzarono un Esercito Cobelligerante Italiano che combatt\u00e9 accanto agli eserciti alleati.\nNell'Italia settentrionale e centrale le forze della Resistenza, formate inizialmente da qualche decina di migliaia di partigiani, poi, con l'andare sfavorevole della guerra per l'Asse, quasi alla fine di quest'ultima, da circa 350.000 partigiani, prevalentemente appartenenti alle Brigate Garibaldi e alle Brigate Giustizia e Libert\u00e0, operarono in autonomia un'efficace azione di guerriglia contro le truppe tedesche occupanti e le forze fasciste della Repubblica Sociale Italiana.\nLa \"non belligeranza\" e l'intervento.\nL'invasione tedesca della Polonia e lo scoppio della guerra.\nAlle ore 4.45 del 1\u00ba settembre 1939 le forze armate tedesche varcarono il confine polacco, offrendo al mondo una dimostrazione pratica del \"Blitzkrieg\", la \"guerra-lampo\", basata sulla stretta collaborazione delle forze corazzate e dell'aviazione. Alla sera del primo giorno di guerra, l'aviazione polacca era stata pressoch\u00e9 distrutta a terra dalla Luftwaffe. Il 3 settembre Gran Bretagna e Francia dichiararono guerra alla Germania, ma i polacchi vennero lasciati soli a combattere contro un avversario pi\u00f9 forte e la loro resistenza venne sopraffatta in poche settimane senza che si fosse verificata la sperata offensiva alleata sul fronte occidentale.\nAlla dichiarazione di guerra Parigi e Londra non fecero seguire alcuna azione concreta che alleggerisse subito la pressione delle forze armate tedesche su Varsavia: le 110 divisioni francesi schierate lungo la \"linea Maginot\" neppure tentarono di attaccare le 23 divisioni tedesche rimaste a difendere il confine occidentale della Germania, consentendo ai tedeschi di concentrare il grosso delle proprie forze sul fronte orientale. Il 7 settembre la IV armata tedesca proveniente dalla Pomerania si riun\u00ec con la III giunta dalla Prussia orientale tagliando il corridoio di Danzica e lasciando la Polonia senza sbocco al mare. Il 17 settembre Varsavia venne accerchiata e capitol\u00f2 dopo dieci giorni di incessanti bombardamenti. Il 17 settembre anche l'Armata Rossa, da est, varc\u00f2 il confine polacco occupando i territori orientali.\nLa \"non belligeranza\".\nNel frattempo l'Italia, nonostante la firma del Patto d'Acciaio, si era dichiarata \"potenza non belligerante\": la firma del trattato era avvenuta con l'assicurazione verbale data dal ministro degli esteri tedesco von Ribbentrop al suo collega italiano, Galeazzo Ciano, che la Germania non avrebbe iniziato la guerra prima di tre anni; inoltre, la mancata consultazione dell'Italia prima dell'invasione della Polonia e della firma del patto Molotov-Ribbentrop, poteva essere considerata una violazione dell'obbligo di consultazione fra i due paesi contenuto nell'alleanza. L'Italia pot\u00e9 cos\u00ec dichiarare la propria \"non belligeranza\" senza venir meno ai patti sottoscritti.\nNel periodo della \"non belligeranza\", Hitler colse l'importanza strategica di avere Roma dalla propria parte: un eventuale passaggio dell'Italia nel campo avversario, come nella Prima guerra mondiale, avrebbe significato il ritorno allo schieramento del 1915-1918 e al blocco marittimo che, da solo, aveva piegato la Germania del Kaiser Guglielmo II. Perci\u00f2 il F\u00fchrer decise di cedere definitivamente sulla questione del Sud-Tirolo; alla fine del 1939 i sudtirolesi furono chiamati a optare per l'una o per l'altra nazione: sui 229.000 abitanti della provincia di Bolzano, 166.488 scelsero la Germania impegnandosi a lasciare l'Italia entro due anni; 22.712 optarono per l'Italia e 32.000 non si pronunciarono e restarono nello stato di allogeni.\nGli iniziali successi tedeschi.\nNell'aprile 1940 i tedeschi, per procurarsi delle basi sul Mare del Nord e per assicurarsi le vie di rifornimento del ferro svedese, invasero la Danimarca e la Norvegia: il 9 aprile inizi\u00f2 l'attacco contro la Danimarca che, del tutto impreparata a un conflitto, si arrese e venne occupata in un solo giorno; in Norvegia, fallito un tentativo anglo-francese di contrastare la conquista tedesca, fu insediato il governo fantoccio del nazista norvegese Vidkun Quisling. Il 10 maggio 1940, alle ore 5.35, Hitler scaten\u00f2 l'aggressione alla Francia sul fronte occidentale penetrando nei Paesi Bassi, in Lussemburgo e in Belgio.\nAggirate le fortificazioni transalpine della linea Maginot, all'incirca con una manovra simile a quella attuata durante la Grande Guerra, i tedeschi costrinsero gli alleati franco-britannici ad entrare in Belgio dove furono travolti dall'impeto delle divisioni corazzate tedesche massicciamente appoggiate dalla Luftwaffe: i Paesi Bassi furono costretti alla resa il 14 maggio e il Belgio dodici giorni dopo. Dopo aver stretto nella sacca di Dunkerque il corpo di spedizione britannico e parte dell'esercito francese insieme ai resti di quello belga, i tedeschi passarono la Somme spezzando la Linea Weygand e si diressero verso Parigi e il sud.\nLa dichiarazione di guerra e le prime operazioni.\nDi fronte agli straordinari ed inaspettati successi della Germania tra l'aprile e il maggio del 1940, Mussolini ritenne che gli esiti della guerra fossero oramai decisi e, pensando di poter approfittare dei successi tedeschi per ottenere immediati vantaggi territoriali, il 10 giugno annunci\u00f2 in un discorso a piazza Venezia in Roma la consegna della dichiarazione di guerra dell'Italia a Gran Bretagna e Francia, dando nel contempo ordine ai comandi di mantenere un contegno difensivo verso la Francia.\nAlla contrariet\u00e0 e alle rimostranze di alcuni importanti collaboratori e militari (fra cui Pietro Badoglio, Dino Grandi, Galeazzo Ciano e il generale Enrico Caviglia), Mussolini avrebbe risposto:\nCon riserve di munizioni sufficienti per appena due mesi, con sole 19 divisioni in grado di combattere e nella speranza di ottenere facilmente una vittoria militare contro un paese ormai esausto, Mussolini fece ammassare le truppe italiane sul fronte occidentale per attaccare la Francia; il primo scontro militare fu quello della battaglia delle Alpi Occidentali. Con azioni puramente dimostrative, l'11 giugno la Regia Aeronautica bombard\u00f2 Port Sudan, Aden e la base navale inglese di Malta.\nLa guerra \"parallela\".\nI vertici del fascismo si illusero che la guerra sarebbe stata breve e che l'Italia sarebbe stata in grado di condurre una guerra \"parallela\" a quella della Germania in piena autonomia dall'alleato; questa fase va dal 1940 sino alla fine del 1941, ed \u00e8 caratterizza da varie sconfitte, a fronte degli effimeri successi, e si conclude dopo gli insuccessi in Grecia e in Libia e dopo il crollo dell'Africa Orientale Italiana.\nLa battaglia delle Alpi.\nLa frontiera italo-francese era stata fortificata da entrambe le parti tra la fine del XIX secolo e gli anni trenta del XX secolo. Per gli alti comandi italiani un'offensiva francese su Torino era la minaccia pi\u00f9 temuta; non pareva invece possibile un'offensiva italiana perch\u00e9 dopo le fortificazioni francesi bisognava attraversare alti rilievi montuosi prima di arrivare alla pianura e a obiettivi importanti, i piani dell'esercito italiano gi\u00e0 dalla fine del XIX secolo prevedevano una guerra difensiva sulle Alpi.\nGli italiani concentrarono alla frontiera 22 divisioni, 300.000 uomini e 3.000 cannoni, con grosse forze di riserva nella pianura padana. Nella notte fra il 12 e il 13 giugno del 1940 i bombardieri italiani si diressero su Francia meridionale, Tunisia e Corsica e colpirono Saint-Rapha\u00ebl, Hy\u00e8res, Biserta, Calvi, Bastia e la base navale di Tolone. Il 14 giugno le truppe tedesche entrarono a Parigi e il 17 il maresciallo P\u00e8tain chiese la resa. Mussolini si era illuso di ottenere guadagni grandiosi (l'occupazione del territorio francese fino al Rodano, la Corsica, la Tunisia, Gibuti, addirittura la cessione della flotta, degli aerei, degli armamenti pesanti) senza sparare un colpo, poi si rese conto che avrebbe ottenuto soltanto il terreno occupato dalle sue truppe e soltanto allora diede l'ordine di attaccare: tutto ci\u00f2 ben dieci giorni dopo la dichiarazione di guerra.\nNella notte del 21-22 giugno, 6-10 bombardieri Savoia-Marchetti SM.79 del 104 \u00b0 Gruppo (46 \u00b0 Stormo) attaccano Marsiglia in due ondate successive. La contraerea francese reag\u00ec senza successo e i caccia Dewoitine D.520 dell'\"Arm\u00e9e de l'Air\" non riuscirono a fermare gli aerei italiani. Quella notte, 4.200 chili di bombe si abbatterono sulla citt\u00e0, facendo poco pi\u00f9 di 140 vittime civili e 136 feriti.\nL'offensiva italiana, condotta fra il 21 e il 24 giugno, non diede i risultati previsti ed anzi la marina francese riusc\u00ec anche a bombardare Genova nello stesso mese; l'unica localit\u00e0 di un certo rilievo ad essere occupata dalle truppe italiane fu Mentone sulla costa mediterranea. Il 23 giugno cominciarono le trattative a Roma per l'armistizio italo-francese, condotte separatamente da quelle della Germania. Le condizioni imposte furono: il territorio francese raggiunto dalle truppe italiane doveva essere smilitarizzato per tutta la durata dell'armistizio; le forze armate di terra, aria e mare francesi dovevano essere disarmate, fatta eccezione per quelle necessarie a mantenere l'ordine pubblico. Alle 19:15 del 24 giugno il generale Charles Huntziger e il maresciallo Badoglio, con la firma dell'armistizio di Villa Incisa, posero fine al conflitto diretto con la Francia.\nL'armistizio previde l'occupazione da parte italiana di alcuni territori francesi di confine, la smilitarizzazione del confine franco-italiano e libico-tunisino per una profondit\u00e0 di 50 chilometri, nonch\u00e9 la smilitarizzazione della Somalia francese (odierno Gibuti), e la possibilit\u00e0 da parte italiana di usufruire del porto di Gibuti e della ferrovia Addis Abeba-Gibuti. Le ostilit\u00e0 sulle Alpi cessarono alle 0:35 del 25 giugno. Durante la battaglia delle Alpi occidentali, gli italiani ebbero 631 morti (59 ufficiali e 572 soldati), 616 dispersi e 2.631 tra feriti e congelati; i francesi catturarono 1.141 prigionieri che restituirono immediatamente dopo l'armistizio di Villa Incisa. I francesi ebbero 40 morti, 84 feriti e 150 dispersi.\nLa guerra nelle colonie.\nL'entrata in scena dell'Italia nel secondo conflitto mondiale port\u00f2 la guerra anche in Africa nelle colonie italiane della Libia e dell'Africa Orientale. All'inizio delle ostilit\u00e0 il comando supremo delle truppe italiane in Libia era affidato al governatore generale Italo Balbo. In Libia si trovavano due armate: la Quinta, comandata dal generale Italo Gariboldi, al confine con la Tunisia, composta da 8 divisioni, 500 cannoni, 2.200 autocarri e 90 carri leggeri da 3 tonnellate; al confine egiziano c'era la 10\u00aa armata del generale Berti, con 5 divisioni, 1.600 pezzi d'artiglieria, 1.000 autocarri e 184 carri leggeri. In totale 220.000 uomini.\nLa 5\u00aa squadra aerea, agli ordini del generale Porro, era costituita da 315 aerei da guerra. I francesi avevano 4 divisioni al confine tunisino, subito tolte dalla lotta dall'uscita di scena della Francia; le forze inglesi in Egitto ammontavano a circa 36.000/42.000 uomini. A Balbo, abbattuto per errore dalla contraerea italiana il 28 giugno, appena dieci giorni dopo l'entrata in guerra dell'Italia, succedette il maresciallo Rodolfo Graziani. Per qualche tempo in Africa settentrionale non vi furono battaglie, ma solo scaramucce e incursioni di mezzi blindati e camionette inglesi.\nQuesta fase termin\u00f2 il 13 settembre 1940, quando Graziani attravers\u00f2 il confine con l'Egitto con le forze della 10\u00aa armata giungendo il 16 settembre a Sidi el Barrani, circa 95\u00a0km oltre il confine, e l\u00ec si ferm\u00f2 a lungo per preparare una nuova offensiva. Non ci fu vera battaglia: gli inglesi, che si erano ritirati senza quasi opporre resistenza, persero 50 uomini; gli italiani 120. In Africa Orientale, nella prima met\u00e0 di luglio, gli italiani attaccarono verso il Sudan, respingendo un attacco inglese contro la cittadina eritrea di Metemma ed occupando Cassala (a 20\u00a0km dalla frontiera con l'Eritrea e difesa dalla Sudan Defence Force), il piccolo forte britannico di Gallabat (circa 320\u00a0km (200 miglia) a sud di Cassala), e i villaggi di Ghezzan, Kurmuk e Dumbode sul Nilo Azzurro.\nDopo i successi nel Sudan, le truppe italiane passarono all'offensiva sulla frontiera col Kenya per eliminare il saliente di Dolo, che si incuneava fra Etiopia e Somalia, riuscendo ad occupare Fort Harrington, Moyale e Mandera, spingendosi verso l'interno per oltre 100 chilometri. Alla fine di luglio le forze italiane raggiunsero Debel e Buna: quest'ultima localit\u00e0, a un centinaio di chilometri dal confine, segn\u00f2 la punta massima della penetrazione italiana in Kenya. A oriente, il 3 agosto, inizi\u00f2 la conquista della Somalia britannica: le forze italiane, comandate dal generale Guglielmo Nasi, portarono a compimento la campagna con l'occupazione di Berbera, la citt\u00e0 principale, il 19 agosto.\nLa campagna di Grecia.\nNella spartizione delle zone di influenza concordata tra Berlino e Roma, l'Italia cerc\u00f2 una vittoria di prestigio e opt\u00f2 per la strategia della \"guerra separata\". Mussolini attacc\u00f2 pertanto il solo alleato rimasto alla Gran Bretagna sul continente europeo: la Grecia. L'aggressione alla Grecia fu condotta con improvvisazione e poggi\u00f2 sull'illusione di una rapida vittoria. Il 28 ottobre 1940, diciottesimo anniversario della marcia su Roma, le truppe italiane dislocate in Albania varcarono il confine puntando sulla Macedonia e sull'Epiro.\nTre divisioni del XXV Corpo d'Armata Ciamuria (51\u00aa Divisione fanteria \"Siena\", 23\u00aa Divisione fanteria \"Ferrara\" e 131\u00aa Divisione corazzata \"Centauro\"), avevano il compito di condurre l'offensiva principale il cui scopo era la conquista dell'Epiro, mentre la 3\u00aa Divisione alpina \"Julia\" e il Raggruppamento del litorale dovevano condurre manovre avvolgenti rispettivamente da nord, in direzione di M\u00e9tzovon, e da sud verso Pr\u00e9vedza e Arta.\nL'avanzata fu lenta per le pessime strade e l'inclemenza del tempo e si aren\u00f2 dopo pochi giorni senza raggiungere gli obiettivi prefissati. Tre giorni dopo l'inizio dell'offensiva italiana, il 1\u00ba novembre, scatt\u00f2 la controffensiva greca che costrinse rapidamente gli italiani ad arretrare con gravi perdite e a ripiegare a fatica in territorio albanese. Gli italiani si attestarono lungo una linea difensiva da trenta a sessanta chilometri all'interno della frontiera greco-albanese che, malgrado i continui attacchi greci, riuscirono a tenere fino all'intervento tedesco nei Balcani.\nLa notte di Taranto.\nLa sera dell'11 novembre 1940, 21 aerosiluranti Swordfish, parte armati di siluri e parte di bombe e ordigni illuminanti, decollati in due ondate successive dalla portaerei \"Illustrious\", attaccarono nel porto di Taranto la flotta italiana riuscendo ad affondare in rada la corazzata \"Cavour\" e a danneggiare gravemente la \"Duilio\" e la nuovissima \"Littorio\" (tre delle cinque corazzate in servizio), insieme all'incrociatore pesante \"Trento\" e al cacciatorpediniere \"Libeccio\". Fu una clamorosa dimostrazione di inefficienza della marina italiana: la flotta inglese pot\u00e9 avvicinarsi senza essere contrastata; la forte difesa contraerea di Taranto (un centinaio di cannoni, duecento mitragliere, oltre cento palloni frenati), riusc\u00ec ad abbattere solo due degli aerei inglesi. Il danno fu limitato dai bassi fondali del porto che impedirono l'inabissamento delle corazzate, ma solo la \"Littorio\" e la \"Duilio\" poterono essere recuperate prima della fine della guerra dopo molti mesi di lavoro.\nLe sconfitte in Africa settentrionale.\nIn Nord Africa, l'8 dicembre 1940, prevenendo di cinque giorni la nuova offensiva italiana prevista per il 13 di quel mese, scatt\u00f2 la controffensiva inglese iniziata come \"ricognizione in forze\" ma rapidamente trasformatisi in una grande offensiva. Con appena 36.000 uomini e 275 carri armati (contro i 150.000 uomini e 600 mezzi blindati), ma con un'abile strategia basata sulla guerra di movimento, il generale Richard O'Connor aggir\u00f2 le linee italiane attaccandole alle spalle e prosegu\u00ec l'avanzata fino al 9 febbraio 1941 costringendo gli italiani a ritirarsi di 400 chilometri e portando a termine l'occupazione della Cirenaica. Due sole divisioni britanniche annientarono 10 divisioni italiane facendo circa 100.000 prigionieri. Fra il 30 novembre 1940 e l'11 febbraio 1941, gli inglesi ebbero soltanto 500 morti, 1.373 feriti e 55 dispersi. Le perdite umane (morti, feriti e dispersi), subite dall'esercito italiano sono incerte, mentre quelle materiali furono di 1.292 cannoni e 400 mezzi blindati distrutti o catturati.\nLa guerra subalterna.\nLa sconfitta tedesca nella battaglia d'Inghilterra e le ripetute sconfitte del Regio Esercito indussero Mussolini ad abbandonare l'idea della guerra parallela, ed anzi a condurre una guerra subalterna rispetto alla Germania: gi\u00e0 nel 1940 il bombardamento di Taranto aveva dimostrato gravi carenze nell'organizzazione della difesa italiana, e la sconfitta della battaglia di Tobruk nel 1941 aveva inflitto gravi perdite; nel 1942 era stata pianificata l'invasione dell'isola di Malta (operazione C3) progetto poi abbandonato a causa degli eventi nella campagna del Nordafrica.\nL'intervento tedesco nei Balcani e soprattutto nel Mediterraneo e nell'Africa settentrionale permise la continuazione della guerra italiana. Sebbene fosse logico, in una guerra di coalizione, che l'alleato pi\u00f9 forte venisse in aiuto di quello pi\u00f9 debole, l'alleanza italo-tedesca fu sempre disuguale: Hitler e i suoi generali prendevano le loro decisioni senza consultare il socio italiano e le forze germaniche nel Mediterraneo aumentavano o diminuivano secondo le esigenze della guerra tedesca. Si parla quindi di \"guerra subalterna\" per il periodo che va dal 14 febbraio 1941 al 25 luglio 1943 perch\u00e9 totalmente dipendente dalle decisioni tedesche.\nL'intervento dell'Africa Korps in Libia.\nA seguito della sconfitta in Libia fra la fine del 1940 e l'inizio del 1941, il Maresciallo Graziani venne sostituito il 12 febbraio con il generale Italo Gariboldi. Il 14 febbraio sbarcarono in Libia le prime unit\u00e0 del corpo di spedizione tedesco noto come \"Afrika Korps\", al comando del generale Erwin Rommel, inviato in Africa da Adolf Hitler, preoccupato della situazione che si stava creando su quel fronte.\nIl generale Rommel era formalmente un subordinato del comandante in capo del fronte del Nord Africa, il generale italiano Italo Gariboldi, ma con il diritto di appellarsi direttamente ad Hitler in caso di disaccordo; tale situazione continu\u00f2 fino al 1943 per due ragioni: le truppe dell'Asse erano composte in massima parte da italiani ed egli non ebbe mai al suo comando pi\u00f9 di cinque divisioni tedesche; inoltre i rifornimenti via mare erano trasportati da mercantili italiani. Rommel tuttavia, per reputazione e personalit\u00e0, di fatto riusc\u00ec sempre ad imporre il suo punto di vista all'alleato e, in caso di richieste o istruzioni, si rivolse sempre al F\u00fchrer o all'Oberkommando der Wehrmacht.\nLo sbarco in Libia delle divisioni tedesche dell'Afrika korps determin\u00f2 un capovolgimento degli equilibri in campo tra le forze dell'Asse e i britannici. Il 24 marzo 1941 Rommel con le divisioni italiane e l'Afrika Korps part\u00ec all'offensiva e nel giro di tre settimane, con un'avanzata di quasi 1.000 chilometri, riconquist\u00f2 la Cirenaica. Il 13 aprile gli italo-tedeschi raggiunsero Sollum, sul confine con l'Egitto, dove Rommel si ferm\u00f2 per riorganizzare le sue forze. Nella veloce avanzata gli italo-tedeschi avevano lasciato indietro Tobruch, con le cui difese esterne erano venuti in contatto il 10 aprile e che fu assediata su un perimetro di 35 kilometri. Intanto l'Africa Orientale Italiana aveva cessato di esistere e le forze che in tal modo si erano rese disponibili vennero rapidamente dirottate dai britannici in Egitto. Il 14 maggio i britannici lanciarono una prima offensiva nel tentativo di sbloccare Tobruch, ma vennero respinti da un contrattacco tedesco che tuttavia lasci\u00f2 in mani britanniche il Passo di Halfaya.\nAll'inizio di giugno, rinforzati dall'arrivo dei primi aiuti americani, i britannici lanciarono una nuova offensiva, l'Operazione Battleaxe, che part\u00ec il mattino del 15 giugno. La battaglia dur\u00f2 tre giorni lasciando sostanzialmente la situazione immutata. Dopo il fallimento di \"Battleaxe\", Churchill esoner\u00f2 il generale Archibald Wavell e lo sostitu\u00ec con il generale Claude Auchinleck. Dopo di ci\u00f2, le operazioni nel deserto libico conobbero un lungo periodo di stasi durato da luglio a novembre, in parte determinato dall'attacco tedesco all'Unione Sovietica che assorb\u00ec una grande quantit\u00e0 di uomini e mezzi. Il periodo di stasi fu utilizzato dagli opposti schieramenti per rinforzarsi; i britannici molto pi\u00f9 degli italo-tedeschi: sostenuti dagli Stati Uniti grazie alla legge \"Affitti e prestiti\", approvata dal Congresso l'11 marzo 1941, riuscirono ad ammassare per l'inizio di novembre forze pi\u00f9 che doppie di quelle avversarie.\nLa battaglia di Capo Matapan.\nIl decisivo intervento tedesco a favore dell'Italia modific\u00f2 i rapporti tra i due alleati: Hitler pretendeva di far pesare le sue decisioni anche sui comandi italiani. Lamentando l'inattivit\u00e0 delle forze navali italiane e la facilit\u00e0 con la quale i britannici operavano il traffico marittimo fra l'Africa settentrionale e la Grecia, dove la Wehrmacht si accingeva a intervenire, i tedeschi incominciarono a premere sui comandi italiani per indurre la marina italiana ad assumere una tattica pi\u00f9 offensiva rifiutando le scuse avanzate da Supermarina, come la penuria di nafta, e insinuando il dubbio che la marina italiana non osasse affrontare il nemico.\nFu decisa quindi un'azione offensiva nel Mediterraneo orientale in caccia del traffico Alleato; l'intera operazione era affidata al fattore sorpresa, ma l'intercettazione e la decrittazione di alcune comunicazioni radio italiane misero i britannici in condizione di prevenire le mosse italiane, sospendere il traffico mercantile e predisporre l'uscita della squadra navale da Alessandria e di una seconda squadra dal Pireo. La squadra navale italiana, al comando dell'ammiraglio Angelo Iachino e composta dalla corazzata \"Vittorio Veneto\", da 6 incrociatori pesanti, 2 incrociatori leggeri e 14 cacciatorpediniere, prese il mare la sera del 26 marzo. La squadra britannica di Alessandria, al comando dell'ammiraglio Andrew Cunningham, con tre corazzate, una portaerei e 9 cacciatorpediniere salp\u00f2 la sera del 27 marzo contemporaneamente alla squadra del Pireo, forte di 4 incrociatori leggeri e 4 cacciatorpediniere e al comando dell'ammiraglio Henry Pridham-Wippell. La partenza delle navi britanniche sfugg\u00ec alla ricognizione italiana a causa delle cattive condizioni meteorologiche. Quella stessa notte fu portata a termine una coraggiosa azione dei mezzi d'assalto della marina italiana nella baia di Suda, a Creta, dove sei uomini, comandati dal tenente di vascello Faggioni, a bordo di barchini esplosivi penetrarono nella baia e riuscirono ad affondare l'incrociatore pesante \"York\" e una petroliera.\nIl giorno seguente, 27 marzo, la squadra navale italiana fu individuata da un ricognitore britannico togliendo all'ammiraglio Iachino, la speranza di cogliere il nemico di sorpresa. Secondo le disposizioni di Cunningham, le due formazioni britanniche avrebbero dovuto incontrarsi all'alba del 28 a sud-est di Gaudo, ossia pi\u00f9 o meno nello stesso luogo dove, secondo gli ordini di Supermarina, doveva trovarsi a quell'ora la squadra italiana. Alle 8:00 del mattino i tre incrociatori pesanti (\"Trieste\", \"Bolzano\" e \"Trento\") dell'ammiraglio Luigi Sansonetti si scontrarono con i quattro incrociatori leggeri di Pridham-Wippel. Sia Sansonetti che Pridham-Wippell avevano ricevuto gli stessi ordini: in caso di ingaggio, dovevano ritirarsi facendo in modo che il nemico li inseguisse, in modo da portarlo pi\u00f9 vicino possibile alle navi da battaglia. Gli inglesi furono i primi a invertire la rotta inseguiti da quelli italiani finch\u00e9 alle 8:30 Iachino ordin\u00f2 a Sansonetti di interrompere l'azione e rientrare; appena gli italiani interruppero l'inseguimento, gli incrociatori inglesi invertirono la rotta e presero a seguirli.\nL'ammiraglio Iachino riusc\u00ec a stringere con la \"Vittorio Veneto\" le distanze sugli incrociatori leggeri britannici e alle 10:56 apr\u00ec il fuoco senza colpire gli avversari. Cunningham, troppo lontano dalla zona dello scontro per intervenire direttamente, fece alzare dalla portaerei \"Formidable\" un gruppo di sei aerosiluranti Fairey Albacore per attaccare la corazzata italiana; gli aerosiluranti giunsero sulle navi italiane alle 11:15 ma non riuscirono a mettere a segno neppure un colpo. Le navi di Pridham-Wippell ne approfittarono per portarsi fuori tiro. Preoccupato dalla presenza degli aerei imbarcati britannici e con i caccia a corto di carburante, alle 11:40 Iachino diede ordine alla squadra italiana di sospendere l'azione, invertire la rotta e rientrare verso la base.\nMentre la squadra di Iachino si dirigeva a tutta forza verso le basi italiane inseguita dalle navi britanniche, gli aerosiluranti della \"Formidable\" attaccarono nuovamente la squadra italiana colpendo la \"Vittorio Veneto\", che pot\u00e9 continuare la navigazione, sia pure a velocit\u00e0 ridotta. Gli attacchi aerei continuarono fino al crepuscolo e, nell'ultimo attacco, un siluro colp\u00ec l'incrociatore \"Pola\", immobilizzandolo. L'ammiraglio Iachino ordin\u00f2 agli incrociatori \"Fiume\" e \"Zara\", con la scorta dei cacciatorpediniere \"Alfieri\", \"Gioberti\", \"Oriani\" e \"Carducci\", di tornare indietro verso il \"Pola\" per soccorrerlo proprio mentre la squadra britannica si stava avvicinando. Le navi italiane finirono nella trappola: le navi britanniche equipaggiate per il combattimento notturno e dotate su alcune unit\u00e0 di apparecchiature radar, aprirono il fuoco alle 22:27: sugli incrociatori italiani si abbatterono le salve da 381\u00a0mm delle corazzate \"Warspite\", \"Valiant\" e \"Barham\": i due incrociatori vennero affondati insieme ai cacciatorpediniere \"Alfieri\" e \"Carducci\", mentre l'\"Oriani\" e il \"Gioberti\" riuscirono a fuggire.\nVerso le 3:00 del mattino il cacciatorpediniere \"Jervis\" si avvicin\u00f2 al \"Pola\" con l'intento di silurarlo, ma visto che dal Pola non giungevano segni di ostilit\u00e0, il comandante britannico decise di affiancarlo per trarre in salvo l'equipaggio prima di affondarlo. Alle 3:40, dopo aver preso a bordo l'intero equipaggio, il \"Jervis\" si scost\u00f2 dal \"Pola\" e gli indirizz\u00f2 contro un siluro facendolo colare a picco. Alle 8:00 del mattino del 29 marzo, oltre ai 258 uomini del \"Pola\", i britannici avevano gi\u00e0 tratto in salvo 905 naufraghi, ma l'arrivo di una formazione di aerei tedeschi li costrinse a interrompere l'operazione di salvataggio.\nLa partecipazione all'invasione della Jugoslavia e della Grecia.\nAgli inizi del 1941, ottenuto l'appoggio di Romania, Ungheria, Bulgaria, Slovacchia e Jugoslavia, Hitler si preparava a portare l'attacco contro l'URSS avendo il controllo completo del fianco meridionale delle sue armate dirette ad est, ma la situazione delle truppe italiane in Albania e il colpo di stato in Jugoslavia del 27 marzo 1941, che rovesci\u00f2 il governo collaborazionista del principe reggente Pavle proclamando maggiorenne il giovane re Pietro II e stringendo un patto d'alleanza con l'URSS, costrinsero il F\u00fchrer a rimandare l'attacco per soccorrere gli italiani, occupare la Grecia e regolare la situazione in Jugoslavia.\nL'attacco contro la Jugoslavia, scattato all'alba del 6 aprile, venne affidato alla XII armata del feldmaresciallo Wilhelm List, che partendo dalla Bulgaria si diresse verso Belgrado, mentre la II armata di Weichs varcava il confine jugoslavo da nord. Dall'Ungheria intervenne la III armata ungherese, e la II armata italiana del generale Vittorio Ambrosio, schierata alla frontiera giuliana, si diresse verso Lubiana e lungo la costa dalmata. Le truppe italiane occuparono la Slovenia, la Dalmazia e il Montenegro e si ricongiunsero con i reparti provenienti dall'Albania. In sole due settimane la resistenza jugoslava venne annientata e il paese venne smembrato dai vincitori:\nLa Croazia (colore rosso), che comprendeva la maggior parte dei territori delle attuali Croazia e Bosnia ed Erzegovina, venne dichiarata regno indipendente ed affidata, nominalmente, al principe Aimone di Savoia Aosta, ma di fatto venne retta da un governo filo-tedesco del capo degli ustascia Ante Paveli\u0107. Anche in Serbia venne creato uno Stato fantoccio sotto la guida del Generale Milan Nedi\u0107.\nCon l'occupazione italiana del Montenegro e del Sangiaccato venne proclamato il protettorato sul Regno del Montenegro, paese natale della Regina Elena, mentre con l'occupazione italiana dell'Albania (avvenuta sin dal 1939) il Regno d'Italia acquis\u00ec buona parte del Kossovo, la parte occidentale della Macedonia jugoslava (Dibrano) e, a spese del Montenegro, estese le sue frontiere a nord, nella regione della Metohija.\nContemporaneamente all'attacco contro la Jugoslavia, i tedeschi penetrarono in Grecia dalla Bulgaria e in breve tempo raggiunsero Salonicco, tagliando fuori il contingente greco di stanza in Tracia. Avanzando verso la costa occidentale della Grecia la Wehrmacht tagli\u00f2 fuori le divisioni greche in Albania e, travolte con rapide manovre di aggiramento le linee difensive britanniche, i tedeschi ottennero rapidamente il crollo di ogni resistenza.\nCon la firma della resa e la successiva conquista dell'isola di Creta, il paese ellenico venne suddiviso tra le forze italiane, tedesche e bulgare. Come mostra la cartina qui a fianco:\nAd Atene venne instaurato un governo militare greco, sottoposto al controllo della Germania e dell'Italia guidato dal Generale Georgios Tsolakoglu.\nLa caduta dell'Africa orientale italiana.\nIntanto, in Africa Orientale, l'Italia sub\u00ec la controffensiva britannica. Nel gennaio 1941 le forze italiane erano ancora in superiorit\u00e0 numerica, nonostante fossero isolate dalla madrepatria, e grazie al reclutamento di cittadini italiani ed etiopici potevano contare su circa 340.000 uomini; mentre le forze britanniche disponevano di 250.000 uomini e sulle forze della guerriglia etiopica.\nSul fronte settentrionale, la pressione britannica indusse gli italiani ad evacuare la citt\u00e0 di Cassala in Sudan, conquistata pochi mesi prima, e a ripiegare in Eritrea sulle posizioni fortificate prima di Agordat (Battaglia di Agordat), poi di Cheren (Battaglia di Cheren), dove resistettero fino al 27 marzo. A sud, conquistata la Somalia nel marzo 1941, le truppe britanniche respinsero quelle italiane verso il centro dell'Etiopia, sino a giungere alla resa, con l'onore delle armi, di Amedeo duca d'Aosta, vicer\u00e9 d'Etiopia, sulle alture dell'Amba Alagi (Seconda battaglia dell'Amba Alagi).\nIl 6 aprile Hail\u00e9 Selassi\u00e9 entr\u00f2 a Debra Marcos, mentre le avanguardie di Alan Gordon Cunningham erano giunte alle porte della capitale dell'impero. A Combolci\u00e0, pochi chilometri a sud di Dessi\u00e8, si trovavano postazioni difensive italiane; il raggruppamento di brigata sudafricano del generale Dan Pienaar impegn\u00f2 l'artiglieria italiana con i suoi cannoni, mentre la fanteria raggiunse le alture a quota 1.800 metri. I sudafricani impiegarono tre giorni per raggiungere gli obiettivi e, dopo che un gruppo di guerriglieri etiopici si era unito a loro, presero d'assalto e conquistarono le postazioni italiane (22 aprile). I sudafricani ebbero 9 morti e 30 feriti e fecero 8.000 prigionieri.\nAd Addis Abeba, dove vivevano ben 40.000 civili italiani, i britannici affidarono l'amministrazione pubblica ai reparti della PAI (Polizia dell'Africa Italiana), che provocarono diversi incidenti: spararono sui prigionieri etiopici non ancora liberati uccidendone 64, mentre un gruppo di ausiliari reclutati tra i civili uccise altri 7 etiopi durante una rissa. Allora i britannici disarmarono i soldati italiani e affidarono l'ordine pubblico all'appena ricostituita polizia etiope. La vittoria finale dell'Etiopia e la sua liberazione dipesero molto anche dall'opposizione continua degli etiopi alla dominazione italiana, con una guerra (e guerriglia) che effettivamente non si ferm\u00f2 per tutti cinque anni di occupazione italiana fino alla totale liberazione. Il 5 maggio 1941, il Negus Hail\u00e9 Selassi\u00e9 entr\u00f2 ad Addis Abeba su un'Alfa Romeo scoperta, preceduto dal colonnello Wingate su un cavallo bianco.\nAnche dopo la conquista alleata di Addis Abeba e l'episodio dell'Amba Alagi, resistette ancora per diversi mesi la guarnigione italiana di Gondar, forte di circa 40.000 uomini e comandata dal generale Guglielmo Nasi. Il generale amministr\u00f2 egregiamente il suo avamposto e fino a ottobre, la situazione dei soldati italiani fu relativamente buona, ma dopo la caduta del presidio di Uolchefit e di quello di passo Culqualber, il 27 novembre, nella battaglia di Gondar, gli italiani furono sconfitti e costretti ad arrendersi.\nLe truppe italiane in Russia.\nCon l'operazione Barbarossa, scatenata da Hitler il 22 giugno 1941, il conflitto registr\u00f2 una svolta destinata ad avere conseguenze decisive sulla storia del mondo. L'attacco cominci\u00f2 all'alba su tutta la linea del fronte, dal mare del Nord al Mar Nero; le forze tedesche comprendevano 3.200.000 uomini (suddivisi in 153 divisioni, di cui 19 corazzate e 15 motorizzate), 3.400 carri armati, 250 semoventi, 7.150 cannoni, 600.000 automezzi, 625.000 cavalli e 3.900 aerei. Alle forze tedesche si affiancavano circa 690.000 soldati dei paesi alleati: finlandesi, romeni, ungheresi, slovacchi e \"volontari\" spagnoli e francesi.\nMussolini, impressionato dai primi clamorosi successi tedeschi, si precipit\u00f2 ad offrire ad Hitler l'aiuto di un consistente corpo di spedizione italiano, nonostante Hitler lo avesse tenuto all'oscuro fino all'ultimo dell'inizio dell'invasione e avesse inizialmente tentato di respingere l'offerta di aiuto: \"L'aiuto decisivo, Duce, lo potrete per\u00f2 sempre fornire con il rafforzare le Vostre forze nell'Africa Settentrionale... nonch\u00e9 intensificando la guerra aerea e, dove sia possibile, quella dei sottomarini nel Mediterraneo\". L'invio nell'estate 1941 del CSIR (Corpo di spedizione italiano in Russia) agli ordini del generale Giovanni Messe (tre divisioni, 62.000 uomini, 5.500 automezzi, 4.600 quadrupedi, 220 pezzi di artiglieria, 83 aerei), ebbe un valore prettamente politico: non influ\u00ec, se non minimamente, sui rapporti di forza nella campagna; rappresent\u00f2, invece, la volont\u00e0 di Mussolini di difendere il suo ruolo di primo fra gli alleati di Hitler in quella che si prospettava come la trionfale e decisiva vittoria.\nLe divisioni dello CSIR giunsero in ferrovia la frontiera russa, poi avanzarono in Ucraina parte a piedi e parte in autocarro. Furono inserite nel gruppo corazzato Von Kleist (poi 1. Panzerarmee), e impiegate in autunno nella regione dei fiumi Dnepr e Donec per l'eliminazione delle sacche di resistenza che la progressione delle forze motocorazzate tedesche si era lasciate alle spalle. Successivamente furono schierate sul fronte con compiti di difesa statica e a fine dicembre e poi in gennaio riuscirono a respingere alcuni attacchi della fanteria russa. I mesi successivi videro soltanto combattimenti minori. Le perdite fino al 30 luglio 1942 furono di 1.792 morti e dispersi e 7.878 tra feriti e congelati.\nL'anno seguente, il corpo di spedizione italiano venne rafforzato da altre sei divisioni e trasformato nell'8\u00aa Armata, conosciuta come ARMIR (Armata italiana in Russia) e posta al comando del generale Gariboldi, che nell'autunno 1942 contava 230.000 uomini, 16.700 automezzi, 1.150 trattori di artiglieria, 4.500 motoveicoli, 25.000 quadrupedi, 940 cannoni e 64 aerei. Le nuove divisioni italiane giunsero nell'estate 1942 in ferrovia fino alla zona di Karkov per poi percorrere da 500 a 1.000\u00a0km fino alla linea del fronte con i propri mezzi: a piedi o in autocarro.\nI mezzi d'assalto e gli aerosiluranti.\nNella guerra subalterna condotta dall'Italia, furono solo gli aerosiluranti della Regia aeronautica e i mezzi d'assalto della Regia marina a conseguire qualche significativa vittoria. Come gi\u00e0 detto, la notte del 26 marzo 1941 i mezzi d'assalto della marina italiana penetrarono nella baia di Suda e riuscirono ad affondare l'incrociatore pesante \"York\" e a danneggiare gravemente la nave cisterna \"Pericles\" che venne abbandonata durante il rimorchio verso Alessandria.\nIl 23 luglio 1941 aerosiluranti italiani della 280\u00aa e della 283\u00aa squadriglia attaccarono ripetutamente un grosso convoglio britannico colpendo l'incrociatore \"Manchester\" e un mercantile ed affondando il cacciatorpediniere \"Fearless\".\nIl 26 settembre successivo il convoglio britannico Halberd part\u00ec da Gibilterra per rifornire la base di Malta. Il giorno successivo venne attaccato da diverse squadriglie di aerosiluranti, concentratesi in Sardegna per affrontarlo, che riuscirono ad affondare il piroscafo \"Imperial Star\" da 12.000 tonnellate e a danneggiare diverse altre navi, tra cui la corazzata \"Nelson\" colpita a prua. Durante tutto il 1941 gli aerosiluranti della Regia aeronautica riuscirono ad affondare nove navi, pi\u00f9 quattro probabili, e a danneggiarne pi\u00f9 o meno gravemente altre trenta, con la perdita di 14 aerei su un totale di 260 impiegati.\nLa sera del 18 dicembre 1941, il sommergibile \"Scir\u00e8\" port\u00f2 fino all'imbocco del porto di Alessandria 3 \"maiali\" (siluri pilotati), i cui equipaggi, penetrati all'interno del porto, riuscirono a piazzare cariche esplosive sul fondo delle corazzate \"Queen Elisabeth\" (33.550 t) e \"Valiant\" (27.500 t), affondando la prima e danneggiando gravemente la seconda. Nella stessa azione venne affondata la petroliera \"Sagona\" (7.750 t) e danneggiato l'incrociatore leggero \"Jervis\" (1.690 t).\nLa controffensiva britannica in Africa settentrionale.\nIn Africa settentrionale, durante il lungo periodo di stasi delle operazioni da luglio a novembre, le forze britanniche si erano rafforzate molto pi\u00f9 di quelle italo-tedesche: ai circa 600 aeroplani e 400 carri armati italo-tedeschi si contrapponevano 1.300 aerei e 800 carri britannici. Il 15 agosto il generale Rommel aveva assunto il comando di tutte le forze italo-tedesche, che comprendevano 7 divisioni italiane (200.000 uomini), tra cui l'Ariete, corazzata, e 67.000 soldati tedeschi con due divisioni corazzate.\nIl 18 novembre i britannici attaccarono in direzione di Sidi Rezegh dando inizio ad una battaglia molto complessa che prosegu\u00ec fino al 10 gennaio 1942 e che pu\u00f2 essere divisa in tre fasi: fra il 18 e il 26 novembre l'attacco a Sidi Rezegh che venne respinto; dal 27 novembre al 2 dicembre la seconda battaglia di Bir el-Gobi, al termine della quale i britannici, dopo durissimi scontri con le forze corazzate tedesche e la divisione Ariete, arrivarono a Tobruch; dal 7 dicembre al 10 gennaio 1942 gli italo-tedeschi, che erano rimasti con una settantina di carri in tutto (40 i tedeschi e 30 l'Ariete), si sganciarono dal nemico e ripiegarono dalla Cirenaica.\nL'intervento degli USA.\nNell'autunno del 1941 la situazione mondiale era cambiata decisamente: i sovietici dopo un lungo periodo di insuccessi non si erano lasciati travolgere dai tedeschi e gli Stati Uniti, attaccati dal Giappone a Pearl Harbor il 7 dicembre, erano entrati in guerra. L'11 dicembre Mussolini annunci\u00f2 con il solito discorso dal balcone di Palazzo Venezia la dichiarazione di guerra dell'Italia agli Stati Uniti e, alle 14:30 dello stesso giorno, l'incaricato d'affari americano George Wadsworth venne convocato dal Ministro degli esteri Ciano per sentirsi comunicare l'inizio delle ostilit\u00e0: \"Vi ho chiamato per comunicarvi, nel nome del mio re e del governo italiano, che da oggi l'Italia si considera in guerra con gli Stati Uniti\". \"It's very tragic\" (\"\u00c8 molto tragico\"), fu la risposta di Wadsworth.\nI crimini di guerra.\nDal giugno 1940, al settembre 1943, l'esercito italiano combatt\u00e9 la stessa guerra di aggressione della Germania. Il modo d'occupazione italiano dei territori conquistati non fu difforme dagli altri praticati a quel tempo; senza dimenticare che esso fu applicato in regioni dove gli italiani erano percepiti dalla popolazione locale come aggressori e come tali furono osteggiati e contrastati. La lotta contro i \"banditi\" slavi o greci, fu condotta con modalit\u00e0 di guerra dure, talvolta spietate, che in Grecia furono rese ancor pi\u00f9 aspre dalla penuria alimentare, mentre in Jugoslavia furono rese drammatiche da feroci contrasti etnico-politici che contrapponevano ustascia, cetnici e titoisti alla ferrea volont\u00e0 italiana di trasformare in suolo patrio, territori non abitati da italiani, se non in parte della Dalmazia.\nLe autorit\u00e0 greche segnalarono stupri di massa. Il comando tedesco in Macedonia arriv\u00f2 a protestare con gli italiani per il ripetersi delle violenze contro i civili. Il capo della polizia di Elassona, Nikolaos Bavaris, scrisse una lettera di denuncia ai comandi italiani e alla Croce rossa internazionale: \"Vi vantate di essere il Paese pi\u00f9 civile d'Europa, ma crimini come questi sono commessi solo da barbari\". Fu internato, torturato e deportato in Italia.\nIl 16 febbraio 1943 a Domenikon, un piccolo villaggio della Grecia centrale situato in Tessaglia, l'intera popolazione maschile tra i 14 e gli 80 anni venne trucidata. Nei dintorni di Domenikon, poco prima della strage, un attacco partigiano aveva provocato la morte di 9 soldati italiani. Il generale della 24\u00aa Divisione fanteria \"Pinerolo\", Cesare Benelli, ordin\u00f2 la repressione: centinaia di uomini circondarono il villaggio, rastrellarono la popolazione e catturarono pi\u00f9 di 150 uomini dai 14 agli 80 anni. Li tennero in ostaggio fino a che, nel cuore della notte, procedettero alla fucilazione. L'episodio rappresenta uno dei pi\u00f9 efferati crimini di guerra commessi dall'Italia durante la Seconda guerra mondiale.\nQuesto episodio non fu sporadico: secondo la storica Lidia Santarelli fu il primo di una serie di episodi di repressione nella primavera-estate 1943 conseguenti a una circolare del generale Carlo Geloso, comandante delle forze italiane di occupazione, per la quale nella lotta ai ribelli si adott\u00f2 il principio della responsabilit\u00e0 collettiva: per annientare il movimento partigiano andavano annientate le comunit\u00e0 locali. A partire dal luglio 1942 in Jugoslavia le divisioni italiane, con grandi operazioni di rastrellamento alla caccia delle formazioni partigiane, svuotarono il territorio in cui queste erano pi\u00f9 presenti, deportando la popolazione dei villaggi in campi di concentramento costituiti appositamente. Si trattava soprattutto di donne, bambini ed anziani, poich\u00e9 gli \"uomini validi\" fuggivano nei boschi alla vista dei reparti italiani, per evitare di essere presi come ostaggi e fucilati nelle quotidiane rappresaglie decretate dai tribunali militari di guerra.\nMa dai documenti degli stessi generali italiani emerge anche la determinazione per cui le rappresaglie contro i civili dovevano essere un'arma di pressione contro i partigiani del Fronte di Liberazione, che tenevano in scacco una grossa parte dell'esercito italiano. Tra l'estate del 1942 e quella del 1943 furono attivi sette campi di concentramento per civili sotto il controllo della II Armata (che aveva la competenza su Slovenia e Dalmazia). Stabilire oggi il numero dei deportati risulta assai difficile, sia per la frammentariet\u00e0 degli archivi consultabili, sia perch\u00e9 le stesse autorit\u00e0 italiane scrivevano di non avere un quadro preciso della situazione. Secondo alcune stime si conterebbero almeno 20.000 civili sloveni internati. Mentre un documento del Ministero dell'interno italiano, databile alla fine dell'agosto 1942, indica un complesso di cinquantamila elementi circa, sgombrati dai territori della frontiera orientale in seguito alle operazioni di polizia in corso, di cui la met\u00e0 donne e bambini.\nLe cause principali delle morti nei campi di concentramento furono la fame e il freddo. Gi\u00e0 nel maggio 1942 una lettera di un dirigente cattolico di Lubiana segnal\u00f2 alle autorit\u00e0 militari italiane, che \"nel campo di concentramento di Gonars ... gli internati soffrono atrocemente la fame\". Nel luglio 1942, il regime d'occupazione italiano instaur\u00f2 ad Arbe (pi\u00f9 esattamente nella localit\u00e0 di Campora), un campo di concentramento per i civili slavi delle zone occupate della Slovenia (vi furono internati anche alcuni civili della vicina Venezia Giulia). In seguito vi furono ospitati anche ebrei fuggiti dalla Croazia. Complessivamente vi furono internati pi\u00f9 di 10.000 civili, in massima parte vecchi, donne e bambini, cifra che non comprende coloro che passarono in transito verso altri campi nei territori occupati o nel Regno d'Italia. Il campo si caratterizz\u00f2 per la durezza del trattamento riservato agli internati di etnia slava, dei quali un gran numero per\u00ec di stenti e malattie. Secondo il Centro Simon Wiesenthal, il campo ospit\u00f2 15.000 prigionieri dei quali 4.000 morirono. Il numero complessivo di vittime non \u00e8 accertato, ma si stima che soltanto nell'inverno 1942-1943 circa 1.500 persone persero la vita a causa della denutrizione, del freddo, delle epidemie e dei maltrattamenti. Il campo di Arbe fu gestito completamente da italiani.\nIl 12 luglio 1942 nel villaggio di Podhum, per rappresaglia furono fucilati da reparti militari italiani per ordine del Prefetto della Provincia di Fiume Temistocle Testa tutti gli uomini del villaggio di et\u00e0 compresa tra i 16 e i 64 anni. Sul monumento che oggi sorge nei pressi del villaggio sono indicati i nomi delle 91 vittime dell'eccidio. Il resto della popolazione fu deportata nei campi di internamento italiani e le abitazioni furono incendiate.\nNel Montenegro la divisione Alba incendi\u00f2 interi villaggi e massacr\u00f2 gli abitanti; 6 villaggi vennero bruciati nella zona di \u010cevo. La 5\u00aa Divisione alpina \"Pusteria\" fece terra bruciata: i testimoni raccontarono crimini orrendi, bambini uccisi dagli alpini come a un tiro al piccione. A Lubiana nel solo mese del marzo 1942 gli italiani fucilarono 102 ostaggi.\nUn soldato italiano in una lettera inviata a casa il 1\u00ba luglio 1942 scrisse: \u00abAbbiamo distrutto tutto da cima a fondo senza risparmiare gli innocenti. Uccidiamo intere famiglie ogni sera, picchiandoli a morte o sparando contro di loro. Se cercano soltanto di muoversi tiriamo senza piet\u00e0 e chi muore muore\u00bb Un altro scrisse: \u00abNoi abbiamo l'ordine di uccidere tutti e di incendiare tutto quel che incontriamo sul nostro cammino, di modo che contiamo di finirla rapidamente\u00bbSecondo fonti slovene e jugoslave, in 29 mesi di occupazione italiana della Provincia di Lubiana, vennero fucilati, come ostaggi o durante operazioni di rastrellamento, circa 5.000 civili ai quali si devono aggiungere 200 bruciati vivi o massacrati in modo diverso, 900 partigiani catturati e fucilati e oltre 7.000 (su 33.000 deportati) persone, in buona parte anziani, donne e bambini, morti nei campi di concentramento. In totale, quindi, si arriv\u00f2 alla cifra di circa 13.100 persone uccise su una popolazione totale di circa 340.000 persone, cio\u00e8 il 3,9% della popolazione.\nLa nuova offensiva di Rommel e la battaglia di El Alamein.\nDopo aver ricevuto nuovi rinforzi, il 21 gennaio 1942 Rommel ripart\u00ec all'offensiva con due divisioni corazzate tedesche, due divisioni italiane (compresa la divisione corazzata Ariete) e la 90\u00aa divisione di fanteria leggera tedesca. Il 23 gennaio raggiunse Agedabia, il 29 Bengasi, il 1\u00ba febbraio Cirene e il 4 Ain el-Gazala. Poi, fino a maggio Rommel ferm\u00f2 l'offensiva per riordinare le sue forze. Intanto, fra gennaio e aprile, l'aviazione tedesca di base in Sicilia, con un modesto concorso di quella italiana, sottopose la base di Malta ad una serie di continui attacchi che rallentarono la pressione britannica sul traffico navale italo-tedesco consentendo ai rifornimenti di giungere in Libia praticamente senza contrasto.\nIn questo periodo le forze italiane e tedesche nel Mediterraneo, pur tra molte difficolt\u00e0, raggiunsero la loro massima potenza ed efficienza. In giugno, la necessit\u00e0 di rifornire Malta provoc\u00f2 la cosiddetta battaglia di mezzo giugno: due convogli navali partirono da Alessandria (Operazione Vigorous) e Gibilterra (Operazione Harpoon) e contro di essi si lanciarono le forze aeree italiane e tedesche e quelle navali italiane: solo due piroscafi del primo convoglio riuscirono a raggiungere Malta, mentre il secondo dopo aver subito pesanti perdite prefer\u00ec invertire la rotta e tornare alla base. In agosto, con l'Operazione Pedestal, i britannici tentarono di nuovo di rifornire Malta: un convoglio composto da 14 mercantili part\u00ec da Gibilterra con la scorta di due corazzate, tre portaerei, tre incrociatori e 14 cacciatorpediniere. Fra l'11 e il 14 agosto (battaglia di mezzo agosto), il convoglio venne sottoposto all'attacco delle forze aeronavali italiane e tedesche: nove mercantili, la porterei \"Eagle\", due incrociatori e un cacciatorpediniere vennero affondati; solo cinque navi da carico, di cui due pesantemente danneggiate, riuscirono a raggiungere Malta.\nSul fronte terrestre, ripresa l'offensiva, il 28 maggio Rommel spezz\u00f2 le linee britanniche fra Ain el-Gazala e Bir Hach\u00e9im, il 21 giugno prese Tobruch e il 30 giugno raggiunse le posizioni avanzate di El Alamein, su cui le truppe britanniche avevano ripiegato e dove erano state predisposte difese assai forti. Il 1\u00ba luglio Rommel lanci\u00f2 il primo attacco contro le difese britanniche (prima battaglia di El Alamein), senza preparazione di artiglieria e con le prime truppe arrivate, la 90\u00aa divisione di fanteria leggera tedesca e la divisione Trento, ma l'attacco fall\u00ec. Fallito anche un contrattacco britannico il 22 luglio, la situazione si stabilizz\u00f2 senza pi\u00f9 alcuna azione di rilievo fino alla fine di agosto.\nNella lunga stasi delle operazioni corrispondente al mese di agosto, Rommel cerc\u00f2 di assestare e riorganizzare le sue forze, ricevendo nuovi rinforzi in aerei e mezzi corazzati, ma dall'altra parte le forze britanniche (a cui si aggiunse l'intervento diretto di forze aeree statunitensi) avevano ormai raggiunto una netta superiorit\u00e0.\nIl 30 agosto Rommel pass\u00f2 all'offensiva: prima effettu\u00f2 un attacco di sondaggio nel pomeriggio del 30 e poi nella notte fra il 30 e il 31 mand\u00f2 in avanti la massa dei carri armati: il piano di Rommel era di penetrare in profondit\u00e0 le difese britanniche e poi stringere verso nord per accerchiarle; ma i campi minati, l'artiglieria inglese e l'aviazione anglo-americana ritardarono l'avanzata delle forze corazzate dell'Asse che giunsero con 12 ore di ritardo sulle posizioni dalle quali doveva partire la conversione verso nord. La sera del 1\u00ba settembre Rommel ferm\u00f2 l'attacco sulle posizioni raggiunte, anche perch\u00e9 i suoi carri avevano consumato il triplo del carburante previsto a causa del terreno impervio, contando di ripartire non appena avesse ricevuto rifornimenti. Per\u00f2, il 2 settembre, l'aviazione britannica affond\u00f2 davanti a Tobruch la nave cisterna \"Fassio\" e danneggi\u00f2 gravemente l'\"Abruzzi\", cos\u00ec, non potendo pi\u00f9 sperare negli indispensabili rifornimenti di benzina, il 3 settembre Rommel ordin\u00f2 il ripiegamento.\nI mesi di settembre e ottobre vennero utilizzati dagli Alleati anglo-americani per rafforzarsi al di l\u00e0 di ogni possibilit\u00e0 di confronto con gli italo-tedeschi: a 195.000 soldati, 1.000 cannoni, 1.200 carri armati e 1585 aeroplani anglo-americani, si opponevano 104.000 soldati, 480 cannoni, 500 carri armati e 700 aeroplani italo-tedeschi. E mentre il Mediterraneo divent\u00f2 praticamente intransitabile per le navi italiane, gli Alleati facevano arrivare i propri rinforzi attraverso la sicura linea di comunicazione africana che faceva capo a Takoradi nella Costa d'Oro.\nLa notte fra il 23 e il 24 ottobre l'8\u00aa armata di Montgomery pass\u00f2 all'offensiva: dopo due ore di preparazione di artiglieria, con l'appoggio di grosse formazioni di bombardieri notturni e preceduta dalle cornamuse degli scozzesi, l'8\u00aa armata attacc\u00f2 su un fronte di dieci km rompendo le prime linee di resistenza. Il giorno seguente le forze corazzate dell'Asse riuscirono a ristabilire la situazione e per otto giorni, con una serie di contrattacchi, fermarono i britannici, ma non potendo contare su reintegri delle sue perdite, Rommel nella notte del 2 novembre, nonostante gli ordini contrari di Hitler e Mussolini, ruppe il contatto col nemico iniziando il ripiegamento.\nLa disfatta in Russia.\nL'ARMIR prese parte all'offensiva estiva tedesca del 1942, denominata Operazione Blu. Schierata alle dipendenze del \"Gruppo di Armate B\" tedesco, venne destinata alla protezione del fianco sinistro delle truppe impegnate nella battaglia di Stalingrado. Venne perci\u00f2 schierata lungo il bacino del Don, tra la 2\u00aa Armata ungherese a nord e la 3\u00aa Armata romena a sud. Il 20 agosto, truppe sovietiche attaccarono il settore difeso dal XXXV Corpo d'Armata, riuscendo a stabilire una testa di ponte oltre il Don. Il contrattacco italiano lanciato il 23 (durante il quale si svolse il celebre episodio della carica di Isbuscenskij) riusc\u00ec in qualche modo a contenere l'azione dei sovietici, che tuttavia furono in grado di consolidare le posizioni conquistate.\nSettembre e ottobre trascorsero tranquillamente, con le truppe italiane disposte a difesa di un tratto di fronte lungo 270\u00a0km: l'ampiezza era tale che tutte le divisioni erano schierate in prima linea, con l'eccezione della \"Vicenza\" (impegnata a contrastare i partigiani nelle retrovie) e del Raggruppamento \"Barb\u00f2\" (giudicato inadatto al ruolo di difesa statica). Il 19 novembre, l'Armata Rossa lanci\u00f2 una massiccia offensiva (\"Operazione Urano\") volta ad accerchiare le truppe tedesche a Stalingrado. L'azione port\u00f2 all'annientamento della 3\u00aa Armata romena, schierata a sud dell'ARMIR. Il 16 dicembre, l'offensiva sovietica (\"Operazione Piccolo Saturno\") si scaten\u00f2 anche contro le linee tenute dal II e XXXV Corpo dell'ARMIR. Il primo attacco sovietico fu contenuto, ma il 17 i sovietici lanciarono all'attacco le divisioni corazzate travolgendo le linee tenute dagli italiani e obbligandoli alla ritirata. Quasi prive di mezzi di trasporto, le divisioni di fanteria dell'ARMIR finirono in gran parte annientate.\nL'offensiva sovietica non coinvolse il Corpo d'Armata alpino, che continu\u00f2 a tenere le sue posizioni sul Don. La Divisione \"Julia\", sostituita sulla linea del fronte dalla Divisione \"Vicenza\", fu riposizionata sul fianco destro del Corpo alpino insieme al XXIV Corpo d'Armata tedesco, riuscendo a contenere lo sfondamento nemico. Il 13 gennaio 1943, i sovietici attaccarono e travolsero la 2\u00aa Armata ungherese (Offensiva Ostrogorzk-Rosso\u0161), completando l'accerchiamento del Corpo d'Armata alpino. L'ordine di ripiegare dal Don venne dato (con molto ritardo), solo il 17 gennaio. In dieci giorni, le tre divisioni alpine, la Divisione \"Vicenza\", alcune unit\u00e0 tedesche del XXIV Corpo e una gran massa di sbandati italiani, ungheresi e romeni, coprirono pi\u00f9 di 120\u00a0km in ritirata, in condizioni climatiche proibitive (neve alta e temperature tra i -35\u00ba e i -42\u00ba), con pochi mezzi di trasporto e vestiario insufficiente, sottoposte ad incessanti attacchi da parte delle truppe regolari e dei partigiani sovietici. Il 26 gennaio, la Divisione \"Tridentina\" riusc\u00ec a rompere l'accerchiamento sovietico presso Nikolajewka, mentre le divisioni \"Julia\", \"Cuneense\" e \"Vicenza\" finirono pressoch\u00e9 annientate.\nQuando il 30 gennaio 1943 i sopravvissuti si raccolsero a Schebekino, dove poterono finalmente riposare dopo 350 chilometri di marce estenuanti e dopo tredici battaglie, la Campagna di Russia ebbe termine per le truppe italiane. Gravissime furono le perdite, in particolare delle divisioni alpine: dei 57.000 alpini partiti per la Russia, ne ritornarono solo 11.000: tutti gli altri morirono nel corso delle battaglie, durante la ritirata attraverso la desolata steppa russa oppure nei campi di prigionia sovietici.\nOccupazione e sconfitte in Jugoslavia.\nLa rapida e schiacciante vittoria delle potenze dell'Asse nei Balcani non segn\u00f2 la fine della guerra in questo teatro operativo; al contrario gi\u00e0 a partire dal giugno 1941 inizi\u00f2 un movimento insuerrezionale in Jugoslavia, condotto soprattutto dai partigiani comunisti di Josip Broz Tito, che mise subito in difficolt\u00e0 gli occupanti; il grosso delle truppe dell'Asse fin dall'inizio fu fornito dal Regio Esercito che giunse a schierare oltre 30 divisioni nei Balcani, di cui almeno 18 in Jugoslavia. Fino alla fine l'esercito italiano impieg\u00f2 il maggior numero di soldati, circa il 50% del totale, nei Balcani prevalentemente in operazioni anti-partigiane di occupazione e repressione in un teatro bellico considerato teoricamente non attivo. L'insurrezione colse di sorpresa gli italiani inizialmente soprattutto in Montenegro dove subirono forti perdite e rischiarono di essere costretti alla ritirata; con l'intervento di grandi rinforzi e brutali metodi repressivi gli italiani, al comando del generale Alessandro Pirzio Biroli riuscirono a riprendere il controllo della situazione entro la fine del 1941, ma la guerriglia partigiana era ormai estesa, nonostante le operazioni repressive tedesche, in Bosnia, Erzegovina e nella parte di Croazia presidiata dalle truppe italiane.\nIn questa fase in Jugoslavia si accese anche una sanguinosa guerra civile tra i partigiani di Tito e i cetnici nazionalisti anticomunisti di Dra\u017ea Mihailovi\u0107, gli italiani cercarono di sfruttare la confusa situazione, costituirono forze armate collaborazioniste e si allearono con molti capi cetnici che divennero utili ausiliari contro la resistenza. Nonostante la guerra civile e le numerose offensive italo-tedesche tuttavia durante il 1942 i partigiani comunisti accrebbero costantemente la loro efficienza e combattivit\u00e0, alla fine dell'anno Tito pot\u00e9 costituire una grande \"zona libera\" in Bosnia centrale e organizzare un vero esercito partigiano, l'Esercito Popolare di Liberazione della Jugoslavia.\nAll'inizio del 1943 nonostante le sconfitte sugli altri fronti, l'alto comando italiano partecip\u00f2 con una parte delle sue forze alla operazione Weiss, la grande offensiva sferrata dai tedeschi contro l'esercito partigiano; la conseguente battaglia della Neretva tuttavia si concluse a marzo 1943 con una pesante sconfitta per gli italiani e i cetnici che non riuscirono a fermare i partigiani e subirono forti perdite. La successiva battaglia oltre la Drina termin\u00f2 in aprile con altre sconfitte per gli italiani che persero molte posizioni in Montenegro e Sangiaccato e non riuscirono ad arrestare l'irruzione delle formazioni di Tito.\nLe divisioni italiane, fortemente provate dai combattimenti e dai logoranti compiti di occupazione e repressione, svolsero un ruolo minore nella successiva battaglia della Sutjeska del maggio-giugno 1943 nel corso della quale i tedeschi giunsero vicini ad accerchiare e annientare le divisioni mobili partigiane di Tito. La situazione dell'esercito italiano in Jugoslavia e Grecia nelle settimane seguenti divenne sempre e pi\u00f9 precaria; alla vigilia dell'8 settembre 1943, nei Balcani erano presenti ancora 29 divisioni italiane, ritirate in parte nei presidi lungo la costa adriatica, ma prive di ordini precisi e indebolite dalla lunga guerra.\nLa sconfitta definitiva in Africa settentrionale.\nL'8 novembre 1942, sei giorni dopo la fine della battaglia di El Alamein, con lo sbarco in Marocco e in Algeria di una forza d'invasione anglo-americana forte di oltre 100.000 uomini (Operazione Torch), cominci\u00f2 l'ultimo atto della guerra in Africa settentrionale. Sia in Marocco che in Algeria la resistenza dei reparti francesi fedeli al Governo collaborazionista di Vichy non dur\u00f2 a lungo e le forze d'invasione poterono rapidamente portarsi sugli obiettivi prestabiliti. Il punto debole dell'operazione anglo-americana era rappresentato dalla Tunisia, dove non erano stati previsti sbarchi e verso cui si stavano dirigendo le forze italo-tedesche di Rommel in ritirata lungo la costa libica. Nel quadro di una strategia difensiva da tempo elaborata, fra il 9 e il 10 novembre, truppe italiane e tedesche sbarcarono a Tunisi, Biserta, Sousse e Sfax via mare o da aerei da trasporto.\nL'11 novembre truppe italiane sbarcarono a Bastia, in Corsica, mentre i tedeschi procedettero all'occupazione della parte meridionale della Francia (Operazione Anton), allora sotto l'autorit\u00e0 del Governo di Vichy. All'occupazione della Francia prese parte anche la 4\u00aa armata italiana che occup\u00f2 la Provenza fino al Rodano, comprese le citt\u00e0 di Tolone, Aix-en-Provence, Grenoble, Avignone, Chamb\u00e9ry, Marsiglia. Al 31 maggio 1943, la 4\u00aa armata in Francia constava di quattro divisioni di fanteria, due alpine, tre divisioni costiere ed altri reparti, per un totale di 142.000 uomini. Il VII corpo d'armata in Corsica era invece costituito da due divisioni di fanteria, una costiera e altri reparti, per un totale di 68.700 soldati.\nUno degli obiettivi degli italo-tedeschi era la cattura della flotta francese concentrata nel porto di Tolone (Operazione Lila), ma il comandante francese, ammiraglio Jean de Laborde, riusc\u00ec a far partire le navi di nascosto e la flotta si autoaffond\u00f2 nel porto o appena al largo. Andarono cos\u00ec a fondo 3 corazzate, 7 incrociatori, 28 cacciatorpediniere e 20 sommergibili. La ritirata italo-tedesca iniziata il 2 novembre a El-Alamein era proseguita attraverso la Cirenaica e la Tripolitania. Il 23 gennaio cadde Tripoli e tre giorni dopo Rommel varc\u00f2 i confini della Tunisia per organizzarvi l'ultima resistenza con i reparti sopravvissuti agli attacchi dell'8\u00aa armata britannica, che peraltro non era mai riuscita a tramutare la ritirata in rotta.\nCirca cento kilometri oltre il confine libico-tunisino, le truppe di Rommel si attestarono su una linea difensiva, la linea del Mareth, che correva fra la strada litoranea e l'omonima localit\u00e0 che chiudeva a sud la linea del fronte stabilita il 1\u00ba dicembre fra Cap Serrat e Gafsa. Il 4 febbraio Rommel avvi\u00f2 un attacco in direzione di Kasserine (in Tunisia) e T\u00e9bessa (in Algeria). L'attacco colse di sorpresa gli anglo-americani, tuttavia, dopo aver sfondato le difese americane a Kasserine, Rommel non riusc\u00ec a sfruttare il successo iniziale e a proseguire l'avanzata verso T\u00e9bessa per una mancanza di coordinazione con il generale J\u00fcrgin von Armin, che comandava le truppe italo-tedesche nel settore nord e per gli ordini contrari del Comando supremo italiano che, da Roma, autorizz\u00f2 Rommel a proseguire l'avanzata in direzione nord, verso Le-Kef, invece che verso ovest. Il 17 febbraio l'Afrika Korps prese il campo d'aviazione di Thelepte, principale base aerea alleata nel settore sud, catturando trenta aerei avversari intatti e tre giorni dopo i carri tedeschi forzarono il Passo di Kasserine (Battaglia del passo di Kasserine), sulla dorsale montagnosa ad ovest della localit\u00e0 omonima, distruggendo 22 dei 30 carri armati che lo bloccavano e catturando 30 mezzi cingolati che avevano trasportato fin l\u00e0 reparti di fanteria dell'US Army. Tuttavia, a causa delle incomprensioni con von Armin e il Comando supremo italiano, il 22 febbraio Rommel decise di rinunciare a continuare l'avanzata verso Le-Kef e si ritir\u00f2 sulla linea di partenza.\nIl 6 marzo, nel tentativo di prevenire l'attacco britannico alla linea del Mareth, Rommel sferr\u00f2 un nuovo attacco, questa volta verso est, in direzione di M\u00e9denine. Dopo alterne vicende, le truppe italo-tedesche vennero soverchiate dal nemico e riuscirono a sfuggire all'annientamento ritirandosi, il 27 marzo, sulla linea dell'Uadi Akarit, pi\u00f9 a nord. Intanto per\u00f2, il 9 marzo, Rommel era stato richiamato in patria e sostituito dal generale von Armin, mentre la 1\u00aa armata italiana, che comprendeva anche i resti dell'Afrika Korps e due divisioni di fanteria tedesche, era stata posta agli ordini del generale Giovanni Messe. Il 6 aprile l'8\u00aa armata britannica sfond\u00f2 anche la linea dell'Uadi Akarit e, il 22 aprile, la 1\u00aa armata alleata da ovest e l'8\u00aa armata britannica da sud attaccarono le ultime forze italo-tedesche attestate in zone montagnose fra Cap Serrat ed Enfidaville riuscendo a superare le difese e a penetrare nella pianura. Il 7 maggio caddero Biserta e Tunisi, reparti della divisione corazzata tedesca Hermann Goering riuscirono a resistere fino al 10 maggio e la 1\u00aa armata italiana schierata a sbarrare la penisola di Capo Bon resistette fino al 13 maggio. Circa 130.000 tedeschi e 118.000 italiani presero la strada della prigionia. La fine della guerra in Africa venne annunciata agli italiani il 13 maggio: \"La Prima Armata ha cessato stamane la resistenza per ordine del Duce\".\nL'invasione dell'Italia e la caduta del fascismo.\nL'operazione Husky.\nLa perdita della Tunisia lasci\u00f2 l'Italia in prima linea di fronte a un avversario strapotente che poteva attaccarla dove voleva, disponendo di 35 divisioni perfettamente attrezzate alla guerra motorizzata, di una flotta da battaglia che comprendeva 6 navi di linea, 25 incrociatori, pi\u00f9 di 100 cacciatorpediniere, 1.800 mezzi da sbarco e di una flotta mercantile di 2 milioni di tonnellate di stazza.\nL'attacco all'Italia fu deciso da americani ed inglesi durante la Conferenza di Casablanca del 14 gennaio 1943 e la pianificazione e l'organizzazione venne affidata al generale Dwight Eisenhower. In giugno gli inglesi sbarcarono nelle isole di Pantelleria e Lampedusa. Preceduto da intensi bombardamenti, il 10 luglio 1943 inizi\u00f2 lo sbarco in Sicilia della VII armata americana del generale George Patton e dell'VIII armata inglese di Montgomery (rispettivamente nel golfo di Gela e in quello di Siracusa).\nIn un giorno 3.000 mezzi da sbarco riversarono sulle coste siciliane pi\u00f9 di 150.000 uomini. A presidiare l'isola c'era la VI armata italiana, rafforzata da un contingente tedesco - una divisione corazzata e una di paracadutisti - a cui Hitler aveva ordinato di combattere in autonomia dall'alleato. Alle pendici dell'Etna Montgomery incontr\u00f2 pi\u00f9 resistenza del previsto nel suo cammino verso Messina, mentre Patton avanzava celermente verso le coste settentrionali dell'isola. Sul piano militare l'operazione Husky non fu un successo: quando pi\u00f9 di un mese dopo gli Alleati entrarono a Messina, la maggior parte dei contingenti dell'Asse avevano gi\u00e0 attraversato indisturbati lo stretto. La conquista della Sicilia cost\u00f2 agli Alleati circa 22.000 uomini: per gli USA 2.237 morti e 6.544 tra feriti e dispersi; gli inglesi ebbero 2.721 morti e 10.122 tra feriti e dispersi; le perdite canadesi ammontarono invece a 2.410, di cui 562 morti e 1.848 tra feriti e dispersi. Di tutt'altra portata furono invece le conseguenze politiche di un'invasione che dar\u00e0 l'ultimo scossone a un regime da tempo in bilico.\nI bombardamenti di Foggia, Bari, Roma e Pescara.\nTra il maggio e settembre del 1943 gli alleati effettuarono alcuni bombardamenti su Foggia, per mettere fuori uso il nodo ferroviario e la rete di aeroporti circostante nel quadro della campagna in Sicilia: i bombardamenti inflissero danni gravi alla citt\u00e0 e provocarono un numero incerto di morti, sebbene ritenuto generalmente elevato.\nLuned\u00ec 19 luglio 1943, 1.134\u00ba giorno di guerra, arriv\u00f2 su Roma la pi\u00f9 grande flotta aerea che mai avesse solcato i cieli italiani, 662 bombardieri scortati da 268 caccia: in tutto 930 aerei, tra i quali i famosi B-17 \"Flying Fortress\", i B-24 Liberator, i B-26 Marauder, i caccia P-38 Lightning, strumenti poderosi, quanto di meglio sfornasse l'industria bellica degli Stati Uniti. Arrivarono sulla capitale alla quota di 20.000 piedi, equivalenti a oltre 6.000 metri. Roma rimase sotto le bombe per 152 minuti, dalle 11.03 alle 13.35. San Lorenzo fu il quartiere pi\u00f9 colpito dal primo, sino ad allora, bombardamento degli alleati mai effettuato su Roma, insieme al quartiere Tiburtino, al Prenestino, al Casilino, al Labicano, al Tuscolano e al Nomentano.\nLe 4.000 bombe (circa 1.060 tonnellate) sganciate sulla citt\u00e0, provocarono circa 3.000 morti ed 11.000 feriti di cui 1.500 morti e 4.000 feriti nel solo quartiere di San Lorenzo. A quegli aerei, scortati da caccia, gli italiani opposero una contraerea superata, con pezzi ed aerei che risalivano talvolta alla Prima guerra mondiale. Si alzarono in volo sapendo di avere buone probabilit\u00e0 di non tornare. Gli americani avevano preventivato perdite intorno all'1 per cento; furono in realt\u00e0 persino inferiori: 0,26. Al termine del bombardamento Papa Pio XII si rec\u00f2 a visitare le zone colpite, benedicendo le vittime sul Piazzale del Verano.\nTra agosto e settembre del 1943 anche la citt\u00e0 di Pescara, in ragione della sua posizione strategica nel mezzo della costa adriatica, ha subito quattro bombardamenti da parte dell'aviazione americana che hanno causato la morte di almeno 3.000 persone (ma alcune fonti parlano di 6.000 caduti) e la distruzione o rovina dell'80% degli edifici. L'area maggiormente devastata \u00e8 stata quella della stazione centrale di Pescara- principale obiettivo delle sortite- e dell'area circostante.\nIl crollo del regime fascista.\nL'ordine del giorno Grandi fu uno dei tre O.d.G. presentati alla seduta segreta del Gran Consiglio del Fascismo convocata per sabato 25 luglio 1943, che sarebbe stata anche l'ultima. L'O.d.G. fu approvato e provoc\u00f2 la caduta del Duce aprendo l'ultima fase del regime fascista, caratterizzata dalla Repubblica Sociale Italiana.\nIl Gran consiglio del fascismo si riun\u00ec alle 17 del 24 luglio. I consiglieri erano tutti in uniforme fascista con sahariana nera. Il segretario del partito fascista, Carlo Scorza chiam\u00f2 l'appello, ma per il resto della seduta l'attivit\u00e0 di segreteria fu svolta dallo staff della Camera dei fasci e delle corporazioni al seguito di Dino Grandi, presidente di quel ramo del Parlamento. Dopo che Mussolini ebbe riassunta la situazione bellica, Grandi e Farinacci illustrarono i loro O.d.G. In sostanza entrambi chiedevano il ripristino \"di tutte le funzioni statali\" e invitavano il Duce a restituire il Comando delle forze armate al Re. Presero la parola alcuni gerarchi, ma non per affrontare gli argomenti degli O.d.G., bens\u00ec per fare chiarimenti o precisazioni. Si attendeva un intervento incisivo del Capo del governo. Mussolini, invece, afferm\u00f2 impassibile di non avere nessuna intenzione di rinunciare al Comando militare. Si avvi\u00f2 il dibattito che si protrasse fin oltre le undici di sera. Grandi diede un saggio delle sue grandi capacit\u00e0 oratorie: dissimulando abilmente lo scopo reale del suo O.d.G., si produsse in un elogio sia di Mussolini che del Re.\nSuccessivamente Carlo Scorza diede lettura di due missive indirizzate a Mussolini in cui il segretario del partito chiedeva al Duce di lasciare la direzione dei ministeri militari. I presenti rimasero molto colpiti, sia dal contenuto, sia dal fatto stesso che Mussolini avesse autorizzato Scorza a leggerle in quella sede. Quando si era arrivati ben oltre le undici di sera, la seduta venne sospesa. Alla ripresa, Bottai si espresse a favore dell'O.d.G. Grandi. Poi prese la parola Carlo Scorza, che invece invit\u00f2 i consiglieri a non votarlo e present\u00f2 un proprio O.d.G. a favore di Mussolini.\nI 28 componenti del Gran Consiglio furono chiamati a votare per appello nominale. Dopo l'approvazione dell'O.d.G. Grandi, Mussolini ritenne inutile porre in votazione le altre mozioni e tolse la seduta. Alle 2.40 i presenti lasciarono la sala. L'indomani, 25 luglio, Mussolini si rec\u00f2 a colloquio con il Re, che gli comunic\u00f2 la sua sostituzione con il Maresciallo d'Italia Pietro Badoglio. Alle 22,45 dello stesso giorno la radio interruppe le trasmissioni e diffuse il seguente comunicato:\nBadoglio, per non destare sospetti nei confronti dei tedeschi, pronunci\u00f2, in un discorso radiofonico alla nazione, queste parole:\nL'annuncio dell'armistizio.\nDopo il crollo del regime fascista, il governo italiano avvi\u00f2 trattative segrete con gli Alleati. Il 3 settembre venne firmato l'armistizio di Cassibile, che venne reso noto dalla radio l'8 settembre:\nI vertici militari, il Capo del Governo Pietro Badoglio, il Re Vittorio Emanuele III e suo figlio Umberto abbandonarono la Capitale e compirono una fuga precipitosa dapprima verso Pescara, poi verso Brindisi. L'esercito italiano venne lasciato senza ordini e si sband\u00f2; il paese venne abbandonato in balia delle truppe tedesche, che il 9 settembre varcarono il Brennero. Lo stesso giorno gli antifascisti diedero vita al Comitato di liberazione nazionale, chiamando il popolo \"alla lotta e alla resistenza\". Per l'esercito italiano l'annuncio dell'armistizio fu uno sfacelo: oltre 600.000 uomini vennero deportati nei campi di lavoro in Polonia e in Germania; fra i superstiti, molti fuggirono verso casa, molti altri diedero vita a bande partigiane che animeranno poi la Resistenza.\nL'occupazione tedesca dell'Italia.\nAnche se l'annuncio dell'armistizio parve cogliere di sorpresa i tedeschi, essi in realt\u00e0 avevano gi\u00e0 preparato le opportune contromisure ed evitarono di fare passi intempestivi fino alla mezzanotte dell'8 settembre. Ma, quando si mossero partirono dal Brennero e dall'Alto Adige regolando i loro spostamenti a mano a mano che giungeva il segnale di via libera. Cos\u00ec, mentre i soldati italiani erano in attesa di ordini, i tedeschi avanzavano con regolarit\u00e0 e puntualit\u00e0 cronometrica. La prima conseguenza di questo fu che la mattina del 9 settembre i grandi nodi stradali e ferroviari, nonch\u00e9 le zone di confine, erano ormai saldamente in mano tedesca. Assicuratisi le spalle e le piattaforme dalle quali prendere le mosse, i tedeschi si apprestarono a disarmare i soldati italiani, privi di ordini e demoralizzati, all'interno del paese. Non mancarono tuttavia numerosi casi di eroismo di cui furono protagonisti ufficiali e soldati italiani.\nIl 9 settembre, per esempio, era gi\u00e0 morto a Eboli il generale Ferrante Gonzaga che si era rifiutato di consegnare le armi. Nella stessa zona le divisioni \"Mantova\" e \"Piceno\" fronteggiarono le truppe corazzate tedesche in marcia verso Salerno. A Bitetto i tedeschi tentarono di interrompere le comunicazioni con Bari, ma il comando del 9\u00ba corpo d'armata invi\u00f2 un reparto di fanteria agli ordini del capitano Riccardo D'Ettore e la minaccia venne sventata. A Barletta la resistenza fu tenace bench\u00e9 i tedeschi attaccassero con artiglieria e perfino con aerei per occupare la citt\u00e0: anche qui 2 battaglioni italiani costrinsero i tedeschi a ritirarsi. A Canosa un reggimento costiero venne invece costretto a ripiegare, ma soltanto dopo avere impegnato duramente i tedeschi e averli costretti a chiedere rinforzi. A Trani, durante uno scontro, un ufficiale, un sottufficiale e un soldato del 9\u00ba reggimento Genio caddero, uno dopo l'altro, impegnati alla stessa mitragliatrice e altri 16 soldati si fecero ammazzare, ma i tedeschi non riuscirono a passare. A prezzo di simili atti di eroismi il re Vittorio Emanuele III e il capo del governo Badoglio riuscirono a trovare Brindisi libera da presenze tedesche.\nNonostante l'incertezza degli ordini, che favorirono la sorpresa e la penetrazione tedesca verso Roma, i reparti delle Divisioni sistemate a difesa attorno alla citt\u00e0 contrastarono e respinsero i reiterati attacchi germanici infliggendo notevoli perdite. Durante la notte fra l'8 e il 9 settembre si combatt\u00e9 a Roma, in particolare alla Magliana e all'ottavo chilometro della Ostiense, dove era schierato il 1\u00ba Reggimento della 21\u00aa Divisione fanteria \"Granatieri di Sardegna\". Tre quarti d'ora dopo l'annuncio dell'Armistizio, un reparto di paracadutisti tedeschi invest\u00ec il caposaldo numero 5 presidiato dai granatieri al ponte della Magliana, nei pressi di un deposito di carburante, in localit\u00e0 Mezzocamino. \u00c8 l'inizio della battaglia per Roma. Giungeva intanto verso la capitale, da Ostia e Fiumicino, il grosso della 2\u00ba divisione \"Fallschirmj\u00e4ger\" e, poco dopo l'una di notte del 9 settembre, uno dei suoi tre kampfgruppe era gi\u00e0 in grado di tentare un attacco frontale al ponte della Magliana. Al caposaldo giunsero rinforzi dei carabinieri e agenti della PAI. La postazione fu perduta e rinconquistata. Caddero 38 italiani e 22 tedeschi. La giornata del 9 settembre registr\u00f2 ancora molti scontri.\nLa 132\u00aa Divisione corazzata \"Ariete\", schierata sulla Cassia, resistette a un duro attacco nella zona di Monterosi, dove stava apprestando un caposaldo difensivo, a protezione del quale il sottotenente Ettore Rosso e un gruppo di genieri del CXXXIV Battaglione misto genio stavano posando un campo di mine. All'arrivo del \"kampfgruppe\" Grosser della 3\u00aa Panzergrenadier-Division, costituito da una trentina di carri e due battaglioni di fanteria motorizzata (l'equivalente circa di un reggimento) Rosso mise due autocarri di traverso sulla strada a bloccare il passo. I tedeschi intimarono allora di sgombrare la strada entro quindici minuti: Rosso, invece di obbedire, utilizz\u00f2 il tempo per ultimare lo sbarramento e, all'avanzare dei tedeschi, apr\u00ec il fuoco e poi fece brillare lo sbarramento insieme a quattro volontari, i genieri scelti Pietro Colombo, Gino Obici, Gelindo Trombini e Augusto Zaccanti, che aveva tenuto con s\u00e9 dopo aver rimandato indietro il resto del reparto; nel tempo impiegato dai tedeschi per riorganizzarsi, il caposaldo venne apprestato alla difesa. Nello scontro che ne segu\u00ec, il \"II Reggimento Cavalleggeri di Lucca\" ed il \"III Gruppo\" del \"135\u00ba Reggimento Artiglieria\" su obici da 149/19 contrastarono l'avanzata tedesca, con perdite da ambo le parti; il bilancio fu di 4 carri persi, 20 morti e una cinquantina di feriti da parte italiana, altrettanti uomini circa e qualche carro in pi\u00f9 da parte tedesca; l'avanzata tedesca fu fermata per il resto della giornata. Per l'episodio, al tenente Rosso fu conferita la Medaglia d'oro al valor militare-\nLa divisione Piave combatt\u00e9 a Monterotondo e a Mentana costringendo alla resa un battaglione di paracadutisti tedeschi.Tuttavia la resistenza spontanea dei soldati italiani era destinata a infrangersi di fronte all'assalto dei panzer tedeschi. Il 10 l'azione tedesca si fece pi\u00f9 violenta. Porta San Paolo divenne il centro dell'ultima resistenza accanita. Ai combattimenti parteciparono anche i civili ai quali i comandanti dei reparti avevano distribuito le armi. Ma alla fine della giornata gli ultimi capisaldi furono sopraffatti: il 10 settembre i tedeschi ottennero la resa dei contingenti italiani posti a difesa di Roma e accettarono la capitolazione limitandosi al disarmo dei militari.I reparti che di propria iniziativa si opposero all'invasore non si risparmiarono nella difesa estrema della citt\u00e0: si contarono 1.167 caduti tra i militari (tra essi, 10 furono decorati con medaglia d'oro al valor militare, e 27 con medaglia d'argento al valor militare) e circa 120 tra i civili, incluse decine di donne e persino una suora impegnata come infermiera in prima linea.\nLa liberazione di Mussolini.\nIl 12 settembre un reparto di paracadutisti tedeschi, comandato dal maggiore Otto Skorzeny, liber\u00f2 Mussolini, che era stato confinato in un albergo a Campo Imperatore, sul Gran Sasso (operazione \"Eiche\").\nLa liberazione del prigioniero fu condotta perfettamente, infatti avvenne - sorprendentemente - senza che venisse sparato un solo colpo. Skorzeny ebbe infatti l'idea di portare con s\u00e9 il generale del Corpo degli agenti di polizia Fernando Soleti che, facendosi riconoscere dai carabinieri che presidiavano la fortezza sul Gran Sasso, intim\u00f2 loro di non sparare. I soldati italiani restarono totalmente disorientati dalla presenza del generale. Alla sua vista lo stesso Mussolini, che si era affacciato alla finestra, disse: \"Non sparate, non vedete che \u00e8 tutto in ordine? C'\u00e8 un generale italiano!\".\nSul rifugio non ci fu praticamente nessuna reazione da parte italiana ne fu tentata una via di fuga verso il teramano. Invece Assergi persero la vita due soldati, eroi quasi sconosciuti, gli unici che non si sottrassero al loro dovere in quella circostanza: la guardia forestale Pasqualino Vitocco aveva cercato di avvisare i carabinieri della presenza della colonna tedesca ed era stato liquidato con una raffica di mitragliatrice, dopo che gli era stato intimato l'alt. Morir\u00e0 il giorno dopo all'Ospedale Civile dell'Aquila. La seconda vittima fu il carabiniere Giovanni Natali che, di guardia nella stazione intermedia della funivia, visti arrivare dei tedeschi aveva iniziato a sparare ed era stato colpito a morte.\nDopo qualche foto, Mussolini doveva ripartire con il capitano della Luftwaffe Gerlach su uno Storch (\"cicogna\"), aereo a decollo e atterraggio breve, portato sull'altipiano dallo stesso capitano. L'aereo poteva trasportare solo due passeggeri, soprattutto in partenza da una pista di decollo cos\u00ec corta, per questo ne era stato previsto un altro per trasportare Skorzeny. L'aereo per\u00f2 non riusc\u00ec ad atterrare. Skorzeny, non si perse d'animo e nonostante il suo peso non indifferente, riusc\u00ec ugualmente a ottenere il permesso dal maggiore Harald-Otto Mors (il vero comandante dell'operazione) e dal pilota di poter salire sullo Storch.\nA Pratica di Mare, dove atterr\u00f2, Mussolini fu imbarcato su un Heinkel He 111 che lo port\u00f2 a Vienna, e poi a Monaco. Il 14 settembre, a Rastenburg, incontr\u00f2 Hitler.\nLo sbarco di Salerno.\nLa stessa sera dell'8 settembre, dopo che Badoglio aveva annunciato l'armistizio, una poderosa forza navale alleata puntava verso il golfo salernitano. A bordo delle 463 unit\u00e0 che erano salpate dai porti dell'Algeria e della Sicilia i 100.000 soldati inglesi e i 70.000 americani che componevano il corpo da sbarco affidato al comando del generale statunitense Mark Wayne Clark erano completamente all'oscuro di quanto era accaduto in quei giorni ed erano tutti convinti che lo sbarco avrebbe incontrato la tenace resistenza degli italiani e dei tedeschi. Salerno, quel giorno, era stata colpita dall'ennesimo bombardamento: alle 19:45 tutti i residenti vennero rinchiusi nei rifugi anti-aerei, dove appresero dalla radio e dal maresciallo Pietro Badoglio che il governo italiano aveva chiesto un armistizio al generale Dwight Eisenhower ed aveva firmato la resa incondizionata. La notizia fu appresa anche dai soldati che componevano il corpo di sbarco: essa suscit\u00f2 grandi manifestazioni di gioia ed ebbe sfortunate conseguenze psicologiche, in quanto i soldati si erano convinti che a Salerno avrebbero trovato folle in festa. Furono gli ufficiali ad attenuare lo smisurato e fuori luogo calo di tensione, che avrebbe potuto causare conseguenze inimmaginabili al momento dello sbarco.\nRistabilito l'ordine a bordo, poche ore dopo ebbero inizio le operazioni. L\"'operazione Avalanche\" prevedeva due sbarchi, a nord e a sud del fiume Sele. I commando britannici dovevano occupare l'aeroporto di montecorvino Pugliano, Battipaglia e i passi che conducono a Napoli, mentre i ranger americani dovevano impadronirsi delle strade principali onde stabilire il contatto con l'armata di Montgomery che, sbarcata in Calabria il 3 settembre, stava risalendo la penisola. L'ora X scatt\u00f2 alle 3:30 del 9 settembre, momento di massima oscurit\u00e0, utile per l'occultamento della forza da sbarco, anche se, d'altro canto, svantaggiosa per le manovre di avvicinamento alla costa. Furono ben 40 i chilometri di costa interessati dall'operazione Avalanche. I soldati presero terra con relativa facilit\u00e0 e senza contrasti, ma improvvisamente e con loro grande sorpresa si scaten\u00f2 violentissima la reazione tedesca. L'aviazione tedesca (la Luftwaffe) diede inizio ad una serie di attacchi aerei sulle navi in rada e sui mezzi da sbarco, provocando gravi perdite tra le file alleate. Il VI Corpo d'Armata e la 36\u00aa Divisione riuscirono per\u00f2 a superare quei duri attacchi e i commando della Special Service Brigade sbarcarono senza difficolt\u00e0 a Marina di Vietri. Nel frattempo anche l'altro corpo speciale, i Rangers, era sbarcato a Maiori. All'apparire dell'alba gli alleati erano arrivati alle porte di Cava de' Tirreni ed una loro pattuglia ebbe un primo scontro a fuoco con i tedeschi sul ponte di San Francesco.\nL'11 settembre il colonnello Lane assunse possesso del governo militare, ma due giorni dopo i tedeschi sferrarono il contrattacco, riconquistando Eboli, Battipaglia ed Altavilla Silentina. Il generale Clark decise allora di far intervenire i paracadutisti dell'82\u00aa Divisione Aviotrasportata statunitense ma senza i risultati attesi. L'offensiva finale vide la luce il 23 settembre: in quel giorno, fu superato con le armi il Passo di Molina di Vietri - lungo la Strada statale 18 Tirrena Inferiore - per poi giungere a liberare l'agro nocerino sarnese e portare l'ultimo attacco verso Napoli. La resistenza tedesca fu decisa, specialmente quando, oltrepassata Molina, le unit\u00e0 alleate si diressero verso Cava de' Tirreni. Proprio la mattina del 23 settembre, un carro armato tedesco si accingeva a salire verso la Badia per un'azione di rappresaglia contro la popolazione ivi rifugiata; ma nella strettoia che la strada compie a Sant'Arcangelo, non pot\u00e9 proseguire oltre. Alcuni sconsiderati si fermarono a guardare, e i tedeschi del carro armato, adirati dall'inconveniente o forse nell'intento di compiere egualmente la rappresaglia, scaricarono su costoro una sventagliata di mitragliatrice.\nPrima di abbandonare Cava, i tedeschi provvidero a far saltare il ponte di San Francesco sulla strada nazionale e il ponte sulla ferrovia presso Villa Alba, allo scopo di ritardare l'avanzata degli anglo-americani, i quali per\u00f2 in poche ore buttarono un ponte di ferro e legno sul ponte San Francesco ristabilendo immediatamente la comunicazione con Salerno, mentre per l'avanzata dei loro carri armati si erano serviti della strada ferrata che i tedeschi non avevano toccata. Altre mine furono poste dai tedeschi agli altri ponti di Cava e sugli incroci stradali, ma non ebbero il tempo di farle brillare. Il 28 settembre la battaglia di Cava era conclusa e gli Alleati, procedendo verso l'Agro e superandolo, dopo ventidue giorni e 54 chilometri di combattimenti, alle ore 9:30 del 1\u00ba ottobre \u201843, entrarono a Napoli: l'operazione Avalanche era conclusa.\nIl massacro di Cefalonia.\nCon l'armistizio dell'8 settembre 1943 le truppe italiane dislocate nei Balcani restarono senza ordini precisi da parte del governo e del comando supremo. La capitolazione ai tedeschi avvenne a volte dopo trattative, a volte dopo scontri impari, che portarono alla morte e alla cattura dei soldati italiani. L'episodio pi\u00f9 eroico, finito in tragedia, fu quello della divisione Acqui, di stanza nell'isola di Cefalonia nel Mar Jonio, i cui circa 10.000 uomini, con un plebiscito svoltosi il 13 e il 14 settembre, decisero di inviare al comando tedesco un comunicato in cui si faceva significativamente riferimento alla volont\u00e0 collettiva: \"Per ordine del comando supremo e per volont\u00e0 degli ufficiali e dei soldati la divisione Aqui non cede le armi\". Nei terribili scontri dei giorni seguenti gli italiani opposero una dura resistenza, senza ricevere alcun aiuto dell'esercito, e vennero decimati. Una buona parte di militari venne fucilata, gli altri destinati alla deportazione. Una parte morir\u00e0 durante l'attraversamento in mare verso i porti di Atene e Salonico. Da qui, caricati su treni piombati avviati ad Auschwtiz, Treblinka e al Ghetto di Minsk. Coloro che saranno destinati a Trblinka verranno uccisi immediatamente, altri 60 destinati a smantallare il campo per poi essere a loro volta uccisi o deportati a Sobibor. Questo sar\u00e0 l'ultimo carico di prigionieri che il lager di Treblika ricever\u00e0.\nLa guerra civile e la resistenza.\nL'Esercito cobelligerante italiano, informalmente detto Esercito del Sud, fu l'esercito delle forze italiane combattenti a fianco delle forze alleate angloamericane durante la seconda guerra mondiale nel corso della Guerra di Liberazione italiana, che coincise in buona parte con la Campagna d'Italia alleata.\nFu costituito in seguito alla riorganizzazione del Regio Esercito nel cosiddetto Regno del Sud, dopo l'annuncio dell'armistizio dell'8 settembre 1943 tra l'Italia e gli Alleati. Inizialmente inquadrato come Corpo Italiano di Liberazione, alla fine del 1944, a seguito del parziale sfondamento della Linea Gotica, fu ricomposto sotto forma di sei Gruppi di combattimento, di grandezza divisionale, otto divisioni ausiliarie e tre divisioni di sicurezza interna. Tra le unit\u00e0 italiane che parteciparono alla Campagna d'Italia vi fu il Primo Raggruppamento Motorizzato creato a San Pietro Vernotico (LE) il 26 settembre 1943. Il Raggruppamento fu comandato inizialmente dal generale Vincenzo Dapino, a cui succedette il generale Umberto Utili sotto il quale venne ingrandito e trasformato nel Corpo Italiano di Liberazione.\nFu la prima grande unit\u00e0 del Regio Esercito a prendere parte alle operazioni della Campagna d'Italia accanto alle forze alleate dopo i fatti seguiti all'armistizio proclamato l'8 settembre 1943, e venne impegnato per la prima volta a Mignano Monte Lungo nella Battaglia di Montelungo, dove il reparto ebbe il battesimo del fuoco, con perdite sanguinose e soprattutto un alto numero di dispersi.\nL'impegno delle forze armate italiane alla campagna di liberazione nazionale fu per forza di cose limitato dalle precarie condizioni nelle quali versavano i depositi di materiale nelle zone controllate dal Regno del Sud e dal fatto che tutte le principali fabbriche di materiale bellico si trovavano nella zona controllata dai tedeschi e dalla Repubblica Sociale Italiana.\nIl Primo Raggruppamento Motorizzato venne impiegato nella battaglia di Montelungo con un bilancio pesante in termini di perdite soprattutto in considerazione dei risultati ottenuti. L'episodio fu marginale dal punto di vista della Campagna d'Italia, ma fu la prima occasione per le truppe italiane di essere ammesse a combattere con unit\u00e0 organiche i tedeschi accanto alle forze alleate. All'inizio del 1944 il generale Utili assunse il comando, ed oltre ad impedire il frazionamento dell'unit\u00e0 e l'impiego nelle retrovie come uomini di fatica del personale combattente, riorganizz\u00f2 il reparto; venne effettuato l'avvicendamento del 67\u00ba reggimento fanteria con il 68\u00b0, reinquadrati i due battaglioni del 4\u00ba Reggimento bersaglieri che erano stati aggregati ed inseriti un battaglione di paracadutisti (su tre compagnie) della divisione Nembo, un reparto di alpini e uno di incursori, che portarono la consistenza numerica del Raggruppamento a 9500 uomini. Il 5 febbraio il Raggruppamento viene aggregato al Corpo di Spedizione francese nella parte di Abruzzo vicina a monte Marrone, e il 4 marzo respinge un attacco tedesco. Il 26 marzo il corpo francese viene ritirato dalla linea del fronte e gli italiani posti alle dipendenze del II Corpo d'Armata polacco del generale Anders, ed il 31 marzo alcuni reparti, tra i quali il Battaglione alpini \"Piemonte\" e i paracadutisti, vengono impegnati nella battaglia di Monte Marrone senza per\u00f2 riuscire a scalzare i reparti tedeschi dalla vetta.\nIl 15 aprile anche i polacchi vengono sostituiti e il Raggruppamento passa alle dipendenze britanniche, proseguendo la tendenza che voleva evitare la costituzione di unit\u00e0 italiane troppo forti dal punto di vista organico, e sempre alle dipendenze di grandi unit\u00e0 alleate[63]. A quel punto il Raggruppamento assorb\u00ec altri due battaglioni di paracadutisti ed altri reparti arrivando a contare circa 14.000 effettivi[63], e divenne il nucleo iniziale del Corpo Italiano di Liberazione (CIL), sempre comandato dal generale Utili, con il cambio ufficiale di denominazione comunicato il 17 aprile 1944 e con decorrenza ufficiale il 22 marzo. La formazione, ora forte di 22.000 uomini, anche grazie al continuo influsso di volontari rese necessaria la formazione di ulteriori unit\u00e0. Il CIL venne quindi organizzato in due nuove divisioni: la \"Nembo\" e la \"Utili\". La \"Nembo\" era composta dall'omonima divisione paracadutisti del Regio Esercito. La \"Utili\" era formata da quello che inizialmente era il Primo Raggruppamento Motorizzato ed altri reparti e prese il nome dal suo comandante, il generale Umberto Utili[65]. Il contributo italiano arriv\u00f2 a contare circa 30.000 effettivi alla fine del 1944, anche se il CIL si era gi\u00e0 riorganizzato nella nuova struttura dei Gruppi di Combattimento.\nQuesti, creati il 23 luglio 1944 su autorizzazione allo Stato Maggiore generale da parte delle forze armate alleate, erano costituiti per lo pi\u00f9 da soldati provenienti da varie Divisioni dell'Esercito Regio (ma anche da partigiani e da volontari) equipaggiati, armati e addestrati dall'esercito britannico.\nInizialmente formati dalle Divisioni \"Cremona\" e \"Friuli\" - ognuna delle quali era composta da circa 10.000 uomini ordinati su due reggimenti di fanteria, uno di artiglieria e unit\u00e0 minori - dopo poche settimane si aggiunsero i gruppi \"Folgore\", \"Piceno\", \"Legnano\" e \"Mantova\". La struttura di queste unit\u00e0 militari quindi era quella della divisione binaria (due reggimenti di fanteria e uno di artiglieria pi\u00f9 comando), con struttura pi\u00f9 snella alle precedenti divisioni del Regio Esercito con i suoi 13.500 uomini, in primo luogo per la mancanza della legione Camicie Nere che faceva parte della precedente tabella standard, e poi anche per il numero inferiore di uomini destinato ai servizi. Secondo alcune stime del 2003, le perdite dei militari italiani schierati con gli Alleati ammontarono a circa 20.000 morti, oltre 11.000 feriti e 19.000 dispersi Giorgio Rochat calcola invece a 3.000 i morti in azione tra i reparti italiani impegnati nella Campagna d'Italia; l'autore inoltre calcola a 20.000 i caduti nei combattimenti dopo l'8 settembre, 53.000 i deceduti tra i prigionieri dei tedeschi, 5.000-10.000 i morti nei campi alleati.\nIl fenomeno della Resistenza italiana si svilupp\u00f2 in contemporanea con l'occupazione tedesca dell'Italia. La lotta partigiana fu portata avanti da un variegato fronte antifascista, composto da comunisti, democratici, cattolici, socialisti, liberali e anarchici. La guerriglia partigiana nacque in maniera spontanea e disordinata, ma in seguito la Resistenza fu coordinata dal Comitato di Liberazione Nazionale (CLN). Al Nord nacque il Comitato di Liberazione Nazionale Alta Italia (CLNAI).\nIl CLNAI, presieduto dal 1943 al 1945 da Alfredo Pizzoni, coordin\u00f2 la lotta armata nell'Italia occupata, condotta da formazioni denominate brigate e divisioni, quali le Brigate Garibaldi, costituite su iniziativa del partito comunista; le Brigate Matteotti, legate al partito socialista; le Brigate Giustizia e Libert\u00e0, legate al Partito d'Azione; le Brigate Autonome, composte principalmente di ex-militari e prive di rappresentanza politica, talvolta simpatizzanti per la monarchia, riportate come .\nLe quattro giornate di Napoli.\nCon il nome di \"Quattro Giornate di Napoli\" (27-30 settembre 1943) si indica l'insurrezione della popolazione che, con l'apporto di militari fedeli al cosiddetto Regno del Sud, riusc\u00ec a liberare la citt\u00e0 di Napoli dall'occupazione delle forze armate tedesche, coadiuvati da fascisti fedeli al neonato Stato Nazionale Repubblicano. L'avvenimento, che valse alla citt\u00e0 di Napoli il conferimento della Medaglia d'Oro al Valor Militare, consent\u00ec alle forze alleate di trovare al loro arrivo, il 1\u00ba ottobre 1943, una citt\u00e0 gi\u00e0 libera dall'occupazione tedesca, grazie al coraggio e all'eroismo dei suoi abitanti, ormai esasperati ed allo stremo per i lunghi anni di guerra. Napoli fu la prima, tra le grandi citt\u00e0 italiane, ad insorgere contro l'occupazione tedesca.\nSin dai giorni immediatamente seguenti l'Armistizio di Cassibile, in citt\u00e0 si andarono intensificando gli episodi di intolleranza e di resistenza verso l'occupante tedesco e le azioni armate, pi\u00f9 o meno organizzate, fecero seguito alle manifestazioni studentesche del 1\u00ba settembre 1943 in piazza del Plebiscito ed alle prime assemblee nel \"Liceo Classico Sannazaro\" al Vomero. Il 10 settembre 1943, tra piazza del Plebiscito e i giardini sottostanti, avvenne il primo scontro cruento, con i napoletani che riuscirono ad impedire il transito di alcuni automezzi tedeschi; nei combattimenti morirono 3 marinai e 3 soldati tedeschi.\nQuando giunse la notizia che gli Alleati erano sbarcati a Salerno, i soldati italiani, ritenendo ormai prossima la liberazione, resistettero ai tedeschi a Castel dell'Ovo, a Forte Sant'Elmo, al Palazzo dei telefoni. Accanto a loro combatterono nuclei di civili che, senza alcuna organizzazione, si mobilitarono per la lotta. Poi, il 27 settembre, ebbe inizio un'ampia retata dei tedeschi: le strade vennero bloccate e tutti gli uomini, senza limiti d'et\u00e0, furono caricati a forza sui camion per essere avviati al lavoro forzato in Germania. A questo punto, per i napoletani non c'erano alternative: se volevano sfuggire alla deportazione dovevano combattere contro i tedeschi e impedire che attuassero i loro piani.\nI napoletani uscirono allo scoperto nelle prime ore del 28 settembre: erano armati alla meglio, con vecchi fucili, pistole, bombe a mano, bottiglie incendiarie che avevano subito imparato a costruire e qualche mitragliatrice leggera nascosta nei giorni dell'armistizio. Altre armi se le procurarono combattendo. Resistettero al nemico artisti, poeti, scrittori, e cantanti come Sergio Bruni (che fu ferito). Il primo scontro fu quello presso la masseria \"Pagliarone\" a via Belvedere, nel Vomero: un gruppo di persone armate ferm\u00f2 un'automobile tedesca uccidendo il maresciallo che era alla guida. Poi altri episodi, dapprima al quadrivio tra via Cimarosa e via Scarlatti (ove una motocarrozzetta germanica fu ribaltata provocando la morte dei due occupanti e la rappresaglia tedesca), quindi in piazza Vanvitelli, dove una decina di giovanissimi vomeresi, dopo che era giunta al Vomero la notizia della morte di un marinaio, freddato con un colpo di pistola da un tedesco, usciti da un bar attaccarono tre soldati tedeschi che occupavano una camionetta, li costrinsero a scendere ed incendiarono il mezzo.\nA Porta Capuana un gruppo di 40 uomini si insedi\u00f2, con fucili e mitragliatori, in una sorta di posto di blocco, uccidendo 6 soldati nemici e catturandone altri 4, mentre combattimenti si avviarono in altri punti della citt\u00e0 come al Maschio Angioino, al Vasto e a Monteoliveto. I tedeschi procedettero ad altre retate, questa volta al Vomero, ammassando 47 civili all'interno del Campo Sportivo del Littorio sotto minaccia di morte. Il 29 settembre nei pressi dell'aeroporto di Capodichino, una pattuglia tedesca uccise 3 avieri italiani e costitu\u00ec un posto di blocco al centro di Piazza Ottocalli: da un palazzo uscirono una ventina di giovani che ingaggiarono un combattimento con i tedeschi. La sparatoria fu fitta, lo scontro breve e si concluse con la morte dei tedeschi. Pi\u00f9 tardi, i cadaveri dei tre avieri vennero caricati sul cassone di un camioncino e portati in processione per le strade della citt\u00e0: la vista dei morti e il racconto delle atrocit\u00e0 commesse dai tedeschi suscitarono nuova commozione, ingigantirono l'odio e alimentarono la rivolta. Nelle ore che seguirono l'insurrezione dilag\u00f2: si combatteva ormai in periferia e al centro, e a combattere erano uomini di ogni et\u00e0 e di ogni ceto sociale, donne e persino ragazzi.\nNelle stesse ore, presso il quartier generale tedesco al corso Vittorio Emanuele (tra l'altro ripetutamente attaccato dagli insorti), avvenne la trattativa tra il Colonnello Walter Sch\u00f6ll e il Tenente Enzo Stimolo per la riconsegna dei prigionieri del Campo Sportivo del Littorio; con uno stratagemma gli insorti fecero credere ai tedeschi di essere in numero preponderante e cos\u00ec, dopo lunghe trattative, il Colonnello Walter Scholl fu costretto ad ordinare l'abbandono della citt\u00e0. I 47 ostaggi vennero liberati e i tedeschi ricevettero in cambio la garanzia di poter evacuare Napoli a cominciare dalle 7 del mattino seguente senza ulteriori molestie. Era la prima volta in Europa che i tedeschi sconfitti venivano costretti a trattare la resa con gli insorti.\nLa Repubblica Sociale Italiana.\nLa liberazione di Mussolini dalla prigionia sul Gran Sasso fu il preludio alla creazione, nell'Italia del nord, di uno Stato fantoccio controllato dal Reich tedesco: nacque cos\u00ec, il 23 settembre 1943, la Repubblica Sociale Italiana (RSI), comunemente detta Repubblica di Sal\u00f2, dal nome della localit\u00e0 sul lago di Garda che ne ospitava alcuni uffici e dove era la residenza di Mussolini.\nGuidata formalmente dal governo presieduto dal Duce - che con la creazione del Partito fascista repubblicano (il cui segretario era Alessandro Pavolini) tent\u00f2 di proporre un fascismo rinnovato - la RSI non era in realt\u00e0 uno Stato sovrano: il territorio era quello controllato dall'amministrazione militare tedesca, gli atti del governo necessitavano dell'approvazione di due consiglieri tedeschi, e i militari tedeschi ne controllavano di fatto gli uffici centrali e periferici. Hitler decise persino l'annessione al Reich di parte dell'Italia nordorientale, concedendo ai Gauleiter del Tirolo e della Carinzia di annettersi molte zone del Triveneto mascherando il tutto dietro la \"facciata\" di due zone di operazioni: quella delle Prealpi o \"Alpenvorland\" (costituita dalle province di Trento, Bolzano e Belluno) e quella del Litorale Adriatico o \"Adriatisches K\u00fcstenland\" (province di Udine, Gorizia, Trieste, Pola, Fiume, Lubiana).\nIl 15 novembre, a Verona, il congresso del partito approv\u00f2 il manifesto programmatico del nuovo regime, che ai temi nazionalfascisti e repubblicani affiancava demagogici contenuti socialisteggianti e auspicava un ritorno al fascismo delle origini. Con la chiamata alle armi del novembre 1943 si tent\u00f2 di ricostruire un esercito, ma solo il 40% dei giovani rispose, e molti di essi disertarono in seguito. Nel complesso, considerando anche le altre formazioni militari, la RSI pot\u00e9 contare inizialmente su circa 200.000 uomini in armi. Una delle vicende pi\u00f9 emblematiche dei 600 giorni di Sal\u00f2 riguarda gli ebrei italiani, considerati stranieri e nemici nel manifesto di Verona. Le autorit\u00e0 fasciste collaborarono attivamente con i nazisti per la loro deportazione verso i campi di sterminio, e presero iniziative proprie: il 30 novembre 1943 il ministro degli Interni decise la creazione di appositi campi di concentramento in Italia.\nLa linea Gustav.\nSfruttando la conformazione orografica della penisola italiana la X armata tedesca del feldmaresciallo Albert Kesselring si dispose lungo la catena appenninica e sui contrafforti che scendono verso l'Adriatico e il Tirreno.\nL'avanzata alleata lungo il Belpaese incontr\u00f2 la tenace resistenza tedesca: i reparti britannici risaliti dalla Calabria e ricongiuntisi alla testa di ponte americana a Salerno entrarono a Napoli il 1\u00ba ottobre. Abbandonata l'ipotesi di uno sbarco alleato sulle coste orientali italiane, il principale teatro delle operazioni fu la fascia di territorio tra Napoli e Roma, dove l'Organizzazione Todt aveva eretto la linea Gustav. Quest'ultima era costituita da un insieme di punti fortificati che correvano dall'Adriatico al Tirreno (si estendeva dalla foce del Garigliano alla foce del fiume Sangro, a sud di Pescara, passando per Cassino) e tagliava in due l'Italia: a Nord di essa vi erano i tedeschi, a Sud gli Alleati. Le teste di ponte alleate a nord di Napoli non riuscirono a piegare i tedeschi asserragliati nell'abbazia di Montecassino. Inoltre le condizioni atmosferiche, la morfologia del terreno e il rallentamento delle operazioni provocato dai numerosi corsi d'acqua in piena impedirono agli Alleati di muovere rapidamente su Roma che, alla fine del 1943, restava ancora a pi\u00f9 di 100 chilometri dalla linea del fronte.\nL'episodio delle fosse ardeatine.\nIl 23 marzo 1944, alle ore 15 circa, un gruppo di 16 partigiani appartenenti ai GAP (Gruppi di Azione Patriottica) attu\u00f2, in pieno giorno, un clamoroso attentato contro un reparto armato di 160 SS in marcia lungo Via Rasella. Una carica esplosiva, nascosta in un carretto, venne fatta esplodere al centro della colonna tedesca, mentre altri partigiani lanciavano bombe e sparavano raffiche di mitra verso la coda del reparto. Nell'immediatezza dell'evento rimasero uccisi 32 militari tedeschi e 110 rimasero feriti, oltre a 2 vittime civili. Dei feriti, uno mor\u00ec poco dopo il ricovero, mentre era in corso la preparazione della rappresaglia, che fu dunque calcolata in base a 33 vittime germaniche. Nei giorni seguenti sarebbero deceduti altri 9 militari feriti, portando cos\u00ec a 42 il totale dei caduti.. I tedeschi vollero attuare subito una spaventosa rappresaglia per punire e terrorizzare tutta la citt\u00e0: Hitler intim\u00f2 la fucilazione, entro le 24 ore, di dieci italiani per ogni tedesco ucciso.\nIl massacro fu organizzato ed eseguito da Herbert Kappler, all'epoca ufficiale delle SS e comandante della polizia tedesca a Roma, gi\u00e0 responsabile del rastrellamento del Ghetto di Roma nell'ottobre del 1943 e delle torture contro i partigiani detenuti nel carcere di via Tasso. L'ordine di esecuzione riguard\u00f2 320 persone, poich\u00e9 inizialmente erano morti 32 soldati tedeschi. Durante la notte successiva all'attacco di via Rasella mor\u00ec un altro soldato tedesco e Kappler, di sua iniziativa, decise di uccidere altre 10 persone. Erroneamente, causa la \"fretta\" di completare il numero delle vittime e di eseguire la rappresaglia, furono aggiunte 5 persone in pi\u00f9 nell'elenco e i tedeschi, per eliminare scomodi testimoni, uccisero anche loro. I tedeschi, dopo aver compiuto il massacro, infierendo sulle vittime, fecero esplodere numerose mine per far crollare le cave ove si svolse il massacro e nascondere, o meglio rendere pi\u00f9 difficoltosa, la scoperta di tale eccidio.\nI sopravvissuti del Polizeiregiment \"Bozen\", si rifiutarono di vendicare in quel modo i propri compagni uccisi.\nL'esecuzione inizi\u00f2 dopo sole 23 ore dall'attacco di Via Rasella, e venne resa pubblica ad esecuzione avvenuta. La stessa segretezza avvolse la notizia ufficiale dell'attentato subito dalle truppe occupanti, notizia diffusa assieme a quella della rappresaglia per ragioni propagandistiche secondo una direttiva del Minculpop.\nLa liberazione di Roma.\nPer gli ultimi mesi del 1943 la Linea Gustav rappresent\u00f2 il principale ostacolo nell'avanzata verso nord degli Alleati, bloccandone, di fatto, lo slancio iniziale. Nel tentativo di sbloccare tale \"impasse\", gli Alleati sbarcarono alcune forze presso Anzio (Sbarco di Anzio), non riuscendo comunque a cogliere gli obiettivi sperati. Il fronte venne rotto solo in seguito ad un attacco frontale a Monte Cassino, nella primavera del 1944, e con la successiva presa di Roma in giugno. Il 5 giugno gli americani entrarono a Roma dichiarata \"citt\u00e0 aperta\", ed evacuata dai tedeschi senza alcuna distruzione e con i suoi ponti intatti. L'operazione \"Diadem\" che port\u00f2 alla liberazione di Roma era costata 18.000 perdite agli americani, 14.000 agli inglesi e 11.000 ai tedeschi. Nella Roma occupata dagli Alleati Vittorio Emanuele III abdic\u00f2 in favore del figlio Umberto II che assunse la luogotenenza generale, e il dimissionario Badoglio venne sostituito dall'antifascista Ivanoe Bonomi alla guida del governo, espressione dei partiti riuniti nel Comitato di liberazione nazionale.\nL'occupazione tedesca dell'Alta Italia e lo sfondamento della linea Gotica.\nLa condotta difensiva dei tedeschi - che si impegnarono anche nella repressione delle resistenza italiana e spesso compirono veri e propri massacri della popolazione civile durante le operazioni di rastrellamento o come rappresaglia per le azioni dei partigiani - cost\u00f2 agli Alleati un alto numero di perdite: le condizioni del terreno favorivano la difesa degli occupanti, e la marcia alleata procedette ovunque con lentezza (anche perch\u00e9 con la decisione dello sbarco in Normandia il teatro di guerra italiano assunse per gli Alleati un'importanza secondaria).\nAlla fine del 1944 gli Alleati erano attestati a ridosso della linea Gotica con la 5\u00aa Armata statunitense e l'8\u00aa armata britannica. Favoriti da una netta supremazia aerea, gli Alleati beneficiarono anche delle operazioni di disturbo agli occupanti da parte delle formazioni partigiane. Il corpo canadese dell'8\u00aa armata prese Ravenna e si spinse sul fiume Senio, la 5\u00aa armata era invece ferma nei pressi di Bologna, mentre sul versante tirrenico gli americani di Mark Wayne Clark erano gi\u00e0 a Pisa.\nDopo mesi di stallo e il parziale fallimento dell'Operazione Olive, durante la primavera del 1945, gli Alleati iniziarono l'offensiva finale contro le truppe tedesche e quelle della repubblica di Sal\u00f2, per conquistare l'Italia settentrionale. A met\u00e0 di aprile 1945 i mezzi corazzati americani sfondarono le linee di difesa tedesche e gli Alleati dilagarono nella pianura padana e raggiunsero il Po. La trattativa avviata con gli americani dal comando delle SS in Italia Karl Wolff per evitare l'insurrezione partigiana, salvaguardare gli impianti industriali del paese e garantire un indolore passaggio dei poteri non diede alcun esito.\nL'insurrezione nel nord Italia.\nCon la Linea Gotica ormai rotta e i tedeschi in ritirata da tutto il fronte, il 21 aprile gli italiani dei gruppi di combattimento \"Legnano\", i bersaglieri della \"Friuli\" e i reparti polacchi entrarono per primi a Bologna, gi\u00e0 insorta e sgombrata dai tedeschi (da due giorni erano penetrate le forze partigiane). Il 21 Ferrara insorse, ma il giorno successivo i partigiani non poterono impedire che la citt\u00e0 fosse attraversata da grosse forze germaniche in ritirata verso il Po. Modena, Reggio Emilia e Parma furono liberate dalle forze patriottiche, grazie all'azione concorde delle brigate affluite dalla campagna e delle formazioni cittadine. Nelle campagne e nelle citt\u00e0 minori l'insurrezione ebbe un carattere travolgente, grazie all'appoggio della maggioranza delle popolazioni contadine. I tedeschi si ritirarono precipitosamente a nord del Po, ma molti furono catturati dagli alleati e dai partigiani; circa 6.000 di loro, rimasti circondati nella valle del Taro, si arresero agli americani. I partigiani di Piacenza lottarono a lungo contro i tedeschi ostacolandone la ritirata fino a che la citt\u00e0 fu liberata completamente la mattina del 29 aprile.\nFrattanto la V armata americana, che aveva liberato Carrara il 12 aprile, aveva cominciato ad avanzare in Liguria, in direzione di Genova, che per\u00f2 insorse il 23 aprile. I GAP, le SAP genovesi e alcune brigate scese dalle montagne, penetrate via via in citt\u00e0, salvarono il porto asportando e isolando le mine postevi dai tedeschi, salvarono gli impianti industriali, sconfissero i fascisti che tentarono di resistere nel centro della citt\u00e0, costrinsero alla resa il comandante del presidio tedesco, fecero prigionieri 6.000 tedeschi, che consegnarono agli alleati quando questi arrivarono a Genova il 28 aprile.\nIl giorno precedente l'entrata degli americani a Verona, cio\u00e8 il 25 aprile, ebbe luogo l'insurrezione generale delle forze partigiane, che cominciarono ad attaccare ovunque i tedeschi. Tutti i passi alpini furono bloccati entro il 28 aprile, giorno in cui Benito Mussolini e Claretta Petacci insieme ad alcuni gerarchi del regime in fuga verso il confine svizzero, furono arrestati e giustiziati secondo le decisioni del CLNAI presso il lago di Como. Il 25 aprile fu anche il giorno della liberazione di Milano e Torino. Entro il 1\u00ba maggio, poi, tutta l'Italia settentrionale fu liberata: Bologna (il 21 aprile), Genova (il 26 aprile), Venezia (il 28 aprile).\nLe truppe tedesche si stavano ormai arrendendo in massa, e dopo il 25 aprile l'inseguimento Alleato incontr\u00f2 ovunque una resistenza pressoch\u00e9 nulla. Il 29 i neozelandesi raggiunsero Venezia e il 2 maggio Trieste, dove il principale motivo di preoccupazione si rivel\u00f2 la presenza non dei tedeschi, bens\u00ec degli jugoslavi.\nLa morte di Mussolini, la resa e la fine delle ostilit\u00e0.\nParallelamente il fascismo repubblicano e Mussolini tentarono di trovare una \"soluzione politica\" all'andamento della guerra, ma si scontrarono con la diffidenza alleata e con la fermezza dei capi politici della Resistenza, che esigevano la resa immediata e senza condizioni. Nei convulsi giorni che seguirono il dilagare delle truppe alleate nell'Italia del nord, giunse all'epilogo la vicenda della repubblica di Sal\u00f2 e su consum\u00f2 la tragedia personale di Mussolini. Caduta ogni possibilit\u00e0 di negoziato con la Resistenza, mentre le formazioni partigiane scatenarono l'insurrezione generale, Mussolini lasci\u00f2 Milano diretto in Svizzera, ma venne fermato a un posto di blocco presso Como per poi essere passato per le armi dai partigiani il 28 aprile.\nIl 29 aprile del 1945 a piazzale Loreto a Milano, all'angolo con corso Buenos Aires, vennero esposti i cadaveri di Benito Mussolini, Claretta Petacci e altri esponenti della Repubblica Sociale Italiana. Con questo avvenimento si chiuse il ventennio fascista e la guerra in Italia; il 29 aprile le truppe tedesche nella penisola si arresero con la firma della resa di Caserta.\nLa guerra si concluse, secondo le cifre del Ministero della Difesa, con 319.207 tra morti e dispersi nelle Forze Armate, nelle formazioni militari e in quelle paramilitari."}
{"id": "2572083", "revid": "436907", "url": "https://it.wikipedia.org/wiki?curid=2572083", "title": "Dem Jeans", "text": "Dem Jeans \u00e8 una canzone del rapper statunitense Chingy, in collaborazione con Jermaine Dupri. Il brano \u00e8 stato pubblicato come secondo singolo estratto dall'album \"Hoodstar\" del 2006."}
{"id": "2572084", "revid": "1154737", "url": "https://it.wikipedia.org/wiki?curid=2572084", "title": "Monte Pracaban", "text": "Il Monte Pracaban (946 ) \u00e8 un monte della valle Stura situato al confine tra i comuni di Rossiglione e Campo Ligure in Liguria e il comune di Bosio in Piemonte. \nAccesso alla cima.\nLa vetta \u00e8 facilmente raggiungibile da Capanne di Marcarolo, da Masone, da Rossiglione e da Campo Ligure.\nTutela naturalistica.\nIl versante ligure del Pracaban nel 2009 \u00e8 stato riconosciuto sito di interesse comunitario come parte del SIC \"Praglia - Pracaban - M. Leco - P. Martin\" (cod.: IT1331501). L'area tutelata misura in totale 6958 ettari.\nIl versante piemontese ricade invece nel Parco naturale delle Capanne di Marcarolo."}
{"id": "2572085", "revid": "599013", "url": "https://it.wikipedia.org/wiki?curid=2572085", "title": "Edoardo Mariani", "text": "Carriera.\nClub.\nNato calcisticamente nel Milan, esord\u00ec con i \"rossoneri\" il 10 gennaio 1909 nella vittoria per 3 a 2 nel derby contro l'Inter durante la stagione 1909, nella quale il club raggiunse il secondo posto del campionato lombardo.\nLa stagione seguente, giocata ancora tra le file dei milanisti, raggiunse il sesto posto della classifica finale.\nSi trasfer\u00ec al Genoa nella stagione 1910-1911, club con il quale, dopo un terzo posto nel 1911-1912 e due secondi nel 1912-1913 e 1913-1914, nel 1915 vinse lo scudetto, che fu per\u00f2 assegnato al termine della Grande Guerra, che aveva causato la sospensione della competizione.\nL'esordio in \"rossoblu\" \u00e8 datato 4 dicembre 1910, nella vittoria esterna contro l'US Milanese per 3 a 1, nella quale segn\u00f2 la sua prima rete tra i genovesi; l'incontro tuttavia fu annullato e la vittoria assegnata alla compagine milanese poich\u00e9 il Genoa aveva schierato Harold Swift, considerato un professionista, cosa all'epoca vietata.\nDopo la interruzione bellica, Mariani torn\u00f2 al Milan, dove nella Prima Categoria 1919-1920 raggiunse il quarto posto nel Gruppo A delle semifinali nazionali.\nAl termine del periodo passato al Milan, Mariani nel 1920 torn\u00f2 al Genoa, con il quale vinse altri due scudetti nel 1922-1923 e nel 1923-1924.\nNel 1924 si trasfer\u00ec alla Lazio, dove giunse al secondo posto nel girone A delle semifinali della Lega Sud nella stagione 1924-1925.\nDopo la poco fruttuosa parentesi romana, Mariani termin\u00f2 la sua carriera nel , con il quale si piazz\u00f2 al quinto posto nel Girone B della Lega Nord di Seconda Divisione 1925-1926 e al sesto nel girone A della Prima Divisione 1926-1927.\nNazionale.\nMariani vest\u00ec la maglia azzurra quattro volte e fu il primo genoano a giocare per la Nazionale italiana.\nLa sua prima apparizione avvenne nell'amichevole di Torino del 17 marzo 1912, nella quale gli azzurri furono sconfitti dalla Francia per 4 a 3.\nConvocato per le Olimpiadi di Stoccolma, scese in campo in tutti e tre i match disputati dagli azzurri. Il 29 giugno persero contro la Finlandia per 2 a 3 dopo i tempi supplementari; il 1\u00ba luglio, gi\u00e0 nel torneo di consolazione, vinsero contro la Svezia (1-0) e il 3 luglio vennero battuti dall'Austria per 5 a 1.\nDopo il torneo olimpico non fu pi\u00f9 convocato in Nazionale."}
{"id": "2572086", "revid": "93556", "url": "https://it.wikipedia.org/wiki?curid=2572086", "title": "San Diego Yacht Club", "text": "Il San Diego Yacht Club \u00e8 uno dei pi\u00f9 famosi yacht club statunitensi.\nFu fondato nel 1886 da un gruppo di appassionati. La sede del club fu cambiata diverse volte fino al 1924, quando rimase definitivamente a \"Point Loma\".\nLa sede del club \u00e8 in \"Anchorage Lane\", a San Diego, California.\nOltre alla sede centrale, il club ha anche una sede nell'isola di Santa Catelina, chiamata \"Buffalo Beach\".\nEventi sportivi.\nIl San Diego Yacht Club ha organizzato diversi eventi e regate a livello internazionale.\nAmerica's Cup.\nIl Club ha partecipato a diverse edizioni della America's Cup. Nel 1987, con l'imbarcazione Stars &amp; Stripes, ha vinto la Louis Vuitton Cup per guadagnarsi il diritto di sfidare il defender australiano Kookaburra. Successivamente ha conquistato la America's Cup, riportandola negli USA e tenendola nel 1988 e 1992. Nel 1995 gli americani non riusciranno a tenere la coppa nella sfida finale con il Team New Zealand."}
{"id": "2572090", "revid": "149587", "url": "https://it.wikipedia.org/wiki?curid=2572090", "title": "Kraj di Krasnodar", "text": ""}
{"id": "2572091", "revid": "339392", "url": "https://it.wikipedia.org/wiki?curid=2572091", "title": "Ciakassi", "text": ""}
{"id": "2572093", "revid": "149587", "url": "https://it.wikipedia.org/wiki?curid=2572093", "title": "Kraj di Chabarovsk", "text": ""}
{"id": "2572096", "revid": "1142403", "url": "https://it.wikipedia.org/wiki?curid=2572096", "title": "Viale Francesco Redi", "text": "Viale Francesco Redi \u00e8 un'importante arteria stradale della citt\u00e0 di Firenze che collega viale Belfiore all'altezza dell'uscita del sottopasso della ferrovia nei pressi della Fortezza da Basso e del viale Filippo Strozzi a piazza Puccini, incrociando lungo il suo percorso via di Novoli. \nIl percorso del viale \u00e8 parallelo per una parte al torrente Mugnone (che andr\u00e0 poi ad unirsi al torrente Terzolle all'altezza del \"Ponte di San Donato\") circonvallando l'intero quartiere di San Jacopino."}
{"id": "2572104", "revid": "298229", "url": "https://it.wikipedia.org/wiki?curid=2572104", "title": "IAAF World Athletics Final 2009", "text": "La IAAF World Athletics Final 2009 si \u00e8 svolta il 12 e 13 settembre 2009 a Salonicco in Grecia."}
{"id": "2572105", "revid": "149587", "url": "https://it.wikipedia.org/wiki?curid=2572105", "title": "Kraj di Perm'", "text": ""}
{"id": "2572107", "revid": "382796", "url": "https://it.wikipedia.org/wiki?curid=2572107", "title": "Brabham Racing Organisation", "text": ""}
{"id": "2572110", "revid": "446353", "url": "https://it.wikipedia.org/wiki?curid=2572110", "title": "Pattugliamento", "text": "Il pattugliamento (in inglese \"patrolling\") indica un tipo di operazione militare, di norma effettuata da un numero molto limitato di unit\u00e0 base (uomini o veicoli, navi o aerei) con finalit\u00e0 differenti a seconda dei casi. Pu\u00f2 avvenire in uno qualsiasi dei tre elementi bellici, quindi si distingue in pattugliamento terrestre, pattugliamento navale e pattugliamento aereo.\nScopi.\nIl pattugliamento pu\u00f2 essere effettuato con diverse finalit\u00e0, cio\u00e8 pu\u00f2 essere finalizzato ad una ricognizione nel territorio soggetto a pattugliamento, all'interdizione del territorio davanti al proprio fronte al nemico (pattugliamento difensivo) o ad operazioni nelle retrovie del nemico finalizzate a provocare danni al nemico stesso (pattugliamento offensivo). Il pattugliamento, per sua natura, non \u00e8 mai finalizzato ad un'occupazione di una certa durata del terreno.\nTipologia.\nTerrestre.\nIl pattugliamento terrestre generalmente viene effettuato con unit\u00e0 a livello squadra o squadra rinforzata, il pattugliamento difensivo o offensivo pu\u00f2 essere effettuato anche con l'appoggio di veicoli (generalmente VTT o VCI). Elicotteri possono essere usati nel pattugliamento terrestre per l'esfiltrazione (pi\u00f9 raramente l'infiltrazione) delle pattuglie nel caso di pattugliamento offensivo.\nNavale.\nIl pattugliamento navale viene effettuato generalmente con unit\u00e0 leggere, coadiuvate eventualmente da veicoli aerei (aerei, elicotteri, dirigibili).\nAereo.\nIl pattugliamento aereo viene effettuato utilizzando aeromobili leggeri, come caccia o, pi\u00f9 raramente, cacciabombardieri, in genere \u00e8 finalizzato all'interdizione dello spazio aereo agli aeromobili nemici, mentre \u00e8 pi\u00f9 raro un pattugliamento offensivo in prossimit\u00e0 della basi aeree nemiche."}
{"id": "2572111", "revid": "1543377", "url": "https://it.wikipedia.org/wiki?curid=2572111", "title": "Seattle Mist", "text": "Le Seattle Mist sono una squadra della Legends Football League (ex Lingerie Football League).\nGiocano allo ShoWare Center di Kent (Washington).\nColori.\nLe Mist indossano slip e reggiseno di color grigio-azzurro con bordo blu scuro e fiocco verde.\nCampionati disputati.\nLe Mist sono una delle squadre create per l'ampliamento a dieci squadre del campionato della Lingerie Football League per il 2009-2010. Hanno esordito l'11 settembre 2009 vincendo per 20-6 con le San Diego Seduction.\n2009-2010.\nSquadra: 1 Erica Bergman, 2 Jenna Bloczynski, 3 Jamie Ferguson, 4 Natasha Lindsey, 5 Harper Boiz, 6 Kerry Warren, 7 Alicia McLauchlin, 8 Katie Ryckman, 9 Maggie Pearson, 10 Katie Sheaffer, 11 Myschon Bales, 12 Shannon Sypher, 13 Kristine Ells, 14 Shannon Peterson, 15 Lindsey Blaine, 16 Kendra Berlin, 17 Teresa Brewer, 18 Amyjae Springer, 19 Stacey Szabo, 20 Sandy Grant.\nRisultati. 11.09.2010: Seattle - San Diego Seduction 20-6 (MVP: Lindsey Blaine); 09.10.2009 Denver Dream - Seattle 19-28 (MVP: Katie Ryckman); 27.11.2009: Los Angeles Temptation - Seattle 26-20; 01.01.2010: Seattle - Dallas Desire 28-12 (MVP: Katie Ryckman).\nRiepilogo regular season: 3 vinte, 1 persa. Punti fatti / subiti: 96 / 63. Touchdown: 14.\nPer una differenza punti inferiore a Los Angeles e Dallas si classifica al terzo posto e non accede alle semifinali.\n2010-2011.\nSquadra: 1 Laurel Creel, 2 Danika Brace, 3 Jamie Ferguson, 4 Natasha Lindsey, 5 Jessica Hopkins, 6 Lisa Pueschner, 7 Kamberly Warner, 8 Chelsie Jorgenson, 9 Cristina Fetzer, 10 Taylor McMahon, 11 Breanna Reed, 13 Shanell Borromeo, 14 Kathryn Fisher, 15 Shea Norton, 16 Kara Pierre, 17 Brandee Krumbah, 18 Natasha Eppright, 20 Amanda Brace.\nRisultati. 27.08.2010: Seattle - Los Angeles Temptation 26-32."}
{"id": "2572112", "revid": "33689", "url": "https://it.wikipedia.org/wiki?curid=2572112", "title": "Heatseeker", "text": ""}
{"id": "2572114", "revid": "1154737", "url": "https://it.wikipedia.org/wiki?curid=2572114", "title": "Monte Colma", "text": "Il monte Colma (856 ) \u00e8 una montagna della valle Stura situata al confine tra i comune di Rossiglione (GE) in Liguria e Tagliolo Monferrato (AL) in Piemonte.\nAccesso alla cima.\nIl monte \u00e8 facilmente raggiungibile da localit\u00e0 Gnocchetto di Ovada, o da Rossiglione.\nProtezione della natura.\nParte della montagna ricade nel \"Capanne di Marcarolo\"."}
{"id": "2572115", "revid": "1573940", "url": "https://it.wikipedia.org/wiki?curid=2572115", "title": "Shahrest\u0101n di Dayyer", "text": "Lo shahrest\u0101n di Dayyer (farsi \u0634\u0647\u0631\u0633\u062a\u0627\u0646 \u062f\u064a\u0631) \u00e8 uno dei 10 \"shahrest\u0101n\" della provincia di Bushehr, in Iran. Il capoluogo \u00e8 Bandar-e Deyyer. Lao shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2572118", "revid": "149587", "url": "https://it.wikipedia.org/wiki?curid=2572118", "title": "Kraj di Stavropol'", "text": ""}
{"id": "2572120", "revid": "339392", "url": "https://it.wikipedia.org/wiki?curid=2572120", "title": "Jacuti", "text": ""}
{"id": "2572125", "revid": "149587", "url": "https://it.wikipedia.org/wiki?curid=2572125", "title": "Kraj di Krasnojarsk", "text": ""}
{"id": "2572126", "revid": "154893", "url": "https://it.wikipedia.org/wiki?curid=2572126", "title": "Primorskij Krai", "text": ""}
{"id": "2572127", "revid": "1318658", "url": "https://it.wikipedia.org/wiki?curid=2572127", "title": "Bonne ville", "text": "Una bonne ville indicava, nella Francia del Medioevo, una citt\u00e0 che beneficiava di uno statuto particolare indicante una relazione privilegiata con il re, il che voleva dire un valore minimo d'indipendenza rispetto ad altri rapporti signorili.\nMedioevo.\nI rapporti esistente tra il re e una \"bonne ville\" potevano comprendere pi\u00f9 forme:\nLo statuto ebbe importanza crescente alla fine del Medioevo, durante questo periodo le citt\u00e0 che non godevano di questo privilegio si impegnarono per ottenerlo. Le \"bonne ville\" medievali furono molto numerose ma non fu mai stabilit\u00e0 alcuna lista ufficiale.\nEra analoghe alle \"Universitates\" demaniali del Regno di Napoli e alle citt\u00e0 libere del Sacro Romano Impero Germanico.\nPrimo impero.\nDurante l\"Ancien R\u00e9gime\", esistevano circa quaranta citt\u00e0 che godevano del privilegio esclusivo di essere rappresentate ufficialmente dai loro sindaci durante la cerimonia dincoronazione reale. Queste citt\u00e0 avevano il titolo di \"bonne ville\" e portavano nei loro stemmi la caratteristica di avere il capo di Francia. La rivoluzione abol\u00ec questo privilegio e nello stesso tempo le citt\u00e0 perdettero i blasoni con il segno della regalit\u00e0.\nQuando Napoleone divenne Imperatore dei Francesi l'articolo 52 del senatoconsulto del 28 fiorile dell'anno XIII (18 maggio 1804) precisa che nei due anni seguenti alla sua incoronazione, l'Imperatore accompagnato dai titolari delle grandi dignit\u00e0 dell'Impero, dai ministri e dai grandi ufficiali, prester\u00e0 giuramento al popolo in presenza dei sindaci delle 36 citt\u00e0 pi\u00f9 importanti dell'impero. Il decreto del 22 giugno ne d\u00e0 l'elenco: Parigi, Marsiglia, Bordeaux, Lione, Rouen, Torino, Nantes, Bruxelles, Angers, Gand, Lilla, Tolosa, Liegi, Strasburgo, Aquisgrana, Orl\u00e9ans, Amiens, Genova, Montpellier, Metz, Caen, Alessandria, Clermont-Ferrand, Besan\u00e7on, Nancy, Versailles, Rennes, Ginevra, Magonza, Tours, Bourges, Grenoble, La Rochelle, Digione, Reims, Nizza. In seguito si aggiungono Anversa (1808), Amsterdam, Roma e Rotterdam (1810), Montauban e Troyes (1811), Brema, Colonia, Firenze, Amburgo, L'Aia, Livorno, Lubecca, Parma, Piacenza e N\u00eemes (1812).\nI sindaci delle \"bonne ville\" acquistavano automaticamente il titolo di barone dell'Impero.\n\"Le bonne ville\" portavano nel loro stemma un capo di rosso, caricato di tre api d'oro poste in fascia e come ornamenti esteriori avevano una corona murale a sette merli, cimata da un'aquila nascente per cimiero, il tutto d'oro, sostenuto da un caduceo del medesimo, posato al di sopra del capo, e al quale sono sospesi due festoni serventi da lambrecchini, l'uno a destra di quercia, l'altro a sinistra d'ulivo, di oro, annodati e rattenuti con banderelle di rosso.\nRegno d'Italia (1805-1814).\nAnche il regno napoleonico d'Italia ebbe le sue \"buone citt\u00e0\" corrispondenti alla bonne ville dell'Impero. Inizialmente furono proposte per il titolo Milano, Venezia, Bologna, Brescia, Ancona, Verona, Udine, Mantova, Vicenza, Ferrara, Padova, Trento, Bergamo e Ravenna; di queste con lettera da Saint-Cloud del 27 giugno 1811 Napoleone comunic\u00f2 al vicer\u00e9 Eugenio di Beauharnais il conferimento del titolo a Milano, Venezia, Bologna, Brescia, Verona e Mantova. Le buone citt\u00e0 portavano nello stemma un capo di verde colla lettera N d'oro posta nel cuore ed accostata da tre rose a sei foglie, del medesimo. Lo stemma era cimato dalla corona murale a sette merli, d'oro, sormontato dall'aquila nascente al naturale, tenente tra gli artigli un caduceo d'oro, in fascia; il tutto accompagnato da due festoni intrecciati di ulivo e di quercia dell'ultimo, divisi tra i due fianchi ricongiunti e pendenti dalla punta."}
{"id": "2572128", "revid": "298171", "url": "https://it.wikipedia.org/wiki?curid=2572128", "title": "BrawnGP", "text": ""}
{"id": "2572129", "revid": "38275", "url": "https://it.wikipedia.org/wiki?curid=2572129", "title": "Pattuglia (fanteria)", "text": ""}
{"id": "2572131", "revid": "767487", "url": "https://it.wikipedia.org/wiki?curid=2572131", "title": "Sammie", "text": "Nel 2000, all'et\u00e0 di 13 anni, ha pubblicato il suo album di debutto, \"From the Bottom to the Top\", attraverso l'etichetta musicale di Dallas Austin, la Freeworld Entertainment. L'album include i singoli \"I Like It (1999)\" e \"Crazy Things I Do\". I brani sono stati molto pubblicizzati attraverso le radio. Sammie \u00e8 tornato nel 2006 con il disco omonimo \"Sammie\" ed ha collaborato assieme al giovane rapper di snap music Soulja Boy nella canzone \"Kiss Me thru the Phone\".\nCarriera.\nDopo l'uscita di \"From the Bottom to the Top\", Sammie ha preso un periodo di pausa per concentrarsi sugli studi. Si \u00e8 diplomato presso la West Orange High School di Winter Garden, Florida, nel 2005. Un anno dopo, Austin lo ha messo sotto contratto nella sua rinata etichetta musicale Rowdy, e lo ha aiutato a produrre il suo secondo album studio, \"Sammie\". Tra i produttori del disco figurano anche i nomi di Jazze Pha e Bryan-Michael Cox. Il primo singolo ad essere estratto da \"Sammie\" \u00e8 stato \"You Should Be My Girl\" che ha raggiunto le classifiche R&amp;B. Il secondo album del giovane artista R&amp;B \u00e8 entrato tra le prime 45 posizioni di \"Billboard 200\". Un altro singolo ad essere estratto da \"Sammie\" \u00e8 stato \"Come with Me\", brano che \u00e8 anche riuscito ad ottenere un discreto successo."}
{"id": "2572133", "revid": "114252141", "url": "https://it.wikipedia.org/wiki?curid=2572133", "title": "Sotto a chi tocca", "text": "Sotto a chi tocca \u00e8 stato un programma televisivo italiano andato in onda in prima serata su Canale 5 nelle estati del 1996 e del 1997. Era condotto da Pippo Franco e Pamela Prati.\nIl programma.\nLa trasmissione \u00e8 andata in onda per due edizioni, nelle estati 1996 e 1997, il sabato sera su Canale 5, ed era condotta da Pippo Franco e Pamela Prati. Il programma ideato da Gigi Reggi, era scritto con Adriano Bonfanti, e prodotto da Marco Campione. Ai testi collaborarono Paolino Orsini e Fabrizio Testini. \nLa prima edizione, durata 12 puntate, \u00e8 andata in onda dal 29 giugno al 20 settembre 1996, mentre la seconda edizione di 11 puntate dal 5 luglio al 13 settembre 1997.\nNel cast della trasmissione erano presenti anche Zuzzurro e Gaspare e Maurizio Mattioli (questi presenti anche alla prima edizione), Mauro Di Francesco, Valentina Persia, Lia Cellamare, Isaac George, Franco Guzzo e Mario Maselli, che si esibivano in sketch comici e barzellette (la Cellamare veniva direttamente da una precedente edizione di \"La sai l'ultima?\").\nIn questa trasmissione si rivelarono gli imitatori Gabriella Germani, Pino Guerrera ed il tenore Terige Sirolli.\nVenne realizzata anche una speciale puntata, in onda il 31 dicembre, dal titolo \"Sotto a chi tocca... a Capodanno\".\nLa prima edizione \u00e8 stata replicata dal 10 agosto 2014 alle 14.20 su Mediaset Extra, e per tutte le successive domeniche. Un'ulteriore replica \u00e8 stata trasmessa sullo stesso canale dal 7 aprile 2017 a notte fonda, tutti i giorni.\nIl contenuto.\nIl programma era una gara tra diverse regioni italiane, che si sfidavano nei vari ambiti dello spettacolo. Ogni squadra era infatti composta da un imitatore o barzellettiere, una showgirl, un ballerino, un cantante lirico, un tiratore con l'arco o un giocatore di biliardo e un giocatore Jolly. Il pubblico in studio e da casa aveva il compito di selezionare la squadra pi\u00f9 brava nelle varie discipline.\nLe prove erano intervallate da esibizioni di danza di Pamela Prati e dai numerosi sketch comici dei cabarettisti presenti nel cast."}
{"id": "2572138", "revid": "131358", "url": "https://it.wikipedia.org/wiki?curid=2572138", "title": "Capo di Francia", "text": ""}
{"id": "2572143", "revid": "131358", "url": "https://it.wikipedia.org/wiki?curid=2572143", "title": "Gaziantepspor", "text": ""}
{"id": "2572146", "revid": "1543377", "url": "https://it.wikipedia.org/wiki?curid=2572146", "title": "Consorzio di bonifica in Destra del fiume Sele", "text": "Il Consorzio di bonifica in Destra del fiume Sele \u00e8 un ente pubblico comprendente parte del bacino idrografico del fiume Sele.\nIstituito con R.D. del 19.8.1932 gestisce l'irrigazione, la tutela dell'ambiente e la valorizzazione del territorio agricolo.\nIl territorio in cui opera il consorzio \u00e8 situato sulla riva destra del fiume Sele, copre una superficie territoriale di 70.963 ettari ripartiti fra i seguenti comuni appartenenti alla Provincia di Salerno:\nLa sede amministrativa \u00e8 a Salerno e le sedi operative sono in localit\u00e0 Aversana di Battipaglia e in localit\u00e0 Cioffi di Eboli."}
{"id": "2572147", "revid": "174925", "url": "https://it.wikipedia.org/wiki?curid=2572147", "title": "Dionigi di Alessandria", "text": ""}
{"id": "2572150", "revid": "682087", "url": "https://it.wikipedia.org/wiki?curid=2572150", "title": "POCI", "text": ""}
{"id": "2572152", "revid": "682087", "url": "https://it.wikipedia.org/wiki?curid=2572152", "title": "LACI", "text": ""}
{"id": "2572155", "revid": "682087", "url": "https://it.wikipedia.org/wiki?curid=2572155", "title": "TACI", "text": ""}
{"id": "2572156", "revid": "287204", "url": "https://it.wikipedia.org/wiki?curid=2572156", "title": "Femminamorta (Appennino Tosco-Emiliano)", "text": "La Femminamorta (1.885 ) \u00e8 l'ultima montagna del lato est della Valle delle Tagliole e separa la Valle delle Tagliole (con i suoi borghi di Ca' di Gallo e Tagliole) in provincia di Modena dalla Val di Luce in provincia di Pistoia. La cima \u00e8 completamente priva di alberi ed \u00e8 spesso battuta dai venti provenienti dalla Toscana e dal mare. Ai suoi fianchi si trovano i passi della Foce a Giovo e del Passo di Annibale."}
{"id": "2572158", "revid": "287204", "url": "https://it.wikipedia.org/wiki?curid=2572158", "title": "Paolo De Flotte", "text": "Fu garibaldino durante la Spedizione dei Mille.\nBiografia.\nNato da una famiglia dell'antica nobilt\u00e0 bretone, era figlio e nipote di militari realisti, a loro tempo schieratisi con l'Esercito cattolico e reale dei Chouan. Il nonno materno era un ammiraglio e per il giovane de Flotte fu quasi d'obbligo entrare nell'Accademia navale, imbarcandosi a bordo della nave-scuola \"Orione\" nel 1832.\nPrimo del proprio corso, venne promosso ufficiale di marina nel 1836 e scelto per partecipare a due importanti spedizioni scientifiche sulle navi \"Venus\", \"Astrolabe\" e \"Z\u00e9l\u00e9e\", compiendo per due volte la circumnavigazione del globo. Partito dal porto di Brest il 29 dicembre 1836, fece ritorno in patria approdando a Tolone, il 6 novembre 1840. Nel 1847, con il grado di tenente di vascello, fu messo in congedo a causa delle sue idee socialiste. Partecip\u00f2 ai moti della rivoluzione francese del 1848 venendo successivamente eletto deputato per Parigi. In seguito alla sua opposizione al colpo di Stato del 2 dicembre 1851 (fu uno dei capi della resistenza) dovette andare in esilio in Belgio; rientrato sotto falso nome trov\u00f2 impiego in una societ\u00e0 ferroviaria.\nNel luglio 1860 raggiunse la spedizione dei Mille di Garibaldi a Palermo. In quest'ambito, col grado di colonnello e al comando della \"Legione francese\" (da lui organizzata), agli ordini del generale Cosenz, nella notte tra il 21 e il 22 agosto 1860 effettu\u00f2, uno sbarco sulle spiagge di Favazzina; durante l'avanzata verso l'interno ci fu uno scontro con un reparto di cacciatori napoletani, presso Solano (piccolo villaggio attualmente suddiviso tra i comuni di Bagnara Calabra e Scilla), e qui il De Flotte \u00abardente patriota, intimo amico di Garibaldi e da questi amorosamente rimpianto\u00bb cade ucciso."}
{"id": "2572159", "revid": "121837", "url": "https://it.wikipedia.org/wiki?curid=2572159", "title": "Apsidi", "text": ""}
{"id": "2572163", "revid": "112299945", "url": "https://it.wikipedia.org/wiki?curid=2572163", "title": "Gnocchetto", "text": "Gnocchetto \u00e8 una frazione del comune di Ovada di 40 abitanti in Piemonte in Provincia di Alessandria al confine con la Liguria in Valle Stura.\nNella frazione si trova la chiesa di Cristo Re, parte della diocesi di Acqui.\nNello Stura tra Ovada e Gnocchetto \u00e8 possibile trovare pagliuzze d'oro, quasi sempre amalgamato con il mercurio."}
{"id": "2572164", "revid": "1305772", "url": "https://it.wikipedia.org/wiki?curid=2572164", "title": "Perodua Rusa", "text": "Il Rusa, \"cervo\" in lingua malese, \u00e8 un veicolo commerciale di piccole dimensioni prodotto dalla casa automobilistica malaysiana Perodua dal 1996 al 2007.\nDerivato dai modelli della Daihatsu Zebra e Hijet Maxx (la Daihatsu fa parte della compagine azionaria della Perodua) il Rusa rappresenta il primo veicolo commerciale prodotto da una casa automobilistica della Malaysia.\nIl veicolo venne presentato il 6 giugno 1996 ed inizialmente era disponibile solo con motore da 1,3 L di cilindrata. Il 14 giugno dell'anno seguente venne presentata una versione dotata di motore da 1,6 L.\nIl Rusa viene costruito in tre versioni: la \"CX\" con motore 1,3 L e due posti, la \"EX\" che mantiene il motore della versione precedente ma pu\u00f2 trasportare cinque persone e la \"GX\" equipaggiata con motore da 1,6 L e con sette posti. La prima versione viene utilizzata principalmente per il trasporto di merci mentre le altre due sono destinate ad uso privato.\nIl veicolo viene utilizzato anche dalla Polizia e dai Vigili del Fuoco della Malaysia."}
{"id": "2572174", "revid": "34928", "url": "https://it.wikipedia.org/wiki?curid=2572174", "title": "Floreale", "text": "Floreale \u00e8:"}
{"id": "2572175", "revid": "729019", "url": "https://it.wikipedia.org/wiki?curid=2572175", "title": "Setto nasale", "text": "Il setto nasale \u00e8 una lamina osteo-cartilaginea che costituisce la parete mediale delle cavit\u00e0 nasali.\nAnatomia macroscopica.\nIl setto nasale rappresenta la struttura di sostegno mediale del naso esterno. Divide le due cavit\u00e0 nasali ed \u00e8 formato da una porzione antero-inferiore cartilaginea e da una porzione postero-inferiore ossea. In particolare \u00e8 composto da:\nLa porzione anterio-inferiore viene definita \"parte mobile del setto\" (o \"sottosetto\") e termina in corrispondenza della radice del filtro nasale slargandosi alle due estremit\u00e0 e dividendo le due narici; in questa porzione (4-5 cm al di sopra del condotto incisivo) \u00e8 spesso possibile identificare un piccolo diverticolo a fondo cieco della mucosa che rappresenta il rudimento dell\"'organo vomeronasale\" (di \"Jacobson\") presente in alcuni vertebrati in cui ha funzione olfattoria.\nIl setto \u00e8 spesso fisiologicamente asimmetrico, con deviazione verso un lato fino al possibile contatto con la parete mediale della superficie laterale delle cavit\u00e0 nasali.\nVascolarizzazione.\nIn corrispondenza della volta (porzione antero-superiore) il setto \u00e8 irrorato dai rami mediali dell'arteria etmoidale anteriore. La porzione medio-superiore \u00e8 invece irrorata dai rami perforanti che originano dall'arteria etmoidale posteriore, ramo dell'arteria carotide interna. La porzione postero-inferiore \u00e8 irrorata dai rami terminali mediali dell'arteria sfeno-palatina; questi si anastomizza con i rami dell'arteria palatina maggiore che irrora la porzione medio-inferiore. Una piccola arteria, arteria del sottosetto, si anastomizza con la rete capillare (\"plesso di Little\") che origina dai rami terminali dell'arteria etmoidale anteriore in una zona definita \"locus Valsalvae\". Il locus Valsalvae, in relazione all'intensa vascolarizzazione, \u00e8 particolarmente soggetto a sanguinamento. Si trova ad un centimetro dal pavimento e a 2 centimetri dall'apertura delle narici.\nAnatomia microscopica.\nIl setto nasale \u00e8 rivestito dalla mucosa della cavit\u00e0 nasale, un epitelio di tipo respiratorio, adeso per interposizione della membrana basale, alle strutture osteo-cartilaginee.\nEmatoma del setto nasale.\nL'ematoma del setto nasale consiste nella formazione di una raccolta ematica tra cartilagine e pericondrio; si tratta abitualmente di un ematoma bilaterale, perch\u00e9 la cartilagine del setto presenta fissazioni che consentono la diffusione dell'ematoma al versante controlaterale; si forma in genere come conseguenza di traumi, anche lievi, pi\u00f9 raramente pu\u00f2 essere una conseguenza di emopatie, soprattutto deficit di fattori della cascata coagulativa. L'ematoma del setto tende ad accrescersi lentamente, e la sintomatologia \u00e8 conseguentemente tardiva: segue all'ostruzione nasale e si presenta come difficolt\u00e0 respiratoria di variabile entit\u00e0. All'esame obiettivo, vediamo lo slargamento della met\u00e0 inferiore del dorso del naso, e la mucosa settale ci appare rigonfia e violacea. Il riassorbimento spontaneo \u00e8 un'evenienza rara, pi\u00f9 spesso l'ematoma esita nella formazione di setti fibrosi che ispessiscono il setto causando stenosi delle coane. \u00c8 anche possibile che si verifichi una sovrainfezione della raccolta ematica che, in un tessuto vascolare come la cartilagine, conduce ad ascessualizzazione e necrosi. La terapia consiste quindi nel drenaggio dell'ematoma, che deve essere seguito dalla compressione con tamponi finalizzata alla prevenzione delle recidive."}
{"id": "2572176", "revid": "287204", "url": "https://it.wikipedia.org/wiki?curid=2572176", "title": "Hafei Ruiyi", "text": "Il Ruiyi \u00e8 un piccolo veicolo commerciale pick-up prodotto dalla casa automobilistica cinese Hafei Motor. Il veicolo \u00e8 stato sviluppato in collaborazione con la Pininfarina.\nContesto.\nViene commercializzato anche in Brasile e Uruguay con il marchio Effa Motors. Dal 2007 \u00e8 presente anche sul mercato cileno. Viene anche importato negli Stati Uniti d'America dalla Mag International Inc. dove \u00e8 conosciuto come \"T-MAG\" o \"T-MAG XC\". La Mag sta inoltre sviluppandone una versione con motore elettrico."}
{"id": "2572177", "revid": "116511994", "url": "https://it.wikipedia.org/wiki?curid=2572177", "title": "Femminamorta (Marliana)", "text": "Femminamorta \u00e8 una frazione del comune italiano di Marliana, nella provincia di Pistoia, in Toscana.\nGeografia fisica.\nFemminamorta dista circa 7\u00a0km da Marliana e 18\u00a0km da Pistoia. La localit\u00e0 \u00e8 situata a circa 860 metri s.l.m. sul crinale che fa da spartiacque tra la Valle del Vincio di Montagnana (che sfocia verso Pistoia) e la Valle della Nievole (che sfocia verso Montecatini Terme). Le strade che conducono a questa frazione sono: la SP17 che proviene da Pistoia, passando da Montagnana e Momigno, la via Mammianese, SP 633, proveniente da Prunetta e Mammiano la quale attraversa Femminamorta proseguendo verso meridione e la SP38 che giunge dalla vicina localit\u00e0 di Calamecca. Tali vie di comunicazione formano un crocevia attorno al quale si \u00e8 sviluppata Femminamorta.\nIl territorio che circonda la localit\u00e0 \u00e8 caratterizzato da fitte foreste di castagni, cerri ed abeti e da rari campi, coltivati soprattutto a patate, e prati pascoli. Nei suoi pressi nasce il torrente Nievole che scorre verso l'omonima valle (Valdinievole).\nDa notare che la montagna omonima, situata nella provincia di Modena, non ha niente a che vedere con questa localit\u00e0 della provincia di Pistoia.\n\u00c8 per\u00f2 curioso il fatto per il quale \u00e8 stata cos\u00ec denominata:\nil territorio montuoso ove si trova poggiata, soprattutto durante il periodo primaverile-estivo, sembra di scorgere una donna coricata che dorme, per questo Femminamorta.\nStoria.\nIn epoca preromana, l'area era occupata dai Ligures Friniates.\nCome narra Tito Livio, nel 187 a.C. il console romano Caio Flaminio, a capo di un esercito, sconfisse i Liguri per liberare i passi appenninici verso la Pianura Padana, ricacciando queste fiere popolazioni oltre le pendici del monte \"Auginum\", probabilmente l'attuale Monte Cimone che domina il Frignano. Dei loro insediamenti sono rimaste alcune semplici tombe, da Femminamorta a Casore del Monte, fino a Castellina, lungo il crinale spartiacque tra i bacini idrografici dei fiumi Nievole e Ombrone Pistoiese, nonch\u00e9 molti toponimi, vicini a Femminamorta: Panicagliora, Avaglio, Cireglio, Piteglio, Popiglio ed altri, tutti con il suffisso \"gl\".\nIn epoca romana certamente il territorio di Femminamorta era attraversato da una strada che dalla Valdinievole, lungo il crinale, portava sulla Montagna Pistoiese. Il tracciato presumibilmente \u00e8 il medesimo che nel Medioevo conduceva i pellegrini ed i viandanti dalla pianura fino a Prunetta, un tempo sede dell'ospizio templare della Croce Brandegliana, e poi nella Valle della Lima e verso l'antico passo dell'Alpe alla Croce, oggi Passo della Croce Arcana, sopra Cutigliano, per poi discendere verso Ospitale e la Pianura Padana.\nNel XVII secolo la localit\u00e0 era denominata \"Femina Morta\": il toponimo deriva dal ritrovamento, sotto la neve, del cadavere di una sconosciuta fanciulla.\nCome risulta da alcune carte geografiche dell'epoca, nel XIX secolo il piccolo borgo veniva anche chiamato \"Dogana Vecchia\", poich\u00e9 era posto sul confine tra il Granducato di Toscana ed il Ducato di Lucca ed era sede di una dogana. Sul luogo \u00e8 ancora visibile lungo la Via Mammianese la costruzione dove avevano sede i doganieri.\nDurante la seconda guerra mondiale, vicino a Femminamorta passava la Linea Gotica, \"Gotenstellung\", costruita dai tedeschi, all'incirca lungo il 44\u00ba parallelo, per fermare sull'Appennino tosco-emiliano l'avanzata degli eserciti degli alleati. La Linea Gotica fu sfondata definitivamente nel gennaio del 1945.\nNon lontano da Femminamorta si possono osservare i ruderi dell'antica pieve di Sant'Andrea di Furfalo; di recente vi sono stati condotti alcuni lavori di restauro. La pieve rivestiva importanza strategica, oltre che religiosa ed amministrativa, al tempo dei bizantini: faceva parte, con altre pievi, tra le quali quella relativamente vicina di San Pietro a Neure, nella Valle della Nievole, di un \"limes\" che si estendeva da Nord a Sud e che serviva ad ostacolare la penetrazione dei longobardi dalla Lucchesia e dalla costa tirrenica verso la Toscana interna.\nUna frazione omonima \u00e8 presente in Puglia, nel comune di Cisternino in provincia di Brindisi.\nEconomia.\nFino alla met\u00e0 del secolo scorso, come per gran parte della Montagna pistoiese, l'economia di Femminamorta era basata sulla castagna, fonte essenziale di sostentamento dei suoi abitanti, sull'allevamento ovino e sulla silvicoltura. Data la centralit\u00e0 delle produzioni castanicole e dei loro derivati (castagne, farina dolce, paleria, legname da opera per mobili rustici e serramenti, travi per l'edilizia, legna da ardere, \"carbone dolce\", miele, terriccio, ed altri) rispetto ad altre produzioni, diversi studiosi di storia economica ed agraria hanno configurato il termine di economia del castagno per identificare le aree di media montagna ove prevaleva come risorsa economica la castanicoltura. Tale concetto \u00e8 parallelo a quello pi\u00f9 ampio di \"civilt\u00e0 del castagno\" che tocca anche aspetti che attengono al paesaggio, alla gastronomia, all'artigianato, alla cultura, all'arte, all'urbanistica e perfino alla letteratura, alla poesia ed all'arte in genere. Era frequente nella prima met\u00e0 dello scorso secolo imbattersi in una carbonaia per la produzione di \"carbone dolce\" alimentata da legna di castagno oppure in un metato in funzione per essiccare le castagne. Anche la produzione di patate rivestiva un certo interesse, soprattutto per la qualit\u00e0 eccezionale, pi\u00f9 che per la quantit\u00e0; di un certo rilievo era anche la raccolta di funghi eduli. Tutte queste risorse economiche di un tempo sono pressoch\u00e9 scomparse, salvo il saltuario taglio dei boschi cedui di castagno, nel rispetto dei turni forestali, per la produzione di pali, di legname da ardere e destinato alla produzione di tannino per le concerie, e salvo una piccola produzione di patate (peraltro piuttosto limitata poich\u00e9 dopo la seconda guerra mondiale i campi ed i prati sono stati ricoperti dal bosco).\nOggi, la localit\u00e0, oltre a mantenere il carattere di crocevia tra due assi viari, ortogonali tra loro, uno che va da Pescia a Prunetta e Mammiano e l'altro che da Pistoia conduce a Calamecca, rappresenta una meta di gite e di villeggiatura estiva, grazie ai boschi assai estesi di castagno misto ad acero di montagna, al cerro ed all'abete, nonch\u00e9 grazie al suo clima di media montagna. Essa \u00e8 dunque caratterizzata dalla presenza di abitazioni utilizzate prevalentemente nella bella stagione; d'inverno gli abitanti si riducono molto. Anche la raccolta di funghi che nella zona crescono numerosi, soprattutto da giugno ad ottobre, conserva una certa importanza\nSotto l'aspetto delle attrattive turistiche, da Femminamorta si dipartono alcuni sentieri di trekking: uno si dirige verso Avaglio, lungo il tracciato dell'antica Strada comunale di Dogana; questo sentiero conduce anche ad una piccola grotta denominata \"Sasso del Diavolo\". \nUn altro sentiero porta alla Macchia Antonini, ad oltre 1000 m s.l.m., legato del Comune di Pistoia concesso in gestione alla Comunit\u00e0 Montana. Nella cerreta di alto fusto si tiene dal 1827, nella domenica pi\u00f9 vicina al 20 agosto, la \"Festa della Macchia Grande\". In questa zona si possono visitare i ruderi delle fortificazioni e delle strade della Linea Gotica, costruite dai tedeschi durante la seconda guerra mondiale per fermare l'avanzata degli eserciti alleati e che passava proprio dalla Macchia degli Antonini nonch\u00e9 vicino a Femminamorta.\nInfine, sempre partendo da Femminamorta si pu\u00f2 giungere in breve tempo per un sentiero fino ai ruderi dell'antica Pieve di Sant'Andrea di Furfalo; di recente vi sono stati condotti lavori di restauro. La Pieve rivestiva importanza strategica, oltre che religiosa ed amministrativa, al tempo dei bizantini.\nNei pressi di Femminamorta si trova un piccolo laghetto utilizzato per la pesca sportiva."}
{"id": "2572179", "revid": "1505830", "url": "https://it.wikipedia.org/wiki?curid=2572179", "title": "Perini Navi", "text": "Perini Navi \u00e8 un cantiere navale italiano con sede a Viareggio, operante nella progettazione e produzione di yacht a vela di lusso (Ketch) fondato nei primi anni ottanta da Fabio Perini.\nPerini Navi \u00e8 l'unico cantiere navale al mondo che disegna, sviluppa e produce autonomamente i propri yacht. Nel gennaio 2021 la societ\u00e0 viene dichiarata fallita e nel dicermbre 2021 viene rilevata per 80 milioni, attraverso un'asta, da The Italian Sea Group\nStoria.\nGli inizi.\nIl cantiere navale Perini Navi \u00e8 fondato nei primi anni ottanta, dall'imprenditore lucchese Fabio Perini, gi\u00e0 operante nel settore dell'industria cartaria (Fabio Perini S.p.A.).\nFabio Perini si avvicina al mondo della nautica grazie alla sua capacit\u00e0 inventiva: ispirandosi a macchinari che avvolgono la carta, Perini inventa i \"reel captive winch\", un sistema di verricelli automatici, mossi da motori elettrici controllati elettronicamente, che permettono alla Perini Navi di essere la prima azienda capace di produrre barche di grandi dimensioni gestibili da un equipaggio ridotto.\nLa prima nave varata, nel 1983, \u00e8 stata la \"Felicit\u00e0\" (oggi \"Clan VI\"): uno yacht a vela lungo 40 metri che, grazie ai sistemi inventati da Fabio Perini, pu\u00f2 essere manovrato da una sola persona.\nNel 1987 la Perini Navi si stabilisce nella attuale sede di Viareggio. Successivamente apre i cantieri navali Yildiz, presso Tuzla, una zona industriale di Istanbul e acquisisce una parte dei Cantieri Navali Beconcini di La Spezia.\nNei primi anni novanta la Perini Navi incorpora i cantieri navali Picchiotti (cantieri navali storici di Limite sull'Arno, la cui tradizione risale al 1600).\nGli scafi delle navi vengono fabbricati in Turchia, mentre il resto della costruzione avviene in Italia, presso i cantieri di Viareggio.\nI cantieri di riparazione e manutenzione delle imbarcazioni si trovano nel porto Ligure di La Spezia presso i Cantieri Navali Beconcini, a circa 25 miglia nautiche da Viareggio.\nLa Perini Navi \u00e8 presente sul mercato statunitense con una filiale negli Stati Uniti, la \"Perini Navi USA\" di Portsmouth, Rhode Island.\nCambio di propriet\u00e0.\nNel 2017, dopo un periodo difficile, entra nel capitale dell'azienda con il 49,99% attraverso la Fenix srl e con un investimento di una ventina di milioni di euro, Edoardo Tabacchi, discendente di una dinastia degli occhiali e appartenente al ramo familiare uscito anni fa dal gruppo Safilo per poi concentrarsi su Salmoiraghi &amp; Vigan\u00f2 (venduta nel 2016 a Luxottica). Nell'estate 2018 Tabacchi acquisisce un'altra quota della societ\u00e0 raggiungendo con il 75% il controllo dell'azienda mentre Perini resta, attraverso la Faber Group, come azionista di minoranza con il 25%. Dice Tabacchi: \"Vogliamo essere una eccellenza, una nicchia di altissima qualit\u00e0 come lo \u00e8 Hermes nella moda\".\nPresidente e amministratore delegato \u00e8 nominato Lamberto Tacoli,\npresidente anche di Nautica Italiana. La strategia per la crescita \u00e8 di allargare la gamma anche alle barche a vela da 40 a 50 metri e di arrivare ad un fatturato ottenuto per met\u00e0 dalla vela e per met\u00e0 dal motore (la divisione motori \u00e8 stata riunita sotto l'unico marchio Perini abbandonando quindi il vecchio marchio Picchiotti).\nNel maggio 2020 la societ\u00e0 ottiene il concordato in bianco dal Tribunale di Lucca che d\u00e0 anche una proroga ai primi di gennaio 2021 per la presentazione del piano di rilancio. Alla fine di gennaio la dichiarazione di fallimento e la nomina di Franco Della Santa come curatore.\nLe navi Perini.\nLa Perini Navi disegna, progetta e realizza yacht di lusso di grandi dimensioni a vela, solitamente con due alberi (Checchia).\nDal 1983 e ad oggi la Perini Navi ha varato 61 grandi imbarcazioni con lunghezze variabili dai 40 metri agli oltre 80 metri.\nLa barca pi\u00f9 grande e prestigiosa, varata nel 2006 dal cantiere viareggino, \u00e8 il \"Maltese Falcon\": una nave a tre alberi lunga 88 metri. Nel 2016, Perini Navi ha varato il 70m Sybaris, Sailing Yacht of the Year nel 2017.\nPerini Navi Cup.\nDal 2004 la Perini Navi tiene la Perini Navi Cup, una regata riservata ai velieri Perini. L'edizione 2015, la sesta dopo quelle del 2004, 2006, 2009, 2011 e 2013 si \u00e8 tenuta tra il 3 e il 5 settembre a Porto Cervo, in Sardegna. La vittoria \u00e8 andata alla nave Rosearthy."}
{"id": "2572185", "revid": "287204", "url": "https://it.wikipedia.org/wiki?curid=2572185", "title": "Hafei Zhongyi", "text": "Il Zhongyi \u00e8 un piccolo veicolo commerciale prodotto dalla casa automobilistica cinese Hafei Motor. Il veicolo \u00e8 stato sviluppato in collaborazione con la Pininfarina.\nContesto.\nViene commercializzato in Brasile dalla Effa Motors, dal 2007 in Cile e negli Stati Uniti d'America dalla Mag International Inc. Su questo mercato \u00e8 conosciuto con il nome di \"C-MAG\"."}
{"id": "2572196", "revid": "1310927", "url": "https://it.wikipedia.org/wiki?curid=2572196", "title": "Jo\u00e3o Natailton Ramos dos Santos", "text": "Dal 2016 possiede la cittadinanza russa.\nCarriera.\nClub.\nDebutta con i brasiliani del Portuguesa nel 2007, e l'anno successivo viene acquistato dal Levski Sofia. Con la nuova squadra vince un campionato bulgaro ed una Supercoppa di Bulgaria.\nIl 31 gennaio 2011 si trasferisce nel Krasnodar, squadra russa."}
{"id": "2572204", "revid": "209263", "url": "https://it.wikipedia.org/wiki?curid=2572204", "title": "Agente Barbrady", "text": ""}
{"id": "2572207", "revid": "404338", "url": "https://it.wikipedia.org/wiki?curid=2572207", "title": "Omotallico", "text": ""}
{"id": "2572214", "revid": "244844", "url": "https://it.wikipedia.org/wiki?curid=2572214", "title": "Lingua pisidia", "text": ""}
{"id": "2572216", "revid": "219377", "url": "https://it.wikipedia.org/wiki?curid=2572216", "title": "Il giglio delle tenebre", "text": ""}
{"id": "2572217", "revid": "729019", "url": "https://it.wikipedia.org/wiki?curid=2572217", "title": "Guerra caucasica", "text": "La guerra caucasica, nota anche come conquista russa del Caucaso, \u00e8 composta da una serie di conflitti avvenuti tra il 1817 e il 1864, iniziati con l'invasione del Caucaso da parte dell'Impero russo. Le azioni militari intraprese dalla Russia avevano per obiettivo l'espansione dell'impero verso sud, annettendo e soggiogando un certo numero di territori e gruppi tribali della Caucasia comprese le regioni della Cecenia, Daghestan, e le popolazioni dei carachi e adigezi (circassi). La pace fu raggiunta con l'annessione della regione del Caucaso settentrionale alla Russia.\nAltri territori del Caucaso (Georgia, Armenia e Azerbaigian) vennero incorporati nell'Impero russo in varie riprese nel XIX secolo in seguito alle guerre russe contro l'Impero ottomano e la Persia.\nStoria.\nLa guerra fu combattuta per iniziativa dei tre zar Alessandro I, Nicola I e Alessandro II, mentre i comandanti dell'esercito russo furono Aleksej Petrovi\u010d Jermolov nel 1816\u20131827, Michail Sem\u00ebnovi\u010d Voroncov nel 1844\u20131853 e Aleksandr Baryatinskiy nel 1853\u20131856. A questo conflitto parteciparono anche gli scrittori Michail Lermontov e Lev Tolstoj, che riport\u00f2 la sua conoscenza ed esperienza diretta della guerra nel libro \"Guerra e Pace\". Il poeta russo Alexander Pushkin si riferisce ad essa nella sua poesia byroniana \"Il prigioniero del Caucaso\" (1821).\nL'invasione russa fu contrastata con feroce resistenza. La fine del primo periodo coincise con la morte di Alessandro I e la rivolta decabrista del 1825. I russi ebbero uno scarso successo, sorprendente in confronto alla recente vittoria sulla \"grande armee\" di Napoleone.\nDurante il periodo che va dal 1825 al 1833 l'attivit\u00e0 bellica fu ridotta, poich\u00e9 la Russia era impegnata nelle sue guerre con la Turchia e con la Persia. Dopo notevoli successi in entrambi i conflitti, la Russia ritorn\u00f2 a combattere nel Caucaso, dove incontr\u00f2 ancora una volta una strenua resistenza, guidata in particolare da Ghazi Mullah, Gamzat-bek e Hadji Murad, ai quali si un\u00ec poi anche Imam Shamil, che condusse i suoi montanari dal 1834 fino alla sua cattura nel 1859 da parte di Dmitry Milyutin. Nel 1845 le forze di Shamil riuscirono con drammatico successo a resistere alla pi\u00f9 grande offensiva russa condotta dal principe di Voroncov.\nDurante la guerra di Crimea i Russi raggiunsero una tregua con Shamil, ma le ostilit\u00e0 ripresero nel 1855. Lo stato di guerra infine termin\u00f2 tra il 1856 e il 1859, quando un forte esercito di 250.000 soldati sotto il generale Baryatinsky abbatt\u00e9 la resistenza dei montanari.\nLa guerra caucasica fin\u00ec con la conquista del Caucaso del Nord, quando Shamil giur\u00f2 obbedienza allo zar e and\u00f2 a vivere nella Russia centrale. La conclusione venne dichiarata il 2 giugno del 1864 (21 maggio secondo il calendario giuliano) con una dichiarazione dello zar. Tra gli eventi successivi alla guerra, una tragica pagina nella storia dei popoli indigeni del Caucaso fu il muhajirismo, o trasferimento di popolazione dei musulmani nell'Impero ottomano."}
{"id": "2572224", "revid": "324090", "url": "https://it.wikipedia.org/wiki?curid=2572224", "title": "Ebri", "text": ""}
{"id": "2572225", "revid": "729019", "url": "https://it.wikipedia.org/wiki?curid=2572225", "title": "Battaglia di Bolim\u00f3w", "text": "La battaglia di Bolim\u00f3w fu uno scontro combattuto fra le forze tedesche e quelle russe sul fronte orientale della prima guerra mondiale, nell'attuale comune di Bolim\u00f3w in Polonia. La battaglia inizi\u00f2 con un attacco tedesco il 31 gennaio 1915; nei giorni successivi i russi respinsero l'offensiva e riconquistarono il terreno perduto, ma i tedeschi approfittarono di questo diversivo per rinforzarsi a nord in preparazione ai loro successivi attacchi in Prussia, che iniziarono pochi giorni dopo con la seconda battaglia dei laghi Masuri. A Bolim\u00f3w lo Heer fece uso per la prima volta di gas tossici.\nSvolgimento.\nAll'inizio del 1915, l'esercito tedesco stava preparandosi per invadere la Prussia orientale, spostando in tale zona le armate impegnate sul fronte orientale. In questa manovra, il ruolo della 9\u00aa Armata, comandata dal generale August von Mackensen, era quello di coprire il fianco destro del fronte, seguendo i movimenti verso nord delle altre forze. Per nascondere ai nemici questa manovra, Mackensen us\u00f2 una parte dell'armata per scagliare un attacco diversivo nei pressi di Varsavia, e precisamente nella localit\u00e0 di Bolim\u00f3w, situata sulla ferrovia fra Varsavia e \u0141\u00f3d\u017a.\nLo scontro inizi\u00f2 il 31 gennaio, quando 600 pezzi di artiglieria tedeschi bombardarono le posizioni russe, presidiate dalla 2\u00aa Armata scagliando in totale 18.000 proiettili da 15 cm. Per la prima volta furono impiegate tecniche di guerra chimica: le munizioni, dal nome in codice di \"T-Stoff\", contenevano infatti del bromuro di xilile, un gas lacrimogeno, che al momento dell'impatto avrebbe dovuto essere vaporizzato dall'esplosione di una carica di TNT contenuta nel proiettile. Tuttavia, a causa della bassissima temperatura, il gas contenuto nei bossoli non evapor\u00f2, e i forti venti provenienti da est respinsero indietro le sostanze tossiche, vanificandone l'effetto. Gli ufficiali tedeschi, che confidavano nell'efficacia della nuova arma, furono perci\u00f2 presi di sorpresa dalla reazione russa, che respinse l'attacco infliggendo forti perdite. L'effetto del bombardamento chimico fu cos\u00ec debole che i russi non ritennero necessario informare dell'evento i loro alleati, anche se il \"New York Times\" menzion\u00f2 un \"ingrediente misterioso\" contenuto nei proiettili.\nIn seguito all'insuccesso, Mackensen ordin\u00f2 un nuovo attacco, che fu lanciato nella notte del 2 febbraio e port\u00f2 i tedeschi ad avanzare di circa 10 km. I russi scagliarono per\u00f2 una controffensiva il mattino successivo, impiegando 11 divisioni guidate da Vasilij Gurko, comandante del 6\u00ba Corpo, in una serie di attacchi frontali che durarono fino al 5 febbraio. L'artiglieria tedesca riusc\u00ec a fermare l'assalto, infliggendo circa 40.000 perdite agli avversari, mentre le forze tedesche ne riportarono circa la met\u00e0. Tuttavia, a seguito della reazione russa, il fronte torn\u00f2 ad essere quello antecedente alla battaglia.\nConseguenze.\nLa battaglia fu un insuccesso sul piano tattico per i tedeschi, e il \"New York Times\" la defin\u00ec una sconfitta per questi ultimi. Tuttavia, l'obiettivo strategico principale di Mackensen era stato raggiunto: lo scontro aveva distolto l'attenzione delle forze russe dall'offensiva in preparazione in Prussia, e contribu\u00ec perci\u00f2 al successo di quest'ultima.\nLe rudimentali tecniche di guerra chimica sperimentate senza successo a Bolim\u00f3w furono il preludio a un uso molto pi\u00f9 esteso e letale dei gas venefici, come si sarebbe visto nella seconda battaglia di Ypres, combattuta pochi mesi dopo."}
{"id": "2572229", "revid": "1410376", "url": "https://it.wikipedia.org/wiki?curid=2572229", "title": "Dnipro Arena", "text": "La Dnipro Arena \u00e8 uno stadio di Dnipro che ospita le partite del Futbol'nyj Klub Dnipro, del e occasionalmente della nazionale di calcio dell'Ucraina. L'arena \u00e8 stata aperta il 14 settembre\n2008 con una spettacolare cerimonia.\nLo stadio ha ospitato anche la gara di qualificazione ai Mondiali 2010 tra l' e l'.\nCoppa d'Ucraina.\nLa Dnipro Arena \u00e8 stata scelta come sede della finale di Coppa d'Ucraina 2009, vinta dal a discapito dello e terminata 1-0."}
{"id": "2572239", "revid": "729019", "url": "https://it.wikipedia.org/wiki?curid=2572239", "title": "Dunhill Records", "text": "La Dunhill Records \u00e8 un'etichetta discografica statunitense fondata nel 1964 da Lou Adler, Al Bennett, Pierre Cossette e Bobby Roberts con l'intento originale di vendere i dischi che Johnny Rivers aveva fatto alla Imperial Records.\nEra distribuita dalla ABC Records e segu\u00ec le sorti di questa quando fu assorbita dalla MCA Records nel 1979.\nA sua volta la MCA Records \u00e8 stata assorbita dalla Geffen Records che tuttora possiede il catalogo della Dunhill."}
{"id": "2572251", "revid": "767487", "url": "https://it.wikipedia.org/wiki?curid=2572251", "title": "Mieczys\u0142aw Horszowski", "text": "Biografia.\nNato a Leopoli nel 1892, studi\u00f2 pianoforte con Teodor Leszetycki a Vienna, conobbe i compositori francesi Gabriel Faur\u00e9 e Camille Saint-Sa\u00ebns, poi conobbe Arturo Toscanini.\nA 14 anni debutt\u00f2 alla Carnegie Hall di New York e suon\u00f2 per Alessandra di Danimarca a Buckingham Palace a Londra e per papa Pio X in Vaticano. Comp\u00ec un tour transoceanico in Brasile e Uruguay.\nA 19 anni interruppe la carriera concertistica per studiare filosofia, letteratura e storia dell'arte a Parigi, poi si trasfer\u00ec a Milano, ove visse fino al 1940, poi con la Seconda guerra mondiale si trasfer\u00ec a New York.\nA New York si dedic\u00f2 alla musica da camera con l'amico Pablo Casals, Joseph Szigeti e il quartetto di Budapest.\nNel 1952 si trasfer\u00ec a Filadelfia dove insegna al Curtis Institute.\nA 89 anni si spos\u00f2 con la pianista italiana Bice Costa. Per il 95\u00ba compleanno festeggi\u00f2 con un recital alla Wigmore Hall di Londra e all'inaugurazione del Casals Hall di Tokyo.\nPer il 98\u00ba compleanno fece un recital alla Carnegie Hall.\nSi esib\u00ec per l'ultima volta nel 1991 a Filadelfia a 99 anni.\nMor\u00ec a 101 anni il 24 maggio 1993."}
{"id": "2572253", "revid": "1543377", "url": "https://it.wikipedia.org/wiki?curid=2572253", "title": "Shake It Off (Mariah Carey)", "text": "Shake It Off \u00e8 un brano musicale R&amp;B prodotto da Mariah Carey, Jermaine Dupri e Bryan-Michael Cox e scritto da questi con Johnt\u00e1 Austin per il decimo album della cantante, The Emancipation of Mimi, che \u00e8 stato pubblicato con grande successo nel 2005. Il brano \u00e8 stato pubblicato nel luglio 2005 come terzo singolo estratto dall'album per il mercato nordamericano e oceaniano, mentre in Europa \u00e8 uscito come \"double A-side\" di \"Get Your Number\". Negli USA il singolo ha raggiunto la posizione numero 2 della Billboard Hot 100 proprio mentre il precedente singolo \"We Belong Together\" era al numero 1. Stessa posizione raggiunta nella classifica R&amp;B di Billboard.\nVideo musicale.\nIl videoclip del singolo \u00e8 stato diretto da Jake Nava ed \u00e8 ambientato in molte location che mostrano altrettante situazioni, spesso seguendo il testo della canzone. Il video inizia con l'obiettivo che si avvicina a un televisore su cui viene trasmessa la scritta MIMI, seguita dalle immagini del produttore Jermaine Dupri che balla sul ritmo del pezzo (sia la sigla MIMI che Dupri appaiono varie volte nel corso del video). Il televisore si trova in una stanza vuota dove \u00e8 presente solo una vasca da bagno strabordante d'acqua, dove Carey \u00e8 immersa e coperta di petali. La camera poi scende come se attraversasse il pavimento per giungere al piano inferiore, mostrando un piccolo gatto rosso che cammina nello spazio tra un piano e l'altro.\nLa scena al piano inferiore \u00e8 completamente diversa, mostrando una stanza da salotto molto chic con lampadario di oro e cristallo e carta da parati elegante; qui la cantante, affiancata da un'amazzone, siede su un tavolo perfettamente lucido mentre canta il testo del brano al fidanzato tramite un telefono nero, per poi gettarlo via dalla rabbia. La scena subito seguente mostra il suo ragazzo impegnato con delle ballerine di lap dance in una stanza rosa, mentre fuma un sigaro. La cantante decide allora di fare le valigie e di andarsene, e apre la porta direttamente su una strada. Qui Carey inizia a camminare finch\u00e9 non si appoggia vicino a due cabine telefoniche dove due bambine ancheggiano al ritmo della canzone. Questa scena \u00e8 avvolta in una luce dorata, e tra i negozi in strada ce n'\u00e8 uno che si chiama \"Shake It Off\". Mentre cammina la cantante attira l'attenzione di molti personaggi di diversa et\u00e0 ed estrazione sociale.\nNella sequenza successiva Carey sta guidando una Lamborghini rossa in una strada piena di palme proprio sotto le colline di Hollywood, e nel frattempo canta il pezzo al suo ormai ex fidanzato tramite il telefono cellulare; la camera poi si allarga mostrando un altro ragazzo al suo fianco, interpretato da Chris Tucker. Durante questa scena viene mostrato un altro episodio riguardo l'amante fedifrago, che in questo caso se la gode su una spiaggia insieme a due bellezze.\nDalle luci della Ferrari si passa ale luci che illuminano un campo da football dove la cantante, con un look molto sportivo che comprende canottiera e cappello con visiera, si trova tra le panche destinate al pubblico, circondata da giocatori e cheerleader che si allenano. Qui Carey estrae un pennarello dalla tasca dei pantaloni e scrive MIMI su una panca, e la camera si avvicina alla sigla per mostrare la scena seguente, ambientata semplicemente su un palco dietro il quale si trova la sigla MIMI illuminata di rosa. Qui la cantante, con top e minigonna neri e lunghi stivali dai bordi di pelliccia, esegue la canzone aiutata da un microfono. Il video si conclude con la cantante mostrata di schiena su una spiaggia al tramonto, mentre si spoglia.\nTra i produttori del video, oltre alla stessa Carey, ci sono Ron Mohrhoff e Scott Kalvert. Il video ha ricevuto una nomination ai MTV Video Music Awards del 2006 come Best R&amp;B Video, ma ha perso contro Check on It di Beyonc\u00e9.\nSuccesso commerciale.\n\"Shake It Off\" \u00e8 entrato nella Hot 100 al numero 66, decretandosi come il debutto pi\u00f9 alto della settimana, ma gi\u00e0 nella sua settima settimana di presenza in classifica ha raggiunto la posizione numero 2, mentre il precedente singolo \"We Belong Together\" era ancora stabile al numero 1. In questo modo la cantante ha ottenuto un primato: quello della prima artista femminile ad occupare contemporaneamente le prime due posizioni della Hot 100 con due brani di cui fosse l'interprete principale. La prima artista femminile ad occupare le prime due posizioni della classifica simultaneamente \u00e8 stata Ashanti nel 2002, ma con due singoli in cui era presente da \"ospite\": \"Always on Time\" di Ja Rule e \"What's Luv\" di Fat Joe. \"Shake It Off\" \u00e8 rimasto nella Hot 100 per 26 settimane di seguito e ha raggiunto la seconda posizione anche nella Hot R&amp;B/Hip-Hop Songs, dedicata ai singoli R&amp;B e Hip hop pi\u00f9 trasmessi e acquistati. Nella Rhythmic Top 40 invece ha raggiunto la prima posizione. Nella classifica di fine anno di Billboard il singolo \u00e8 stato classificato alla quindicesima posizione tra i 100 brani di maggior successo del 2005.\nIn Nuova Zelanda il singolo \u00e8 entrato in classifica alla posizione numero 8 il 10 ottobre, pi\u00f9 tardi rispetto al successo statunitense, ed ha raggiunto la quinta posizione gi\u00e0 la settimana successiva, diventando il terzo singolo della cantante a raggiungere la posizione numero 5 nelle classifiche neozelandesi. In Australia \u00e8 entrato in classifica il 16 ottobre direttamente al numero 6, che rimane la sua posizione pi\u00f9 alta. In Europa il singolo non \u00e8 stato pubblicato, ma \u00e8 uscito come double A-side di \"Get Your Number\" in alcuni paesi, come in Irlanda e Regno Unito.\nIl brano ha ricevuto recensioni di vario genere da parte di riviste e siti internet specializzati. Se \"Stylus Magazine\" ha definito il pezzo \"afoso\", Yahoo! Music e Sal Cinquemani di Slant hanno criticato il fatto che la canzone fosse troppo simile alle produzioni di Dupri per Usher. Cinquemani l'ha inoltre annoverata tra le canzoni dell'album che non funzionano. La rivista Blender ha inserito il pezzo tra le migliori 100 canzoni del 2005 alla posizione 38.\nClassifiche.\n1 \"Get Your Number\"/\"Shake It Off\""}
{"id": "2572254", "revid": "1543377", "url": "https://it.wikipedia.org/wiki?curid=2572254", "title": "Incursioni mongole in Palestina", "text": "Le incursioni mongole in Palestina ebbero luogo verso la fine delle crociate, successivamente ai temporanei successi delle invasioni mongole della Siria, nel 1260 e nel 1300. Dopo ciascuna invasione, per alcuni mesi i Mongoli dell'Ilkhanato furono in grado di lanciare alcuni attacchi a meridione, verso la Palestina, giungendo fino a Gaza. Gli attacchi furono portati da componenti abbastanza piccole dell'esercito mongolo, che si impegnarono nel saccheggio, nelle uccisioni e nella distruzione; i Mongoli non sembrarono, ad ogni modo, avere intenzione di integrare la Palestina nel sistema amministrativo mongolo, e pochi mesi dopo le invasioni siriane, le forze mamelucche tornarono dall'Egitto e rioccuparono l'area incontrando una debole resistenza.\nIncursioni mongole del 1260.\nAvanzata mongola.\nNel 1258 i Mongoli comandati da Hulagu, nel processo di espansione dell'Impero mongolo, riuscirono a conquistare il centro di potere del mondo islamico, la citt\u00e0 di Bagdad, distruggendo la dinastia abbaside; dopo Bagdad, le forze mongole, assieme ad alcuni cristiani dalle terre gi\u00e0 conquistate in Georgia, Cilicia e Antiochia, si mossero alla conquista della Siria, dominio della dinastia ayyubide: dopo aver preso Aleppo, il 1\u00ba marzo 1260 conquistarono Damasco, ponendo fine al dominio ayyubide.\nCon i centri di potere islamici di Bagdad e Damasco caduti, fu Il Cairo, sotto i Mamelucchi, a diventare il fulcro del potere islamico; i Mongoli avrebbero probabilmente continuato la loro avanzata attraverso la Palestina in Egitto, ma dovettero interrompere la loro invasione a causa del conflitto interno in Turkestan. Hulagu part\u00ec con il grosso delle sue forze, lasciando solo 10.000 cavalieri mongoli in Siria, sotto il comando del suo generale nestoriano Kitbuqa, col compito di occupare il territorio conquistato.\nKitbuqa continu\u00f2 l'offensiva, prendendo le citt\u00e0 di Baalbek, al-Subayba, e Ajlun e inviando dei gruppi di incursori mongoli ancor pi\u00f9 all'interno della Palestina e forse anche a Gerusalemme. Una guarnigione mongola forte di 1000 uomini fu insediata a Gaza e un'altra a Nablus. Hulagu invi\u00f2 un messaggio a re Luigi IX di Francia dicendo di aver restituito Gerusalemme ai cristiani; gli storici moderni ritengono che Gerusalemme non fu mai conquistata dai Mongoli, sebbene possa essere stata da questi attaccata.\nBattaglia di Ayn Jalut e saccheggio di Sidone.\nDopo essersi ritirati dalla Siria al Cairo, i Mamelucchi egiziani negoziarono con i Franchi del Regno di Gerusalemme ad Acri, i quali adottarono una posizione di neutralit\u00e0 passiva tra questi e i Mongoli, sebbene i Mamelucchi fossero nemici tradizionali dei crociati: sembra che i Franchi abbiano considerato i Mongoli un pericolo maggiore dei propri nemici musulmani.\nGrazie a questo accordo, le truppe mamelucche poterono attraversare indisturbate il territorio crociato e, concentratesi in un esercito considerevole, affrontare i resti dell'esercito mongolo nel settembre 1260 nella battaglia di Ayn Jalut, in Galilea. La vittoria mamelucca ad Ain Jalut fu importante per la storia della regione e, al contempo, segn\u00f2 l'acme dell'avanzata mongola, che qui sub\u00ec la prima grande sconfitta: dopo questa battaglia i Mongoli tentarono altre invasioni della Siria, ma non furono vittoriosi sino al 1300, quando tennero ancora una volta solo per pochi mesi quel territorio.\nIl crociato Giuliano de Grenier, Signore di Sidone e Beaufort, descritto dai suoi contemporanei come irresponsabile, colse l'opportunit\u00e0 nel 1260 di attaccare e saccheggiare l'area di Bekaa, appena conquistata dai Mongoli. Il generale mongolo Kitbuqa invi\u00f2 il proprio nipote con una piccola forza per ottenere compensazione, ma Giuliano colse i Mongoli in un'imboscata e li uccise; Kitbuqa allora saccheggi\u00f2 la citt\u00e0 di Sidone, distruggendone le mura e massacrando i cristiani, sebbene fosse detto che il castello non fu catturato.\nIncursioni mongole nel 1271.\nNel 1269, il principe inglese Edoardo (il futuro Edoardo I), ispirato dai racconti di suo prozio Riccardo Cuor di Leone e dalla seconda crociata del re francese Luigi, organizz\u00f2 una propria crociata, la Nona. Il numero di cavalieri e accompagnatori al seguito di Edoardo nella crociata era alquanto piccolo, circa 230 cavalieri e altri 1000 al seguito, trasportati da 13 navi. Molti membri della spedizione erano parenti di Edoardo, compresi sua moglie Eleonora di Castiglia, suo fratello Edmondo, suo cugino Enrico di Almain.\nAl suo arrivo ad Acri, il 9 maggio 1271, Edoardo invi\u00f2 immediatamente un'ambasciata al sovrano mongolo Abaqa: il suo intento era quello di ottenere l'aiuto mongolo per attaccare il sovrano musulmano Baibars. Abaqa rispose positivamente alla richiesta di Edoardo con una lettera datata 4 settembre 1271\nA met\u00e0 ottobre 1271, le truppe mongole richieste da Edoardo giunsero in Siria e devastarono il territorio da Aleppo in gi\u00f9. Abaqa, occupato da altri conflitti in Turkestan, pot\u00e9 inviare solo 10000 cavalieri mongoli al comando del generale Samagar dall'esercito di occupazione dell'Anatolia selgiuchide, oltre a truppe ausiliarie selgiuchidi, ma ci\u00f2 caus\u00f2 un esodo di popolazioni musulmane fino al Cairo. I Mongoli sconfissero le truppe turcomanne che proteggevano Aleppo, mettendo in fuga la guarnigione mamelucca di quella citt\u00e0, e proseguirono la loro avanzata su Maarat an-Numan e Apamea.\nQuando Baibars organizz\u00f2 una controffensiva dall'Egitto, il 12 novembre, i Mongoli si erano gi\u00e0 ritirati oltre l'Eufrate, incapaci di fronteggiare l'intero esercito mamelucco.\nCampagne mongole del 1299\u20131300.\nNell'estate 1299, i Mongoli agli ordini di Ghazan conquistarono Aleppo e sconfissero i Mamelucchi nella battaglia di Wadi al-Khazandar il 23 o 24 dicembre di quell'anno. Un gruppo di Mongoli agli ordini del generale Mulay si separ\u00f2 dall'esercito di Ghazan e insegu\u00ec i Mamelucchi in ritirata fino a Gaza costringendoli a riparare in Egitto. Il grosso delle forze di Ghazan si mosse allora su Damasco, che capitol\u00f2 tra il 30 dicembre 1299 e il 6 gennaio 1300, sebbene la cittadella resistesse. A febbraio Ghazan ritir\u00f2 la maggior parte delle sue forze, probabilmente per procurarsi cibo per i propri cavalli, ma promise di tornare in novembre per attaccare l'Egitto.\nPertanto, per un periodo di circa quattro mesi da febbraio a maggio 1300, il mongolo Il-Khan fu il sovrano \"de facto\" della Terra Santa. Una forza pi\u00f9 piccola di circa 10000 cavalieri al comando di Mulay fu impegnata in alcune scorreria fino a Gaza a sud, tornando poi a Damasco intorno a marzo 1300 e seguendo alcuni giorni dopo Ghazan attraverso l'Eufrate.\nNel maggio del 1300 i Mamelucchi egiziani tornarono a reclamare l'intera area senza neppure dare battaglia.\nNel 1300 i Mongoli conquistarono Gerusalemme?\nLe fonti medioevali non sono concordi sull'estensione delle incursioni mongole del 1299-1300 e gli storici moderni hanno opinioni differenti sull'affidabilit\u00e0 delle fonti; in particolare dibattono sul fato di Gerusalemme, che secondo alcuni storici fu saccheggiata di Mongoli e secondo altri non fu n\u00e9 conquistata n\u00e9 assediata.\nLo studio pi\u00f9 citato su questo argomento \u00e8 l'articolo di Sylvia Schein \"Gesta Dei per Mongolos\" (1979), in cui giungeva alla conclusione che \u00abla presunta conquista della Terra Santa non accadde mai\u00bb. Ma nel suo libro del 1991, Schein scrisse in una nota a pi\u00e8 pagina che la conquista di mongola di Gerusalemme era confermata dalla testimonianza della rimozione, da parte dei Mongoli, della Porta d'oro del Tempio di Gerusalemme e del suo trasferimento a Damasco; la testimonianza citata era quella del sacerdote del XIV secolo Niccol\u00f2 da Poggibonsi, che forn\u00ec una descrizione architettonica dettagliata di Gerusalemme, menzionando l'operazione mongola sulla porta. Secondo un altro studioso, Denys Pringle, il racconto di Niccol\u00f2 descrive i tentativi infruttuosi dei Mongoli di distruggere, demolire, ardere o rimuovere la porta, che fu poi murata dai Mamelucchi dopo la loro riconquista della citt\u00e0.\nNel suo libro del 2007 \"Les Templiers\", Alain Demurger afferma che i Mongoli conquistarono Damasco e Gerusalemme, e che Mulay, il generale di Ghazan, fu effettivamente presente a Gerusalemme tra la fine del 1299 e l'inizio del 1300. Secondo Frederic Luisetto, le truppe mongole \u00abpenetrarono a Gerusalemme e a Hebron dove commisero molti massacri\u00bb. In \"The Crusaders and the Crusader States\", Andrew Jotischky usa l'articolo di Schein del 1979 e un suo successivo libro del 1991 per affermare che \u00abdopo una breve e simbolica occupazione di Gerusalemme, Ghazan si ritir\u00f2 in Persia\u00bb.\nImpatto sulla cultura europea dell'epoca.\nLe avanzate mongole causarono la diffusione di voci in Europa, secondo le quali i Mongoli avevano probabilmente conquistato Gerusalemme per restituirla agli europei. Le voci iniziarono a girare nel marzo 1300, derivate probabilmente da racconti di mercanti veneziani appena giunti da Cipro. Il racconto era pi\u00f9 o meno accurato riguardo ai successi mongoli in Siria, ma poi si spingeva a dire che i Mongoli avevano probabilmente preso la Terra Santa. Tali voci si gonfiarono passando di bocca in bocca tra le folle radunate a Roma per il primo giubileo cristiano: si giunse a dire che i Mongoli avevano preso l'Egitto, che il mongolo Ghazan aveva dato come regno al fratello prima di lanciarsi alla conquista della Barberia e di Tunisi; le voci aggiungevano che Ghazan aveva liberato dei cristiani prigionieri a Damasco e in Egitto, e che alcuni di tali prigionieri erano gi\u00e0 giunti a Cipro.\nEntro l'aprile 1300, papa Bonifacio VIII invi\u00f2 una lettera annunciando \"la grande e gioiosa notizia da celebrare con speciale letizia\" che il mongolo Ghazan aveva conquistato la Terra Santa e si era offerto di cederla ai cristiani: a Roma, come parte delle celebrazioni giubilari del 1300, il Papa ordin\u00f2 processioni per \"celebrare la riconquista della Terra Santa\" e incoraggi\u00f2 tutti a partire per i territori appena conquistati, mentre re Edoardo I d'Inghilterra ricevette l'invito ad incoraggiare la partenza per visitare i luoghi santi tra i suoi sudditi. Papa Bonifacio fece riferimento alla riconquista della Terra Santa per mano mongola nella sua enciclica \"Ausculta fili\".\nNell'estate dello stesso anno, papa Bonifacio ricevette una dozzina di ambasciatori di vari re e principi, tra cui l'ambasciatore dell'Ilkhanato, il fiorentino Guiscardo Bustari, accompagnato da 100 Mongoli; l'ambasciata, ampiamente citata dalle fonti contemporanee, partecip\u00f2 alle cerimonie giubilari. La letizia dur\u00f2 ben poco, in quanto il Papa fu messo rapidamente a conoscenza dello stato delle cose in Siria, dalla quale Ghazan aveva ritirato il grosso delle sue truppe a febbraio e che i Mamelucchi avevano riconquistato a maggio. Ma le voci continuarono a girare almeno fino a settembre di quell'anno."}
{"id": "2572259", "revid": "729019", "url": "https://it.wikipedia.org/wiki?curid=2572259", "title": "Deviazione del setto nasale", "text": "La deviazione del setto nasale \u00e8 condizione caratterizzata dal disallineamento del setto nasale rispetto alla linea mediana. Poich\u00e9 un certo grado di deviazione si inquadra nel normale contesto fisiologico, tale condizione deve essere considerata un'entit\u00e0 patologica soltanto se determina disturbi respiratori conseguenti alla riduzione del volume delle cavit\u00e0 nasali.\nEziologia.\nLa deviazione del setto nasale pu\u00f2 essere di natura traumatica o congenita. In particolare, la deviazione del setto nasale \u00e8 spesso associata alla sindrome di Marfan (11% dei nati).\nAnatomia patologica.\nNei casi congeniti, l'incurvamento della cartilagine del setto \u00e8 conseguenza del disarmonico sviluppo delle strutture rigide che compongono la porzione ossea del setto nasale (vomere, lamina perpendicolare dell'osso etmoide, processo palatino e processo mascellare). La deviazione del setto \u00e8 sovente associata ad ipertrofia dei turbinati e della bulla etmoidale contrapposti alla convessit\u00e0 del setto.\nL'ostruzione fisica provocata dal setto deviato pu\u00f2 provocare vizi di flusso con corrente area pi\u00f9 intensa in alcune zone delle cavit\u00e0 nasali; in queste sedi l'eccessiva evaporazione pu\u00f2 esitare nella formazione di croste e lesioni della mucosa nasale. Nei turbinati, piccole suture ossee ricoperte di mucosa che si dipartono come mensole dal setto, l'aria si miscela con un gas prodotto dai seni paranasali, il monossido di azoto o ossido nitrico (NO), potente vasodilatatore, responsabile del miglior assorbimento dell'ossigeno dell'aria nei polmoni.Gli individui ipossigenati con uno sviluppo facciale insufficiente spesso soffrono di affaticamento o fibromialgia, roncopatie, apnee notturne, sinusiti, frequenti infezioni nasali, patologie cardiocircolatorie. Spesso, una mascella superiore ristretta e sottosviluppata (micrognazia) si accompagna ad una mandibola o mascella inferiore che non si sviluppa in avanti, rimanendo incastrata indietro. La lingua non si posiziona propriamente tra le arcate dentali, pu\u00f2 accadere che si accomodi in basso e indietro (glossoptosi), spingendo in avanti il pavimento della bocca a formare qualcosa di simile a un doppio mento.Quando le persone non respirano correttamente col naso, tendono a sviluppare occhiaie o borse sotto gli occhi, a causa di un ristagno di sangue venoso in queste zone per disturbi della circolazione. \nI bambini che respirano con la bocca mostreranno spesso labbra screpolate; di profilo, inoltre, tendono ad avere il mento \u201csfuggente\u201d e la faccia lunga. Tipicamente soffrono di sinusite cronica, raffreddori, problemi respiratori o polmonari. La respirazione con la bocca prolungata nel tempo non \u00e8 priva di un adattamento e di conseguenze posturali.\nSintomi correlati.\nIl paziente lamenta ostruzione al flusso che pu\u00f2 essere monolaterale o bilaterale. L'entit\u00e0 di tale ostruzione \u00e8 in rapporto con il variare del turgore della mucosa che riveste i turbinati. Sinusiti ricorrenti testimoniano l'ostruzione fisica alla clearance sinusale operata dagli speroni ossei o dalla mucosa ipertrofica. La respirazione orale imposta pu\u00f2 provocare secchezza delle strutture faringee e laringee, con aumento del rischio per eventi flogistici che possono cronicizzarsi. In seguito alle alterate pressioni che si creano nel cavo rinofaringeo durante gli atti deglutitori \u00e8 possibile lo sviluppo di otite media siero-mucosa recidivante o cronica.\nDiagnosi.\nLa rinoscopia permette l'individuazione della deviazione e della sua entit\u00e0. \u00c8 inoltre possibile indagare la sublussazione della cartilagine del setto la cui porzione antero-inferiore pu\u00f2 sporgere nel vestibolo nasale. La presenza di ipertrofia, speroni e creste ossee sono reperti che corroborano l'ipotesi di deviazione del setto. Uno studio TC permette di indagare la sede e l'entit\u00e0 della deviazione e di programmare un possibile intervento chirurgico. La rinomanometria pu\u00f2 invece dare utili informazioni per quanto riguarda il profilo funzionale.\nTerapia.\nLa settoplastica (plastica del setto nasale) rappresenta la metodica chirurgica di elezione. In alcuni casi \u00e8 possibile associarla ad interventi di rinoplastica al fine di correggere deformit\u00e0 maggiori o per risolvere una deformit\u00e0 estetica. L'intervento di settoplastica viene svolto in anestesia generale con esposizione e modellamento della porzione portante osteo-cartilaginea dopo lo scollamento pericondrale e periostale. In linea generale l'intervento non si applica a soggetti di et\u00e0 inferiore a 15-16 anni, in relazione con il raggiungimento dello sviluppo definitivo delle strutture nasali. Il tamponamento nasale post-operatorio deve durare per circa 48-72 ore, al fine di mantenere in asse in setto e di prevenire e/o drenare eventuali sanguinamenti. In caso di presenza di ipertrofia reattiva dei turbinati (soprattutto gli inferiori) si pu\u00f2 rendere necessario associare alla settoplastica un intervento di turbinotomia al fine di poter garantire un adeguato flusso aereo. Una complicanza rara dell'intervento di settoplastica \u00e8 la perforazione del setto nasale per lacerazione bilaterale del pericondrio e del periostio."}
{"id": "2572260", "revid": "767487", "url": "https://it.wikipedia.org/wiki?curid=2572260", "title": "Skewb Diamond", "text": "Skewb Diamond \u00e8 un twisty puzzle derivato dallo Skewb.\nDescrizione.\nLo Skewb Diamond \u00e8 un puzzle di forma ottaedrica con dodici pezzi per ogni faccia, cui un centro triangolare e 3 angoli madaedrici. Ogni angolo appartiene a 4 facce, quindi si hanno complessivamente 8 centri e 6 angoli. La risoluzione dello Skewb Diamond non rientra tra le competizioni della World Cube Association.\nPermutazioni.\nLo Skewb Diamond pu\u00f2 assumere 138.240 diverse posizioni e pu\u00f2 sempre essere risolto in un massimo di 10 mosse."}
{"id": "2572261", "revid": "124656552", "url": "https://it.wikipedia.org/wiki?curid=2572261", "title": "Achille Mazzoleni", "text": "Caratteristiche tecniche.\nCentrocampista mancino, ha iniziato la carriera come esterno offensivo, finch\u00e9 \u00e8 stato arretrato da Ezio Glerean nel ruolo di regista arretrato, davanti alla difesa.\nCarriera.\nHa debuttato con il in Serie A nel campionato 1988-89, totalizzando due presenze nella massima serie (esordio il 28 maggio 1989 in occasione del pareggio interno contro il ). Ha poi disputato altri tre campionati di Serie B, con il Como nella stagione 1989-1990 e successivamente con il Cittadella nelle stagioni 2000-2001 e 2001-2002, collezionando complessivamente 73 presenze e 6 reti nella serie cadetta.\nDopo il debutto nelle due categorie maggiori, ha giocato nel in Serie C2, poi in Serie C1 nuovamente nel per altre quattro stagioni vincendo il campionato nel 1993-1994, nella dove ha anche vinto il campionato nel 1994-1995, nel (dove realizza 7 reti, record personale) e nel , con cui non evita la retrocessione in Serie C2.\nA Cittadella ha giocato per sette anni dal 1998 al 2005, raggiungendo la Serie B nel 2000; sua la rete decisiva segnata in pieno recupero nella finale play-off disputata allo Stadio Bentegodi di Verona contro il Brescello, che ha regalato ai veneti la prima promozione in Serie B.\nSuccessivamente \u00e8 passato in Serie C2 al Bassano Virtus, dove ha militato per quattro stagioni vincendo nel 2008 la Coppa Italia Lega Pro. Nell'estate 2009 \u00e8 arrivato il trasferimento al , con cui ha vinto la Coppa Italia di Serie D e i play-off nazionali. L'anno successivo torna al Nord, vestendo per una stagione la maglia del Pizzighettone e passando in quella successiva al MapelloBonate, entrambe in Serie D.\nNel 2013 diventa allenatore della Juniores del MapelloBonate, pur continuando a giocare sporadicamente anche in prima squadra. Nel gennaio 2014 subentra sulla panchina della prima squadra, ottenendo la salvezza. Nell'agosto 2014 torna a giocare con il Cortenova, squadra lecchese di Prima Categoria, fino a dicembre quando viene chiamato sulla panchina dell'Oggiono, in Eccellenza. Dal campionato di Serie D 2015-2016 fino al 2017-2018 allena l', indi passa alla guida della per la stagione 2018-2019.\nPer due stagioni dal 2019 al 2021, guida la Castellanzese in serie D, mentre da luglio 2021 assume la guida della Casatese, sempre in quarta serie.\nStatistiche da allenatore.\n\"Statistiche aggiornate al 30 settembre 2020.\""}
{"id": "2572267", "revid": "26732843", "url": "https://it.wikipedia.org/wiki?curid=2572267", "title": "The 5th Dimension", "text": ""}
{"id": "2572271", "revid": "599013", "url": "https://it.wikipedia.org/wiki?curid=2572271", "title": "Heinz Imboden", "text": "Professionista dal 1985 al 1996, conta tre vittorie di tappa al Tour de Suisse e un successo finale al Giro del Trentino.\nCarriera.\nImboden \u00e8 stato un ciclista professionista dal 1985, il suo principale successo fu la vittoria al Giro del Trentino 1995. Nello stesso anno concluse tra i primi dieci della classifica generale del Giro d'Italia (ottavo a 16'23\" dal connazionale Tony Rominger). Nel 1996, ultimo anno della sua carriera, sfior\u00f2 la vittoria nella sedicesima tappa del Giro d'Italia con arrivo a Losanna, ma fu battuto da Oleksandr Hon\u010denkov."}
{"id": "2572277", "revid": "316629", "url": "https://it.wikipedia.org/wiki?curid=2572277", "title": "Lingue siouane", "text": "Le lingue siouan (o siouan-catawban o, semplicemente, sioux) sono una famiglia linguistica di lingue native americane parlate in Canada e negli Stati Uniti d'America.\nDistribuzione geografica.\nLe lingue siouan sono parlate oggi soprattutto nelle Grandi Pianure degli Stati Uniti e del Canada, con qualche estensione (un tempo molto maggiore) anche verso la parte orientale del continente.\nSecondo i dati del censimento canadese del 2011, i madrelingua siouan sono 4.425, stanziati in prevalenza nell'Alberta e nel Manitoba.\nClassificazione.\nQuesta famiglia era una volta definita semplicemente sioux, cosa che costituiva inevitabilmente fonte di confusione, mentre oggi molti preferiscono definirla siouan-catawban, ad indicare come le lingue, ormai estinte, dei Catawba e dei Woccon, costituiscano una ramificazione a parte della famiglia linguistica. Le denominazioni adottate in questo articolo sono conformi a quelle fatte proprie dal SIL International.\nAlcuni linguisti raggruppano le lingue siouan con le lingue caddoan, quelle irochiane e la lingua yuchi in un ceppo superiore denominato macro-sioux, ma questa ipotesi non appare ancora sufficientemente suffragata dalla linguistica delle trib\u00f9 indiane d'America e non \u00e8 comunque fatta propria dal SIL International.\nLa famiglia linguistica siouan \u00e8 costituita da numerose lingue e dialetti organizzati in due grandi gruppi, a loro volta suddivisi secondo l'ordine sotto-indicato:\nL'elenco non comprende altre lingue, come il monacan o l'occaneechi, estintesi in tempi ormai antichi."}
{"id": "2572279", "revid": "339392", "url": "https://it.wikipedia.org/wiki?curid=2572279", "title": "Lingue siouan-catawban", "text": ""}
{"id": "2572281", "revid": "47767", "url": "https://it.wikipedia.org/wiki?curid=2572281", "title": "Mieczyslav Horszowski", "text": ""}
{"id": "2572284", "revid": "119391993", "url": "https://it.wikipedia.org/wiki?curid=2572284", "title": "Acta Diurna", "text": "Nell'antica Roma, gli Acta Diurna populi Romani (citati, in modo succinto, come Acta Diurna) furono un resoconto autorizzato e ufficiale degli eventi degni di nota accaduti a Roma. I suoi contenuti erano in parte ufficiali (notizie giudiziarie, decreti imperiali, del Senato romano e dei magistrati) e in parte privati (annunci di nascita, di matrimonio e di morte).\nDescrizione.\nL'origine degli \"Acta\" \u00e8 attribuita a Giulio Cesare, che per primo dispose la tenuta e la pubblicazione degli \"Atti del popolo\" a cura di pubblici ufficiali (59 a.C.; Svetonio, \"Vita di Cesare\", 20). Gli \"Acta\" erano stilati giorno per giorno ed esposti in luogo pubblico su una tavola imbiancata. Dopo essere rimasti in visione per un ragionevole lasso di tempo, venivano rimossi per essere conservati insieme ad altri documenti pubblici, cos\u00ec da poter rimanere disponibili per future ricerche. \nGli \"Acta\" differivano dagli \"Annales\" (la cui tenuta, peraltro, era gi\u00e0 cessata nel 133 a.C.): questi ultimi, infatti, trattavano solo questioni pi\u00f9 importanti e pi\u00f9 degne di nota, mentre negli \"Acta\" erano riportate anche notizie pi\u00f9 minute di minor nota. \nLa loro pubblicazione continu\u00f2 a lungo, fino almeno alla fondazione di Costantinopoli (330), ma di essi non \u00e8 sopravvissuto alcun frammento autentico.\nAltri significati.\n\"Acta diurna\" \u00e8 un'espressione che ha fornito lo spunto per il titolo di pubblicazioni periodiche o rubriche giornalistiche.\nNegli anni trenta, ad esempio, \"Acta diurna\" fu una celebre rubrica tenuta sull\"'Osservatore Romano\" da Guido Gonella, affidata al giornalista veronese da Monsignor Montini, futuro Papa Paolo VI."}
{"id": "2572285", "revid": "26733107", "url": "https://it.wikipedia.org/wiki?curid=2572285", "title": "Acta Diurna populi Romani", "text": ""}
{"id": "2572286", "revid": "12109", "url": "https://it.wikipedia.org/wiki?curid=2572286", "title": "United Nations Military Observer Group in India and Pakistan", "text": ""}
{"id": "2572293", "revid": "26733186", "url": "https://it.wikipedia.org/wiki?curid=2572293", "title": "Acta diurna", "text": ""}
{"id": "2572295", "revid": "36426", "url": "https://it.wikipedia.org/wiki?curid=2572295", "title": "Chiesa di San Leonardo (Serramanna)", "text": "La chiesa parrocchiale di San Leonardo \u00e8 un edificio religioso di Serramanna situato nel centro del paese.\nStoria e descrizione.\nEretta nel XVI secolo, secondo i canoni dello stile gotico catalano, nel XVIII secolo l'edificio originario venne modificato, con la costruzione del transetto e della cupola ottagonale.\nLa facciata, con terminale orizzontale coronato da merli, \u00e8 preceduto da un sagrato bastionato, raggiungibile tramite una scalinata. A sinistra si eleva la torre campanaria, che rappresenta una rarit\u00e0 nel sud Sardegna per la sua pianta ottagonale (pi\u00f9 comune nelle torri delle chiese di origine gotico catalana del nord dell'isola). Il campanile ha una storia piuttosto travagliata; eretto intorno al XVI secolo e completato da un cupolino nel '700, vide, nel 1918, la demolizione dei due ordini superiori, in seguito al pericolo di crollo causato dai danni derivati dalla caduta ravvicinata di due fulmini. Si procedette alla ricostruzione, non completamente fedele alla struttura originaria, solo negli anni cinquanta.\nIl semplice prospetto \u00e8 arricchito dal portale, architravato e cuspidato, costruito sul modello del portale del braccio destro del transetto del duomo di Cagliari. All'interno della cuspide, un arco trilobato contiene la nicchia con la statua di san Leonardo. L'architrave, decorato da un motivo a volute che ricorda l'architrave del portale mediano, ancora del duomo di Cagliari, \u00e8 retto da colonne con capitelli corinzi, a cui si affiancano altrettante esili semicolonne.\nL'interno presenta pianta a croce latina, con navata unica, cappelle laterali e abside a pianta rettangolare. Le cappelle furono aggiunte in epoche diverse; la pi\u00f9 antica (databile alla met\u00e0 del XVII secolo) \u00e8 la cappella di Santa Maria o del Santissimo Sacramento, la seconda sul lato sinistro, che presenta un interessante connubio tra lo stile gotico e quello rinascimentale e plateresco. Si accede alla cappella tramite un arco trionfale, di fattura classicheggiante, incorniciato da due colonne, rette da leoni stilofori, ispirati ai leoni del pergamo di Guglielmo. La volta della cappella \u00e8 a crociera stellata, con nervature che scaricano su quattro colonne angolari, decorate con un motivo a spina di pesce in rilievo. L'altare ligneo dorato \u00e8 seicentesco. In legno \u00e8 anche l'altare della cappella di Sant'Antonio, la quinta a destra, mentre la prima cappella a destra ospita il fonte battesimale, in marmo e legno, del 1732. I due altari marmorei, presenti nei bracci del transetto, risalgono al 1752 e sono ornati da due tele del napoletano Domenico Tonelli raffiguranti la \"Crocifissione\" e la \"Santissima Trinit\u00e0\". Sempre del Tonelli \u00e8 la tela, del 1794, raffigurante la \"Madonna delle Anime con San Leonardo, Sant'Efisio e le Anime Purganti\", collocata sopra la porta di accesso alla sacrestia. Il presbiterio, cinto da una balaustra marmorea del 1830, ospita l'altare maggiore, in stile barocco, opera settecentesca in marmi policromi. Risale al XVIII secolo anche il coro ligneo, nell'abside. L'organo, costruito nel 1937 dalla ditta \u201cPiras\u201d di Pimentel, \u00e8 stato restaurato dall\u2019azienda piemontese Krengli, specializzata nel restauro di organi antichi, con la collaborazione di Michele Virdis, organaro e organologo di Bono. Il programma del concerto di inaugurazione, del 23 giugno 2017 , affidato all\u2019organista Andrea Pilloni, musicista con un curriculum di tutto rispetto, comprende l\u2019esecuzione di brani composti in Europa tra la fine del 1500 e il 1750.\nLa navata, con copertura lignea, \u00e8 scandita da archi diaframma a sestro acuto. La decorazione pittorica delle pareti e delle volte, realizzata tra il 1954 e il 1956, \u00e8 opera di Giuseppe Carcangiu, artista di Serramanna.\nLa chiesa \u00e8 stata dichiarata di interesse culturale storico e artistico ai sensi dell'art. 10 comma 1 del decreto legislativo 22 gennaio 2004, n. 42, \"Codice dei beni culturali e del paesaggio\", \u00e8 quindi tutelata secondo le disposizioni di detto Codice. Il decreto di tutela \u00e8 il n. 24 del 21.05.2008, e quindi \u00e8 sottoposto alla tutela della Soprintendenza per i beni architettonici e paesaggistici della Sardegna.\nDopo un lungo iter burocratico, il 7 marzo 2010, si sono potuti mettere, dopo quasi un secolo, i quadranti dell'orologio. La notevole spesa per poter realizzare tutto il progetto \u00e8 stata interamente sostenuta dal signor Cherubino Scintu, e voluta dal parroco don Giuseppe Pes."}
{"id": "2572298", "revid": "92723", "url": "https://it.wikipedia.org/wiki?curid=2572298", "title": "Cultura di Tashtyk", "text": ""}
{"id": "2572305", "revid": "729019", "url": "https://it.wikipedia.org/wiki?curid=2572305", "title": "Perforazione del setto nasale", "text": "La perforazione del setto nasale \u00e8 una lesione di continuo a tutto spessore del setto nasale.\nEziologia.\nLa perforazione del setto nasale riconosce diverse cause:\nAnatomia patologica.\nNei casi in cui la perforazione sia idiopatica o attribuibile a cause professionali, traumatiche o tossiche, la lesione \u00e8 di solito rotondeggiante, di vario diametro e con margini netti e non granuleggianti. Nei casi di natura infettiva \u00e8 caratteristica la presenza di mucosa eritematosa interposta a lesioni con fondo sanioso di forma irregolare e spesso perforate.\nProfilo clinico.\nLa lesione solitamente \u00e8 asintomatica. Il corredo sintomatologico \u00e8 variabile a seconda dell'agente eziologico; in corso di infezione \u00e8 possibile riscontrare rinorrea siero-mucosa o francamente purulenta.\nProfilo diagnostico.\nLa rinoscopia \u00e8 un'indagine sufficiente a valutare l'estensione e la gravit\u00e0 della perforazione.\nTerapia.\nEssendo asintomatica, la terapia si basa soprattutto sull'ostacolo della progressione della lesione e sul favorire la riparazione delle piccole perforazioni. Nelle forme infettive si rende necessario l'attuazione di uno schema antibiotico preciso. L'intervento chirurgico, con chiusura della perforazione mediante lembi mucosi prelevati dal setto sano o dal labbro superiore, ha risultati non costanti in relazione con il disordine trofico della mucosa settale. L'utilizzo di pomate emollienti facilita il distacco delle croste nelle perforazioni di origine traumatica."}
{"id": "2572314", "revid": "26733452", "url": "https://it.wikipedia.org/wiki?curid=2572314", "title": "Giochi secolari", "text": ""}
{"id": "2572315", "revid": "767487", "url": "https://it.wikipedia.org/wiki?curid=2572315", "title": "Pyraminx Crystal", "text": "La Pyraminx Crystal \u00e8 un twisty puzzle dodecaedrico, derivato dal Megaminx.\nDescrizione.\nLa Pyraminx Crystal \u00e8 stata inventata da Uwe M\u00e8ffert nel 1987. Ha molti aspetti in comune con il Megaminx. Le due differenze stanno nel fatto che la Pyraminx Crystal non ha pezzi centrali e che ogni giro muove 10 spigoli anzich\u00e9 5 come nel Megaminx. A differenza del Megaminx, inoltre, questo puzzle non rientra nelle competizioni ufficiali della World Cube Association.\nPermutazioni.\nIl puzzle pu\u00f2 assumere 167.782.694.255.872.245.204.193.387.189.409.175.281.146.860.685.032.947.712.000.000.000 diverse posizioni, cio\u00e8 circa formula_1."}
{"id": "2572317", "revid": "26733491", "url": "https://it.wikipedia.org/wiki?curid=2572317", "title": "Giochi Secolari", "text": ""}
{"id": "2572318", "revid": "26733517", "url": "https://it.wikipedia.org/wiki?curid=2572318", "title": "Quindecemviri sacris faciundis", "text": ""}
{"id": "2572322", "revid": "599013", "url": "https://it.wikipedia.org/wiki?curid=2572322", "title": "Linea R2", "text": "La linea R2 indica un gruppo di collegamenti ferroviari delle Cercan\u00edas di Barcellona; sono linee di trasporto ferroviario suburbano di Barcellona gestite da Renfe Operadora su binari a scartamento iberico della societ\u00e0 ADIF. Il servizio nel suo complesso collega la stazione di Sant Vicen\u00e7 de Calders a quella di Ma\u00e7anet-Massanes ed \u00e8 conosciuto anche come \"linea della costa\" o ramo sud e \"linea dell'interno\" o ramo nord.\nDal 2009, con la soppressione della linea 10, il servizio \u00e8 stato suddiviso in tre linee: R2 (Castelldefels-Granollers), R2 Nord (Aeroporto-Ma\u00e7anet) e R2 Sud (Sant Vicen\u00e7 - Stazione di Francia).\nStoria.\nRodalies.\nNel 1980 RENFE diede vita alle \"Cercan\u00edas\", nel quadro di un piano di miglioramenti per \"contrastare la cattiva immagine aziendale\" che prevedeva l'istituzione di 162 servizi ferroviari nuovi e il potenziamento di altri esistenti, avendo come obiettivo la modernizzazione della rete. Nel 1984 l'azienda si costitu\u00ec in unit\u00e0 commerciale come \"Cercan\u00edas Renfe\", poi Rodalies Renfe della Catalogna e nel 1985 si riorganizz\u00f2 ancora utilizzando anche un nuovo logo per il servizio suburbano.\nInizialmente Renfe Operadora numerava queste linee usando la C di \"Cercan\u00edas\", in questo caso C2. Per un certo periodo la vecchia numerazione fu usata contemporaneamente con la nuova, caratterizzata dalla lettera R di \"Rodalies\" fino al passaggio definitivo delle \"Rodalies Barcelona\" sotto il controllo della Generalitat de Catalunya, entrato in vigore il 1\u00ba gennaio 2010; da allora viene utilizzata esclusivamente la lettera \"R\" come distintivo unico delle linee del servizio.\nLinea.\nNello sviluppo della linea R2 attuale si possono distinguere tre tappe molto differenziate tra loro: la sezione nord, la sezione sud e la diramazione verso l'aeroporto.\nLe origini della sezione nord risalgono al 1854 e coincidono con l'apertura della tratta ferroviaria tra Barcellona e Granollers. Il primo prolungamento fino a Ma\u00e7anet fu completato nel 1860 per arrivare poi fino a Girona due anni dopo. La linea venne poi collegata alla rete ferroviaria europea con i successivi prolungamenti fino a Figueres (1877) e poi a Portbou (1878) che da allora costituisce il punto di allacciamento con la rete ferroviaria francese. Nel corso del tempo furono eseguiti anche lavori di adeguamento tecnologico e infrastrutturale, come l'elettrificazione durante gli anni cinquanta e la realizzazione del passante di Girona.\nPer quanto riguarda la sezione sud, la sua storia inizia nel 1881 con l'entrata in servizio della linea Barcellona-Vilanova i la Geltr\u00fa che aveva il suo capolinea al porto di Barcellona e attraversava, con numerose gallerie, il massiccio del Garraf. In seguito la linea venne prolungata prima a Calafell (1882) poi a Valls (1883) per collegarsi infine con le linee verso Tarragona e Lleida. Durante il XX secolo la linea venne raddoppiata ed elettrificata a partire dagli anni cinquanta.\nLa diramazione verso l'aeroporto fu inaugurata nel 1975, inizialmente come servizio navetta diretto verso il centro citt\u00e0 (stazione di Sants) a cui furono in seguito aggiunte nuove fermate intermedie a Bellvitge e a El Prat de Llobregat. Questa tratta oggi fa parte della lina R2 Nord e molti treni provenienti da Sant Celoni e Ma\u00e7anet, arrivati a El Prat, vi si innestano tramite un collegamento a binario unico che arriva fino al terminale T2 dell'aeroporto. \u00c8 in progetto una nuova tratta sotterranea che dovrebbe unire il terminale T2 con il terminale T1 passando sotto le piste dell'aeroporto.\nCaratteristiche generali.\nLa linea trasporta 35 milioni di passeggeri all'anni, con una media nei giorni feriali di viaggiatori e 261 corse. Il materiale rotabile \u00e8 costituito da treni Renfe delle serie 450 re 451 e Civia 463, 464 e 465.\nLa lunghezza complessiva della linea \u00e8 di 130,7\u00a0km con fermate in 34 stazioni. Sono presenti interscambi con le linee R1, R3, R4, R8 e le linee regionali di Rodalies de Catalunya, nonch\u00e9 con l'alta velocit\u00e0, con le linee a lunga percorrenza verso la Francia e con la metropolitana di Barcellona.\nIl servizio viene effettuato sulle seguenti linee ferroviarie:\nLe stazioni di capolinea sono:"}
{"id": "2572331", "revid": "1543377", "url": "https://it.wikipedia.org/wiki?curid=2572331", "title": "Daniele Soragni", "text": "Biografia.\nNato a Modena si laurea in giurisprudenza e diventa giornalista professionista nel 1981. Le sue prime esperienze giornalistiche le ha compiute nella sua citt\u00e0, lavorando per RadioModena, Il Giornale nuovo, la Nuova Gazzetta di Modena. Attualmente \u00e8 giornalista per \"Tv Sorrisi e Canzoni\", dove lavora dal 1985. Per questa testata ha seguito molte manifestazioni importanti nazionali ed estere e svolto diversi reportage tra i quali un'inchiesta sulla Russia comunista; ha anche seguito i soldati italiani nella loro missione di pace in Somalia nel 1993. Nel 2009 avrebbe dovuto partecipare a \"La trib\u00f9 - Missione India\", reality show la cui messa in onda, per problemi tecnico-produttivi, \u00e8 stata cancellata. Daniele \u00e8 spesso ospite a \"Pomeriggio Cinque\" come opinionista soprattutto per \"Grande Fratello\".Nel marzo del 2012 ha pubblicato il libro \u00abLucio Dalla, l\u00e0 dove il mare luccica\u00bb sul cantautore bolognese. Nell'ottobre 2012 ha collaborato al libro \u00abPanico! La sconfitta del mostro\u00bb intervistando l'avvocato Barbara Prampolini presidentessa del PIP, \u00abPronto Intervento Panico\u00bb.\nAutore Televisivo.\nDaniele Soragni \u00e8 stato autore di diversi programmi tra i quali:\nHa vinto tre Telegatti per Emilio, Scherzi a parte e Gran Premio Internazionale della Tv"}
{"id": "2572332", "revid": "327653", "url": "https://it.wikipedia.org/wiki?curid=2572332", "title": "Dinastia abbaside", "text": ""}
{"id": "2572333", "revid": "1543377", "url": "https://it.wikipedia.org/wiki?curid=2572333", "title": "Hell in a Cell 2009", "text": "Hell in a Cell 2009 \u00e8 stata la prima edizione dell'omonimo evento in pay-per-view prodotto dalla WWE. L'evento si \u00e8 svolto il 4 ottobre 2009 al Prudential Center di Newark nel New Jersey.\nQuesto evento sostituisce No Mercy.. La particolarit\u00e0 dell'evento \u00e8 quella di proporre come \"Main Event\" esclusivamente \"Hell in a Cell\" (Come suggerisce il titolo dell'evento), vale a dire Match nella gabbia. Il nome dell'evento \u00e8 stato scelto dai fan nel sito ufficiale della WWE. La colonna sonora ufficiale dell'evento \u00e8 \"Monster\" di Skillet.\nStoryline.\nIl 13 settembre, a Breaking Point, John Cena sconfisse il campione Randy Orton in un \"I Quit match\", conquistando cos\u00ec il WWE Championship per la quarta volta. Nella puntata di \"Raw\" del 14 settembre la General Manager della serata, Trish Stratus, sanc\u00ec un Hell in a Cell match tra Cena e Orton con in palio il titolo per Hell in a Cell.\nA Breaking Point, CM Punk difese con successo il World Heavyweight Championship contro The Undertaker in un Submission match dopo un finale controverso: nonostante The Undertaker vinse l'incontro grazie alla sua \"Hell's Gate\", il General Manager di \"SmackDown\", Theodore Long, dopo aver dichiarato che la presa era stato vietata tempo addietro da Vickie Guerrero, fece prima ripartire il match per poi farlo immediatamente terminare dopo che Punk aveva applicato l\"'Anaconda Vise\" su The Undertaker, il quale perse dunque l'incontro nonostante non abbia mai veramente ceduto. Nella puntata di \"SmackDown\" del 18 settembre The Undertaker rap\u00ec Long dentro la sua limousine, costringendolo a rendere di nuovo legale la \"Hell's Gate.\" Un Hell in a Cell match tra Punk e The Undertaker con in palio il World Heavyweight Championship fu poi annunciato per Hell in a Cell.\nA Breaking Point, la Legacy (Cody Rhodes e Ted DiBiase) sconfisse la D-Generation X (Triple H e Shawn Michaels) in un Submissions Count Anywhere match, vendicando cos\u00ec la sconfitta patita a SummerSlam. Dopo un ulteriore confronto fra le due squadre, fu sancito un Hell in a Cell match tra la DX e la Legacy per Hell in a Cell.\nNella puntata di \"Superstars\" del 27 agosto Dolph Ziggler vinse un Triple Threat match che includeva anche Mike Knox e Finlay, diventando cos\u00ec il contendente n\u00b01 dell'Intercontinental Champion Rey Mysterio. Nella puntata di \"SmackDown\" del 4 settembre Mysterio perse tuttavia il titolo in favore di John Morrison, che divent\u00f2 quindi il nuovo campione intercontinentale. Un match tra Morrison e Ziggler, originariamente previsto per Breaking Point, con in palio l'Intercontinental Championship fu poi annunciato per Hell in a Cell.\nNella puntata di \"Raw\" del 14 settembre Batista fece il suo ritorno dopo quattro mesi d'inattivit\u00e0 per infortunio, annunciando il suo passaggio nel roster di \"SmackDown\". Nella puntata di \"SmackDown\" del 18 settembre Batista entr\u00f2 subito in conflitto con gli Unified WWE Tag Team Champions, i Jeri-Show (Chris Jericho e Big Show). Dopo vari confronti con Jericho e Big Show, Batista annunci\u00f2 che li avrebbe affrontati a Hell in a Cell in un incontro con in palio il loro Unified WWE Tag Team Championship, e scelse come partner il rientrante Rey Mysterio.\nNella puntata di \"SmackDown\" del 28 agosto il debuttante Drew McIntyre attacc\u00f2 brutalmente R-Truth, colpendolo con la \"Future Shock DDT\" prima che iniziasse il loro incontro. Nella puntata di \"SmackDown\" del 25 settembre, dopo continue vicissitudini tra i due, R-Truth si vendic\u00f2 attaccando McIntyre. Un match tra i due fu poi sancito per Hell in a Cell.\nNella puntata di \"Raw\" del 14 settembre Alicia Fox sconfisse Gail Kim, diventando cos\u00ec la contendente n\u00b01 della Divas Champion Mickie James. Un match tra Mickie e Alicia con in palio il Divas Championship fu poi annunciato per Hell in a Cell.\nNella puntata di \"Raw\" del 14 settembre The Miz e Jack Swagger sconfissero Evan Bourne e lo United States Champion Kofi Kingston; con The Miz che rivendic\u00f2 poi un altro incontro per il titolo di Kingston dopo che questi lo aveva sconfitto a Breaking Point. Nella puntata di \"Raw\" del 21 settembre, dopo che aveva difeso con successo il titolo contro Swagger per count-out, fu sancito un Triple Threat match tra Kingston, Swagger e The Miz con in palio lo United States Championship per Hell in a Cell."}
{"id": "2572334", "revid": "327653", "url": "https://it.wikipedia.org/wiki?curid=2572334", "title": "Dinastia ayyubide", "text": ""}
{"id": "2572337", "revid": "729019", "url": "https://it.wikipedia.org/wiki?curid=2572337", "title": "Krag-J\u00f8rgensen", "text": "Il Krag-J\u00f8rgensen \u00e8 il precursore del fucile americano Springfield 1903 che venne progettato proprio perch\u00e9 l'esercito americano fu costretto a rivedere le proprie tattiche d'impiego della fanteria per cui il Krag, con il suo lento sistema di ricarica, non si dimostr\u00f2 adatto rispetto ai Mauser spagnoli durante la guerra ispano-americana.\nStoria.\nStati Uniti.\nNel 1890, gli USA indissero un concorso tra vari tipi di fucili ad otturatore girevole-scorrevole aperto anche alle ditte estere. Questi fucili dovevano essere adattati alle cartucce proposte dall'esercito americano: entrambi calibri .30. La presenza del cut off, il meccanismo che permetteva di escludere la ricarica semplificata, fu determinante rispetto alle altre caratteristiche (gittata, ampiezza della rosa etc.). Le tattiche di fanteria dell'epoca enfatizzavano il tiro di precisione ed il risparmio delle munizioni, la possibilit\u00e0 di sparare un colpo isolato, senza il ritorno dell'otturatore, rendeva pi\u00f9 precisa l'arma e riduceva la cadenza di tiro. Dunque la commissione dell'esercito statunitense ufficializz\u00f2 la scelta di adottare il Krag nel maggio 1893, scegliendo tra 53 modelli, tra cui il Lee, il Krag, il Mannlicher, il Mauser e lo Schmidt-Rubin, con molte polemiche. Il Congresso era contrario ad adottare un'arma di fabbricazione straniera tanto che diede la possibilit\u00e0 ai progettisti statunitensi di fare un progetto migliore, ma i modelli presentati si dimostrarono inferiori per le caratteristiche richieste. La produzione inizi\u00f2 nelle fabbriche Springfield nel gennaio 1894 anche se l'impiego sul campo si ebbe soltanto nell'ottobre dello stesso anno.\nNacque anche una versione pi\u00f9 corta utilizzata soprattutto dalla cavalleria. Venne costruita in tre diverse varianti:\nLe prime due versioni erano dotate di un anello fissato sul lato sinistro del calcio all'altezza del grilletto, in modo tale da agganciarvi la cinghia in dotazione ai cavalleggeri. L'ultima era invece sfornita sia delle magliette sia dell'anello, e la sua calciatura venne allungata per renderla producibile con le stesse macchine che lavoravano i legni dei fucili.\nDanimarca.\nNel 1889 il Krag-J\u00f8rgensen, dopo attente valutazioni e modifiche, venne adottato dall'esercito danese in sostituzione dei precedenti Rolling Block. Differiva dai modelli norvegesi e statunitensi per lo sportellino di alimentazione apribile sollevando uno dei nottolini e ribaltandolo in avanti, per la canna coperta da un tubo in acciaio e per l'utilizzo di una cartuccia calibro 8x58. Venne prodotto in alcune versioni differenti:\nNorvegia.\nNel 1894 la produzione venne avviata anche per rifornire la fanteria dell'esercito norvegese. Il fucile, denominato M/1894, era prodotto sia nell'industria Kongsberg Vapenfabrik che nella \u00d6sterreichische Waffenfabriksgesellschaft di Steyr. Nello stesso anno anche la marina ricevette un certo quantitativo di queste armi, dissimili solo per alcuni lievi dettagli da quelli impiegati dai soldati.\nNel 1895 venne realizzata la versione Carabina M/1895, la quale doveva sostituire le precedenti armi Rolling Block in uso presso le forze armate. Basandosi su di essa, venne successivamente realizzata la Carabina M/1897 per essere data in dotazioni ai reparti del genio e dell'artiglieria da montagna.\nBasandosi sulla Carabina M/1895, venne realizzata la Feltartillerikarabin M/1907, la quale and\u00f2 ad equipaggiare i reparti d'artiglieria. Si distingueva dalle precedenti carabine per la calciatura con le astine sottocanna e copricanna di uguale lunghezza.\nPer l'addestramento delle reclute venne realizzata la variante Guttekarabin M/1906, la quale poteva impiegare sia munizioni 6,5x55 standard che Skolepatronen depotenziate.\nNel 1912, per costituire la precedente Karabin M/1894 in dotazione alla fanteria, venne realizzata la Karabin M/1912 che presentava come differenze rispetto al modello precedente la calciatura lunga sino alla volata e l'attacco della baionetta posto direttamente sulla fascetta anteriore. Quest'ultima soluzione si rivel\u00f2 non ottimale in quanto si registravano numerose rotture durante l'innesto della baionetta, e ci\u00f2 porto alla realizzazione della Karabin M/1912-18 dotata di un nuovo tipo di aggancio. Nel 1922 l'arma venne ulteriormente sviluppata con l'inserimento del pomello del manubrio dell'otturatore tondo.\nNel 1923 fu creato il Krag-J\u00f8rgensen skarpskyttergev\u00e6r M/1923, variante impiegabile sia per l'addestramento che per il servizio attivo. Prodotto anche per il mercato civile, non ebbe successo e la sua produzione si attest\u00f2 a poco pi\u00f9 di seicento unit\u00e0.\nVenne quasi subito sostituito con modello M/25, il quale era dotato di una canna pesante da tiro di diametro 17\u00a0mm e lunga 763\u00a0mm. Cinque anni dopo, fu costruito il modello M/30, equipaggiato con canna pesante flottante di diametro pari a 21\u00a0mm e lunga 750\u00a0mm.\nDurante il periodo della seconda guerra mondiale, alcuni esemplari vennero convertiti in pistole dalla resistenza norvegese.\nConflitti.\nGuerra ispano-americana.\nGli americani potevano scegliere se usare i loro vecchi fucili monocolpo Springfield trapdoor o usare i Krag. Molti corpi militari preferirono i Krag, ma la loro limitata cadenza di tiro li mise in condizioni di svantaggio: basti pensare che, durante la battaglia di San Juan Hill, gli americani persero il doppio dei soldati che riuscirono a uccidere o catturare agli spagnoli vista la superiorit\u00e0 del Mauser. Tale evento diede inizio allo studio relativo al fucile Springfield 1903.\nPrima guerra mondiale.\nEssendo scoppiata la guerra ad essendoci bisogno di armi in prima linea gli ufficiali americani decisero di far uscire i Krag dagli arsenali. Per lo pi\u00f9 servirono alle reclute nelle esercitazioni di tiro ma venne utilizzato in minima parte e solo nella variante 1896 da 6 reggimenti del genio ferrovieri, impiegati in Francia. Si pensa che siano stati dotati di circa 10.000 Krag.\nSeconda guerra mondiale.\nL'esercito danese impieg\u00f2 questo fucile contro le forze tedesche durante l'invasione della Danimarca dell'Aprile 1940.\nDopo l'invasione della Norvegia circa 4.000 furono prodotti ed utilizzati dall'esercito tedesco, prevalentemente nei reparti di seconda linea"}
{"id": "2572345", "revid": "113757", "url": "https://it.wikipedia.org/wiki?curid=2572345", "title": "Padre di Rovasenda", "text": ""}
{"id": "2572347", "revid": "92723", "url": "https://it.wikipedia.org/wiki?curid=2572347", "title": "Vendita per corrispondenza su catalogo in Italia", "text": "La vendita per corrispondenza in Italia era gi\u00e0 attiva nel 1913 quando il catalogo OMNIA pubblicizzava dalle sue pagine il fatto di avere gi\u00e0 tanti clienti e di avere migliorato il suo servizio: \u201cla societ\u00e0 OMNIA nell'inviare alla sua numerosissima clientela il nuovo catalogo 1913 \u00e8 orgogliosa di poter far constatare i vantaggi sempre maggiori che offre con questa nuova pubblicazione e i progressi grandissimi da lei fatti in breve volgere di anni.\u201d.\nLa Societ\u00e0 OMNIA nacque nel 1911, anno della Grande Esposizione Internazionale di Torino. Il catalogo ha una straordinaria messe di articoli, utensili, biciclette, armi ma anche macchine per cucire, giocattoli, accessori per la caccia, ecc.\nA cavallo fra le due guerre anche il titolare dell'azienda Magazzini Duilio 48, con sede a Firenze, Montecatini Terme e Viareggio, Joseph Siebezehner, commerciante ebreo di famiglia polacca, si ciment\u00f2 nella vendita per corrispondenza su catalogo.\nMa \u00e8 nel secondo dopoguerra che in Italia nascono, in pochissimi anni, di una serie di cataloghi che hanno accompagnato la nostra storia, pi\u00f9 o meno tutti, negli ultimi 50 anni.\nNel 1960 nasce Postalmarket, nel 1961 nasce La Base, nel 1962 Vestro, nel 1964 C.I.A. Compagnia Internazionale Abbigliamento. Il periodo \u00e8 fecondo, la ricostruzione ha portato con s\u00e9 il boom economico, eppure la peculiarit\u00e0 del tessuto economico italiano, ancora molto arcaico, agricolo in un certo senso \u201cpre-bellico\u201d fa s\u00ec che la nascita e lo sviluppo della vendita a distanza in Italia non sia fondata sul bisogno, ma generi il bisogno. Il Paese era in forte crescita e la presentazione dei ricchi assortimenti di articoli del catalogo despecializzato crea il bisogno di oggetti di cui il compratore italiano medio allora non aveva neppure conoscenza.\nPostalmarket.\nAnna Bonomi Bolchini appartenente alla ricca borghesia milanese, ispirandosi alla realt\u00e0 americana, fonda Postalmarket (originariamente Postal Market). Il primo catalogo appare nel 1958 e raccoglie una serie di articoli da regalo, seguito poi da altri 2 numeri nel 1959 con articoli di abbigliamento e casalinghi. Il primo catalogo Postalmarket despecializzato viene pubblicato nel 1960: constava di 48 pagine con una tiratura di 10.000 copie. Il secondo numero, della durata di 6 mesi, dall'aprile 1961 al settembre 1961 recitava sul frontespizio \u201c\u2026scegliete con comodo\u2026comperate a casa vostra\u201d.\nLe condizioni di acquisto prevedevano la clausola \u201csoddisfatti o rimborsati\u201d con la sostituzione dell'articolo, ovvero la restituzione dell'intera somma versata (spese di ritorno a carico del cliente).\nI marchi degli articoli sono fra i pi\u00f9 importanti dell'epoca: Bassetti, Kodak, Hoover, Remington, Lanerossi, Zucchi, Bialetti, porcellana Laveno, argenteria Chirstofle, penne Aurora, valigie Valaguzza, ecc.\nCon i suoi prodotti, prezzi e didascalie, il catalogo si rivolgeva ad un target medio-alto, ma la diffusione sempre pi\u00f9 capillare del mezzo e il boom economico fecero s\u00ec che le classi meno abbienti potessero avere accesso ad abitudini di consumo pi\u00f9 generose.\nIn Italia il catalogo di vendita per corrispondenza diventa una sorta di \u201clibro dei desideri\u201d racconta al fruitore una realt\u00e0 meravigliosa, esotica e ancora poco conosciuta, \u00c8 un riflesso dei consumi della alta borghesia milanese, che aveva nella fondatrice un tipico esempio, ma ancora lontana dai consumi del resto del Paese. Al di l\u00e0 dei prezzi, che negli anni rimangono sempre piuttosto alti, altri sono i motivi del fallimento sostanziale della vendita a distanza in Italia: le manchevolezze del servizio postale giocarono un ruolo di primo piano, insieme al rincaro dell'Iva.. A tal proposito sia Vestro sia Postal Market stigmatizzavano dalle loro pagine l'impatto dell'imposta sul valore aggiunto sui prezzi, indicando chiaramente quanto essa incideva sul costo dell'articolo.;\nVestro.\nIl catalogo n. 1, di 57 pagine, \u00e8 della primavera/estate 1962.\nNella seconda di copertina vengono elencati i motivi per scegliere Vestro:\nLa Vestro infatti nasce nel 1961 da una partnership fra la Schwab di Francoforte e la societ\u00e0 tessile italo-svizzera Legler.\nVerso la fine degli anni '60 la Legler rileva dalla Schwab l'intero pacchetto azionario della Vestro e nel 1969 nasce l'accordo con la francese La Redoute la cui esperienza nella vendita per corrispondenza consente a Vestro di primeggiare nel settore nella prima met\u00e0 degli anni '70.\nNel 1972 La Redoute assume il controllo totale dell'Azienda: viene ampliato il settore degli articoli di abbigliamento, soprattutto femminile, e rinnovata la veste editoriale. Tramite una politica di coordinamento con il servizio postale e attraverso l'utilizzo di corrieri privati, furono ridotti i tempi di consegna.\nNel 1974 si dota di una rete informatica e di un centro elaborazione dati per l'elaborazione elettronica degli ordini, contemporaneamente apre i punti Vestro: piccole strutture dislocate sul territorio italiano per la raccolta degli ordini sia telefonici che postali. La strategia era improntata sulla riduzione dei costi di chiamata, le telefonate nelle grandi citt\u00e0 rivolte alla ditta diventarono urbane al costo di 127 lire da casa e 200 lire da cabina telefonica e i tempi di recapito della corrispondenza, infatti una lettera doveva percorrere brevi tratti assicurando la ricezione entro tre giorni dalla spedizione.\nNel 1988 alla rete dei centri Vestro si aggiungono i punti Vestro, negozi fisici dove i clienti potevano visionare i capi di abbigliamento del catalogo ed effettuare un ordine tramite buono, la merce veniva consegnata nelle stesso centro entro 24/48 ore.\nNonostante la massiccia campagna pubblicitaria che interess\u00f2 principalmente le grandi citt\u00e0, i punti Vestro ebbero breve vita. I clienti continuarono a preferire il ritiro dei pacchi presso gli uffici postali, pi\u00f9 numerosi e vicini ai clienti, e gi\u00e0 dal 1991 i vari punti e l'unico show room di Milano furono chiusi. I call center dedicati e relativi numeri vennero soppressi, tutto il traffico venne convogliato sulle linee gi\u00e0 esistenti e sicuramente inadeguate creando tempi d'attesa notevoli in modo particolare su Roma che oltre a raccogliere l'utenza del Lazio si occup\u00f2 anche di una parte dell'Abruzzo, prima gestita da Pescara.\nInoltre la necessit\u00e0 di contenere i costi di spedizione costrinse la Vestro a ridurre l'utilizzo di scatole a favore di buste di carta, procurando notevoli manomissioni dei pacchi con conseguente resa da parte del cliente. Per favorire una ripresa della societ\u00e0 dal 1991 al 1993 non fu applicato il valore minimo dell'ordine, ciascuno poteva acquistare per un importo libero, le spese postali venivano conteggiate normalmente, non subirono un aumento, e all'interno del pacco venne sempre inserito un gadget che variava in base al modulo d'ordine.\nNel 1994 inizia il lento, inesorabile declino della societ\u00e0, inutile fu il tentativo di ricapitalizzazione effettuato dalla societ\u00e0 francese La Redoute e l'inserimento del part-time a rotazione dei dipendenti. I centri di raccolta ordini pi\u00f9 piccoli quali Ancona vennero chiusi altri restarono in vita fino al maggio 1996, l'ultimo a chiudere fu Bergamo. Nel giro di tre anni la Vestro accumul\u00f2 debiti ingenti che ne decretarono la chiusura il 31 agosto 1996.\nLa Base.\nFondata nel 1960 con sede a Milano, aveva anche il negozio aperto al pubblico in Via Inama Negli anni '60 fu l'Azienda italiana di maggiori dimensioni in termini di fatturato nel campo della vendita a distanza.\nNella 2\u00aa di copertina del catalogo I semestre 1965, quattro persone elencano i motivi per comprare su catalogo: la donna di casa perch\u00e9 le consente di risparmiare tempo sulla spesa essendo sempre \u201cmolto impegnata con la casa, i bambini, il marito\u201d; l'uomo sceglie su catalogo perch\u00e9 vi trova \u201cgli attrezzi per il tempo libero\u201d; la segretaria/dattilografa perch\u00e9 trova le novit\u00e0 alla moda; il nonno/pensionato perch\u00e9 \u201cordiniamo seduti in poltrona\u201d. A p.\u00a02 un altro fumetto mette a confronto due famiglie: una di queste \u00e8 felice, la fonte della felicit\u00e0 \u00e8 il fatto di comprare su catalogo. L'altra famiglia \u00e8 triste: \u00e8 chiaro che nel momento in cui quest'ultima comincer\u00e0 ad acquistare su catalogo, la felicit\u00e0 arriver\u00e0. La felicit\u00e0 \u00e8 quindi \u201ccomperare\u201d, nella fattispecie su catalogo.\nAgli inizi degli anni \u201870 La Base venne acquistata dalla ITT, multinazionale statunitense che non aveva mai operato nella vendita a distanza. Purtroppo questo si tradusse in una costante contrazione delle vendite. Nel 1977 il pacchetto azionario venne rilevato dalla Postal Market e nel 1980 i cataloghi vennero unificati.\nAltri cataloghi: Markasa \u2013 C.I.A. \u2013 CIM.\nIl catalogo despecializzato Markasa, azienda con sede a Milano, propone moda femminile, biancheria e stoviglieria per la casa, mobilio, articoli per campeggio e tempo libero. I prezzi sono piuttosto alti: il tailleur di copertina del catalogo primavera/estate 1968 \u00e8 venduto a \u00a3 15.000.\nNelle prime pagine c'\u00e8 un richiamo alla donna affinch\u00e9 si serva del catalogo per soddisfare le esigenze della famiglia. Si sottolinea inoltre quanto sia penoso visitare negozi affollati e lontani da casa, considerando anche l'esiguit\u00e0 del tempo libero per gli impegni della casa e del lavoro. Il catalogo \u00e8 definito come un amico, \u201cun piacevole mezzo per economizzare tempo e denaro\u201d.\nLa moda femminile \u00e8 presentata con frasi ad effetto che esaltano l'eleganza, la praticit\u00e0, la portabilit\u00e0 degli abiti: \u201csempre di moda\u201d; \u201cperfetto in ogni dettaglio\u201d; \u201cvi rende pi\u00f9 snelle\u201d; \u201cveste bene ogni donna\u201d; \u201cnon si stira\u201d. Sono indicate anche le occasioni in cui indossare gli abiti: \u201cda portarsi in citt\u00e0 e in campagna\u201d; \u201cvestaglia in tessuto antipiega, ideale per i lavori di casa e per le spese del mattino\u201d; \u201cun abito che potrete indossare dalla spiaggia all'albergo\u201d; vestagliette e grembiuli \u201cper i lavori di casa della donna moderna e per i vostri hobbies\u201d; \u201cpotrete presentarvi cos\u00ec ai vostri ospiti\u201d. Questa descrizione edenica, \u201cdorisdeiana\u201d del mondo femminile continua nella presentazione degli articoli per la casa, stoviglie, biancheria, accessori. \u201cle lenzuola dei vostri sogni per il corredo pi\u00f9 elegante, pi\u00f9 conveniente, pi\u00f9 desiderato\u201d; con il raccoglibriciole (\u00a3 1.650) \u201cstupirete i vostri ospiti!\u201d; le porte a soffietto serviranno \u201cper avere finalmente quella stanza in pi\u00f9 che desiderate: tinello, cucinino\u2026\u201d.\nGli articoli sono di marca: aspirapolvere Moulinex (\u00a3 9.950); caffettiera elettrica Girmi (\u00a3 5.500); frulletto senior Girmi (\u00a3 9.500).\nL'accenno al lavoro femminile \u00e8 di prammatica, pi\u00f9 dovuto che reale e comunque sempre relegato a ruoli quali infermiera/segretaria/commessa: si veda, ad esempio, il catalogo C.I.A. primavera/estate 1968: a p.\u00a020 \u00e8 presentato il camice (che diventer\u00e0 poi \u201cil camice Giulia\u201d nelle pubblicazioni degli anni seguenti) \u201cpi\u00f9 venduto in Italia\u201d: la foto di presentazione propone tre donne che indossano il camice e, in base al colore di quest'ultimo, si pu\u00f2 indovinare che la modella che lo indossa svolga il lavoro di infermiera o commessa o inserviente.\nSempre a livello di lavoro femminile a p.\u00a019 sono presentati abiti che consentono di essere \u201cgraziose anche in casa e in ufficio\u201d.\nMaggiormente sottolineata \u00e8 per\u00f2 la particolarit\u00e0 della fibra, del tessuto che consente di non stirare l'abito: i lavori di casa sono ancora preponderanti nella descrizione delle attivit\u00e0 femminili. Il tessuto \u201ccreponne\u201d presentato come novit\u00e0 nel catalogo primavera/estate 1968 \u201c\u00e8 simpaticissimo perch\u00e9 si lava, non si stira e torna sempre nuovo\u201d. Il \u201cMeraklon\u201d descritto nel catalogo autunno/inverno 1968/'69 \u00e8 \u201cingualcibile, indeformabile, non si stira\u201d.\nC.I.A. SpA \u2013 Compagnia Internazionale Abbigliamento \u2013 con direzione centrale a Fossombrone, e sede legale, direzione generale, commerciale e amministrativa a Milano presenta, nel catalogo primavera/estate 1968, il Centro Esposizione a Milano in Via Vivaio (non ancora negozio, ma luogo dove guardare l'articolo e fare l'ordine). Nel catalogo autunno/inverno 1969/'70 i negozi CIA hanno sede a Milano, Bergamo, Fossombrone, Pergola.\nNell'esposizione degli articoli di abbigliamento non manca mai il consiglio su dove/come/quando indossare gli abiti: a p.\u00a08 del catalogo p./e. 1968 l'abito in jersey boucl\u00e9 (\u00a3 2.500) sar\u00e0 \u201cl'abito delle gite fuori citt\u00e0\u201d. Se CIA, nel catalogo primavera/estate 1968, pubblicizzava il Centro Esposizione a Milano, il catalogo CIM, \u201cil catalogo della famiglia\u201d, propone la merce di un grande magazzino romano anche attraverso le vendita per corrispondenza dei suoi articoli. Il catalogo \u00e8 ricchissimo di articoli, dalla moda femminile al televisore, dagli oggetti per la casa e per il tempo libero a quelli per il neonato. Viene applicato il servizio \u201csoddisfatti o rimborsati\u201d, con la restituzione del totale delle spese, quindi anche quelle di rispedizione del prodotto.\nGli articoli: descrizione e presentazione.\nPer quanto concerne la presentazione delle immagini, a cominciare dal catalogo Postalmarket n. 2, le foto ritraggono le modelle senza sorriso, l'espressione del volto ferma e \u201ccupa\u201d, in pose innaturali e statiche, tanto da poter essere confuse con dei manichini, tutt'altra cosa rispetto alla naturalezza, per esempio, dei sorrisi della famiglia tipo nel catalogo Christmas Sears 1958 L'ambientazione inoltre \u00e8 inesistente, non si va oltre un anonimo sfondo neutro: propedeutico alla fruizione dell'articolo, certo, ma paradossalmente l'immagine non ne guadagna. Nel catalogo Postalmarket n. 4 PRIMAVERA ESTATE 1962 nel proporre la moda donna si alternano, addirittura, manichini e modelle in carne e ossa, le quali per\u00f2 riprendono le posizioni rigide dei manichini.\nNei primi anni \u201870 persino la \u201cdiva\u201d che presenta la \u201cboutique\u201d, cio\u00e8 gli abiti e gli articoli delle pagine iniziali, altra caratteristica di Postal Market, viene fotografata in pose e sfondi anonimi, piuttosto che neutri. In compenso per\u00f2 il sorriso e la naturalezza delle espressioni cominciano a farla da padrone sui volti delle modelle e dei modelli. Il trattamento delle immagini cambia e migliora in fretta nel corso del decennio. Se comprare \u00e8 la felicit\u00e0 allora la famiglia presentata nel catalogo \u00e8 sorridente perch\u00e9 veste Postal Market (o Vestro). Le fotografie cominciano a presentare ambientazioni in esterno o comunque contestualizzate e anche le foto degli articoli ovvero le foto in interno sono ambientate con un'attenzione maggiore.\nLa presentazione degli articoli, nel catalogo Postalmarket n. 2, inizia dai prodotti per neonati. L'assortimento continua con giochi, biancheria per la casa, stoviglieria, casalinghi, accessori per il bagno, moda intima femminile (le foto sono azzurrate, come in un negativo), costumi donna (2 pagine), grembiuli (1 pagina) moda donna: le descrizioni degli abiti sono senza commenti o consigli sul \u201cdove/come/quando\u201d indossarli. Si passa poi ai prodotti per la cura della persona, rasoi elettrici, moda uomo, valigie, aspirapolvere, televisore (22 pollici \u00a3 94.500), utensili vari e articoli per campeggio.\nNella 3\u00aa di copertina, rammentando il catalogo n. 1 dell'ottobre 1960, in quella che diventer\u00e0 una caratteristica di Postalmarket, la captatio benevolentiae della lettera alla clientela, il catalogo veniva definito \u201cun grande magazzino a domicilio\u201d.\nNel catalogo Postalmarket n. 3 \u2013 AUTUNNO\u00a0\u2013 INVERNO 1961/1962 la lettera ai clienti \u00e8 passata alla 2\u00aa di copertina. Postalmarket d\u00e0 il via ad un nuovo servizio CONSIGLI alle \u201cneo mamme e prossime mamme\u201d riguardante la cura del neonato perch\u00e9 Postalmarket \u201cdesidera diventare anche un amico al quale potersi rivolgere per consigli\u201d: si inizia con le istruzioni, con illustrazioni, su come fasciare il neonato. In seguito, questo \u201catteggiamento\u201d amicale, confidenziale, si concretizzer\u00e0, oltre che nella lettera alla clientela, che introduceva ogni catalogo, personalmente gestita dalla Fondatrice, anche nel periodico quindicinale \u201cIDEE \u2013 POSTAL MARKET\u201d, nel quale la stessa Signora Bonomi Bolchini, volto sorridente, elegantissima anche se in una foto in primo piano e in bianco e nero, curava la rubrica \u201cLa nostra corrispondenza\u201d. Il tono delle lettere riguarda il catalogo stesso e gli eventuali problemi nel fare gli ordini ovvero domande sulla moda: le risposte della Signora Bonomi-Bolchini sono un concentrato di buon senso, buon gusto, educazione impeccabile ed eleganza. Ai primi anni '80 \u201cIdee \u2013 Postal Market\u201d \u00e8 ormai solo uno strumento pubblicitario in cui, in una quindicina di paginette, vengono presentati articoli tratti dal catalogo generale, (consigli e rubrica della Posta scomparsi), cui si rimanda per eventuali nuovi ordini. Di norma questi cataloghini veicolavano il concorso a premi che tanta parte ha avuto nel pubblicizzare negativamente la vendita a distanza in Italia: alla cliente veniva comunicato di aver vinto un premio, forse addirittura il primo premio. Per saperlo avrebbe dovuto fare un ordine da catalogo: spesso il \u201cpremio\u201d si concretizzava in bigiotteria di poco valore inserita nel pacco insieme all'ordine stesso che era servito per averla. Vestro, nel catalogo n. 28, primavera/estate 1975 (p.\u00a01) si dissocia radicalmente dai premi e concorsi: avendo fatto un sondaggio tra le donne italiane, ha scoperto che\nIl mondo descritto nei cataloghi \u00e8 quello soft ed edenico dei film di Doris Day impeccabile nel vestire con abiti adatti ad ogni ora del giorno. Non per nulla a p.\u00a018 si trova l'abito \u201cda cocktail\u201d.\nSi insiste molto sulle caratteristiche dei tessuti che risparmiano tempo e fatica: \u201cno-iron\u201d, - \u201cingualcibile\u201d, - \u201cnon stiro\u201d.\nLa presentazione degli articoli continua con gli abiti prematerni, la moda intima femminile: \u201cl'offerta Vestro alla sposa romantica\u201d si concretizza nel n\u00e9glig\u00e9 e camicia da notte in color bianco a \u00a3 9.500. Il sogno di una vita.\nSi passa poi alle pagine per \u201cbimbi e piccole signorinette\u201d: la didascalia propone \u201cun graziosissimo abito estivo per le vacanze della signorinetta\u201d. Il paragone con Skipper Mattel, \u201csorellina\u201d di Barbie, che far\u00e0 la sua entrata in scena nel 1964, s'impone.\nSi trova poi l'intimo maschile: gli articoli sono disegnati, non fotografati, e la biancheria per la casa. In ultima di copertina tornano le Kessler sulla scalinata che porta alla Piazza del Campidoglio a Roma.\nIl catalogo La Base si caratterizza soprattutto per l'attenzione agli articoli per lo sport, il tempo libero e la casa: mobilio, biancheria per la casa, accessori\nSoddisfatti o rimborsati.\nLao SearsChristmas si impegna quindi a cambiare l'articolo ovvero a restituire la somma pagata comprensiva anche delle spese di rispedizione dell'articolo.\nQuest'ultima clausola \u00e8 applicata anche dai cataloghi italiani, con l'eccezione di Postal Market, che, sin dai primi numeri, s'impegna a restituire la somma pagata ma non accenna minimamente alle eventuali spese di restituzione dell'articolo, anzi si specifica \u201cspese di ritorno a carico del cliente\u201d.\nVestro, La Base, CIM prevedono espressamente la restituzione delle spese di (ri)spedizione, mentre particolare \u00e8 il caso di CIA: nei cataloghi semestrali dal 1968 al 1970 le spese di (ri)spedizione dell'articolo sono comprese nel rimborso, mentre nel catalogo primavera/estate 1971 la dicitura \u201cspese di rispedizione comprese\u201d \u00e8 scomparsa.\nA partire dagli anni '70 anche Vestro si adegua al \u201cnuovo corso\u201d (cataloghi semestrali collezione personale): le spese di (ri) spedizione dell'articolo reso d'ora in poi saranno a carico del cliente.\nEvoluzione del servizio: gli anni settanta.\nI maggiori cambiamenti, che comunque gi\u00e0 appartengono al decennio precedente, riguardano il modo di fare l'ordine e quello di pagare la merce.\nNel catalogo Postal Market n. 21 (autunno/inverno 1970/'71) si fa riferimento alle istruzioni da seguire per acquistare dal catalogo: dopo aver spedito l'ordine per posta \u201ccon l'apposito modulo\u201d, questo verr\u00e0 \u201cimmediatamente esaminato, elaborato e reso esecutivo, con l'ausilio di un modernissimo centro elettronico\u201d. In seguito \u201ccomodamente pagherete al postino che vi poster\u00e0 il pacco\u201d. L'ordine pu\u00f2 essere fatto anche telefonicamente, in \u201cteleselezione\u201d con il prefisso 02. La merce pu\u00f2 essere resa, se non soddisfa, entro 8 giorni dal ricevimento del pacco.\nDalla possibilit\u00e0 di fare ordini anche telefonici (\u201canche di domenica e in piena notte\u201d \u2013) alla predisposizione di \u201cCentri Telefonici\u201d, nelle \u201cmaggiori citt\u00e0 d'Italia\u201d (Milano, Torino, Genova, Roma, Napoli, Palermo), per i quali \u201cla Vestro\u2026. ha assunto numerose signorine come segretarie al servizio della Cliente\u2026\u2026\u2026le quali raccolgono la telefonata e la trasmettono poi alla Sede Centrale\u201d.\nLa Cliente \u201cpu\u00f2 chiedere qualsiasi informazione e spiegazione\u201d tranne che di notte e nei festivi quando \u201cle signorine vengono sostituite dai registratori automatici\u201d. Chiaramente il know-how de La Redoute ha dato i suoi frutti.\nLe novit\u00e0 si ricorrono da semestre a semestre. Nel catalogo Vestro primavera estate 1978 anche il tradizionale ordine spedito attraverso il Servizio Postale ha subito delle innovazioni. L'organizzazione di 7 Centri Vestro di raccolta delle missive con l'ordine nelle maggiori citt\u00e0 italiane, consente di far giungere \u201cpi\u00f9 rapidamente i vostri ordini alla Vestro\u201d.\nL'innovazione principale degli anni '70 riguarda per\u00f2 la forma di pagamento: oltre al tradizionale contrassegno, il cliente potr\u00e0 scegliere la dilazione del pagamento ovvero il pagamento con carta di credito per possessori di particolari tipologie di carta.\nMolto interessante \u00e8 l'accennata dilazione del pagamento offerta da Vestro: il \u201cCONTO PRIVILEGIATO CREDIVESTRO\u201d,\nLa crisi.\nDopo il successo (tra la fine degli anni '80 ed i primi anni Novanta Postalmarket da sola, fatturava circa 600 miliardi di lire e gestiva 45\u00a0000 spedizioni giornaliere) il settore ebbe una caduta verticale, non salvata dai tentativi di concentrazione. Gi\u00e0 nel 1993 Postalmarket fu acquistata dal colosso tedesco del settore \"Otto Versand\" che prosegu\u00ec la gestione per 5 anni tentando un ridimensionamento. Anche i successivi tentativi di rilancio non portarono frutti.\nIl settore della vendita su cataloghi, nonostante gli sforzi, rimase cos\u00ec quasi completamente assente in Italia. Unica eccezione di rilievo il settore libri che ha conservato una certa vivacit\u00e0 (Hoepli, IBS ecc)\nCollegamenti esterni.\nIn lingua inglese\nin lingua tedesca\nin lingua francese\nin lingua svedese"}
{"id": "2572351", "revid": "767487", "url": "https://it.wikipedia.org/wiki?curid=2572351", "title": "Electric Mud", "text": "Electric Mud \u00e8 il quarto album del 1968 di Muddy Waters, pubblicato nel 1968. Si tratta di un esperimento nel quale si tenta una fusione tra blues e rock psichedelico in alcuni dei brani classici di Waters. L'album raggiunse nello stesso anno la posizione numero 127 nella classifica \"Billboard 200\" statunitense.\nIl disco.\nNel 1968, la Chess Records prov\u00f2 a modernizzare il suono dei suoi bluesman di spicco, Howlin' Wolf e Muddy Waters, convincendoli a registrare alcuni brani con arrangiamenti psichedelici fortemente ispirati alla musica di Jimi Hendrix, culminati negli album \"Electric Mud\" e \"The Howlin' Wolf Album\".\nMarshall Chess assembl\u00f2 quelli che lui stesso defin\u00ec come i pi\u00f9 bravi e talentuosi interpreti di avant-garde rock disponibili a Chicago per le sessioni di registrazione dell'album. Al posto dei soliti musicisti di Muddy Waters furono infatti chiamati Gene Barge, Pete Cosey, Roland Faulkner, Morris Jennings, Louis Satterfield, Charles Stepney e Phil Upchurch. Cosey, Upchurch e Jennings proposero ironicamente di chiamare il gruppo \"The Electric Niggers\". A Marshall Chess piacque il loro suggerimento, ma Leonard Chess si rifiut\u00f2 di adottare quel nome.\nNell'album si fa largo utilizzo del pedale wah-wah e del fuzzbox. Marshall Chess aument\u00f2 la sezione ritmica della Muddy Waters live band con l'impiego dell'organo elettrico e del sassofono.\nAccoglienza.\n\"Electric Mud\" vendette 150.000 copie nelle prime sei settimane dalla data di pubblicazione. Raggiungendo la posizione numero 127 nella classifica Billboard degli album Pop, divenne il primo album di Muddy Waters ad entrare nelle classifiche \"Billboard\" e \"Cash Box\". Secondo quanto affermato da Robert Gordon in \"\"Can't Be Satisfied: La vita e la musica di Muddy Waters\", il cameriere personale di Jimi Hendrix rivel\u00f2 a Pete Cosey che Hendrix era solito ascoltare \"Herbert Harper's Free Press News\"\" come ispirazione prima di esibirsi. Il bassista dei Led Zeppelin John Paul Jones cit\u00f2 \"Electric Mud\" come ispirazione per il riff del brano \"Black Dog\", contenuta nel famoso quarto album della formazione inglese. \nNonostante la critica americana stronc\u00f2 duramente l'album, in Inghilterra \"Electric Mud\" fu accolto bene. Al riguardo Marshall Chess afferm\u00f2 che \"Electric Mud\" fu il miglior album che Muddy Waters avesse mai registrato per la Chess, e nonostante questo fall\u00ec istantaneamente. Sostenne inoltre che in Inghilterra fu accolto diversamente perch\u00e9 gli inglesi erano meno eccentrici degli americani.\nLascito.\nMuddy Waters l'anno seguente registr\u00f2 \"After the Rain\", incorporando elementi del suono di \"Electric Mud\". Secondo quanto affermato da Pete Cosey, non appena entr\u00f2 nello studio di registrazione, Muddy Waters lo vide e disse: \u00abHey, how you doing, boy, play some of that stuff you played on that last album\u00bb. A seguito di una forte stroncatura dell'album da parte della critica musicale, Muddy Waters afferm\u00f2 di non amare n\u00e9 l'album n\u00e9 il nuovo sound, e di non considerare quello di \"Electric Mud\" come blues. Muddy Waters afferm\u00f2 inoltre che, ogni volta che registr\u00f2 per la Chess, cercarono di affiancargli musicisti non blues, snaturando il suo suono, e quindi la sua vera essenza. Nella sua biografia \"The Mojo Man\", Muddy Waters afferm\u00f2 che l'album \"Electric Mud\" era spazzatura e che, nonostante all'inizio vendette moltissimo, presto le copie cominciarono ad essere rimandate indietro a causa di tutti quegli effetti quali wah-wah e fuzztone, affermando che quello non potesse essere Muddy Waters.\nIn \"Lost in the Grooves: Scram's Capricious Guide to the Music You Missed\", Gene Sculatti scrisse che la sezione ritmica sembra anticipare la musica hip-hop di quasi tre decenni. Chuck D afferm\u00f2 di aver ascoltato \"Electric Mud\" su suggerimento di un membro dei Public Enemy, che gli trasmise il suo interesse nei primi lavori di Muddy Waters, e in generale nel blues delle origini. La serie-documentario \"Dal Mali al Mississippi (The Blues - Feel Like Going Home)\", prodotta da Martin Scorsese, ritrae il gruppo che registr\u00f2 \"Electric Mud\" esibirsi con Chuck D e alcuni membri dei The Roots."}
{"id": "2572352", "revid": "124253483", "url": "https://it.wikipedia.org/wiki?curid=2572352", "title": "Luciano Cecchinel", "text": "\u00c8 considerato tra le maggiori voci della poesia italiana contemporanea, tanto che Cesare Segre ha scritto che \u00abcon Cecchinel siamo al livello pi\u00f9 alto della poesia\u00bb, definendolo \u00abgrande artista, ma anche grande artefice\u00bb.\nBiografia.\nLuciano Cecchinel \u00e8 nato a Lago, una delle frazioni che compongono il comune prealpino di Revine Lago, nel 1947, figlio di Giuseppe (\u00abpartigiano e democristiano\u00bb, 1918-1987) e Annie Maldotti (nata nell'Ohio, 1922-2008). Laureatosi in Lettere moderne presso l'Universit\u00e0 di Padova nel 1971, ha insegnato a lungo materie letterarie nella scuola media. Negli anni settanta ha fatto politica, diventando sindaco del suo comune, Revine-Lago, e si \u00e8 occupato di costituzione di cooperative agricole.\nNel 1984 il poeta ha compiuto una significativa esperienza di viaggio negli Stati Uniti d'America, alla scoperta dei luoghi dell'infanzia della madre Annie, che si sarebbe replicata nel 1995 in un secondo viaggio oltreoceano, al fianco della figlia primogenita Silvia; nel 2001, a seguito di una grave malattia, la ragazza muore. A partire da questo tragico evento, il poeta decide di non concorrere pi\u00f9 a premi letterari e, anzi, non gli \u00e8 pi\u00f9 \u00abriuscito per molti anni di tentare la via della poesia. Tutte le raccolte pubblicate posteriormente a quel periodo avevano avuto gestazione e impostazione precedenti. Anche perch\u00e9 da allora ogni possibile ispirazione veniva immediatamente sopraffatta dal pensiero di quel disastro\u00bb.\nCecchinel aveva iniziato la pubblicazione delle sue opere con la raccolta di liriche dialettali \"Al tr\u00e0gol j\u00e9rt\" nel 1988, con testi elaborati a partire dalla prima met\u00e0 del decennio precedente; seguono \"Sen\u010b\" (con una tempera di Giani Sartor) nel 1990 e \"Sanjut de stran\" (all'interno di \u00abIn forma di parole\u00bb) nel 1998. Del 1997 \u00e8 la plaquette \"Testamenti\" (con un disegno di Vittorio Schweiger). Nel 1999 viene pubblicata una riedizione riveduta e ampliata della prima opera \"Al tr\u00e0gol j\u00e9rt\" con postfazione di Andrea Zanzotto, poeta col quale avrebbe stretto, nel tempo, un lungo sodalizio. Il poeta di Revine-Lago ha anche costruito parte della sua formazione letteraria sulle prime raccolte poetiche zanzottiane, particolarmente \"Dietro il paesaggio\" e Zanzotto l'ha in pi\u00f9 occasioni designato quale \u00aberede\u00bb poetico suo e della grande tradizione del Novecento veneto: malgrado Cecchinel, infatti, abbia \u00abspesso declinato imbarazzato la designazione ad erede\u00bb \u2013 ricorda in un articolo Menniti-Ippolito \u2013 \u00abcon l'ironia che qualche volta tirava fuori, Zanzotto diceva che guardandosi intorno non vedeva altri\u00bb.\nDopo questa serie di opere in dialetto revinese, Cecchinel ha pubblicato anche opere parzialmente o totalmente in lingua italiana: \"Lungo la traccia\" e \"Perch\u00e9 ancora / Pourquoi encore\" nel 2005 e \"Le voci di Bardiaga\" nel 2008. Del 2006 e del 2007 sono rispettivamente le plaquette \"Parole residue\" e \"Sul limite\", del 2009 \"parlar cr\u00f2t (parlare malato)\". Nel 2011 \u00e8 infine uscito per Marsilio un nuovo volume di poesie dialettali dal titolo \"Sanjut de stran\", con un'ampia e analitica prefazione di Cesare Segre, il quale pi\u00f9 volte negli ultimi anni di vita ha riconosciuto l'opera cecchineliana tra le poche fondamentali dell'attuale panorama letterario italiano.\nMolti suoi testi poetici hanno avuto spazio su riviste come \"Diverse lingue\", \"Pagine\", \"In forma di parole\", \"Annuario di Poesia\", \"clanDestino\", \"Atelier\", \"Yale Italian Poetry\", \"Poesia\", \"Periferie\", \"Cartaditalia\" e \"Atlanta Rewiew\".\nHa pubblicato anche numerosi articoli e studi sul folclore e sulle culture subalterne.\nOltre a Zanzotto e Segre, sono molti i critici che si sono pronunciati sulle sue opere: Franco Brevini, Martin Rueff, Claude Mouchard, Francesco Piga, Franco Loi, Marco Munaro, Franco Trifuoggi, Maurizio Casagrande, Gian Mario Villalta, Davide Rondoni, Giovanni Turra, Fabio Zinelli, Isabella Panfido, Maurizio Cucchi, Niva Lorenzini, Rolando Damiani, Idolina Landolfi, Francesca Latini, Pasquale Di Palmo, Folco Portinari, Silvana Tamiozzo-Goldmann, Matteo Vercesi, Nelvia Di Monte, Matteo Giancotti, Clelia Martignoni, Giovanna Ioli, Anna De Simone, Tiziano Zanato, Francesco Carbognin, Edda Serra, Francesca Seaman, Filippo Secchieri, Roberto Nassi, Silvia De March, Paolo Steffan, Elvira Fantin, Alessandro Scarsella, Giulio Scalessa, Massimo Fanfani, Pier Vincenzo Mengaldo, Rodolfo Zucco, Giorgio Agamben, Cesare De Michelis e Goffredo Fofi.\nNel 2012 \u2013 a seguito del convegno internazionale \"Luciano Cecchinel. Venti anni dopo l'\u00aberta strada\u00bb\" tenutosi a Mestre il 24 settembre 2009 \u2013 \u00e8 stata pubblicata presso Marsilio la raccolta di saggi \"La parola scoscesa. Poesia e paesaggi di Luciano Cecchinel\", monografia curata da Scarsella, contenente tre testimonianze di Mario Rigoni Stern, Massimo Cacciari e Andrea Zanzotto, oltre a contributi di Federica Benedetti, Marco Boscarato, Francesco Carbognin, Matteo Giancotti, Paolo Leoncini, Michela Manente, Clelia Martignoni, Roberto Nassi, Alessandra Pellizzari, Martin Rueff, Alessandro Scarsella, Francesca Seaman, Filippo Secchieri, Edda Serra, Giovanni Turra, Matteo Vercesi, Gian Mario Villalta, Tiziano Zanato.\nGli sono stati conferiti vari riconoscimenti: fra gli altri nel 1988 per \"Al tr\u00e0gol j\u00e9rt\" una menzione speciale al Premio \u201cCitt\u00e0 di Thiene\u201d, assegnato a Andrea Zanzotto per la sezione dialettale di \"Idioma\", e due anni dopo lo stesso premio per la plaquette \"Sen\u010b\". Pur se dopo la perdita della figlia Silvia egli ne aveva interdetto per pi\u00f9 di un decennio la partecipazione, ha avuto altri premi.\nNel 2006 gli viene conferito d\u2019ufficio il Premio Noventa-Pascutto per l\u2019opera poetica complessiva.\nNel dicembre 2014 gli viene consegnato il premio nazionale di poesia Biagio Marin per la raccolta \"Sanjut de stran\"; la giuria \u2013 composta da Pietro Gibellini, Franco Loi, Gianni Oliva, Giovanni Tesio e Edda Serra \u2013 motiva che \u00abla sua \u00e8 vera grande poesia. [...] Il libro si \u00e8 imposto per la compattezza raggiunta a conclusione di una lunga sofferta elaborazione umana e poetica. La rappresentazione del mondo veneto, natura e paesaggio umano dentro e fuori l'orizzonte personale nel succedersi delle generazioni si addensa in un linguaggio che si direbbe materico ed evocativo\u00bb. Con la stessa raccolta ha vinto nel 2012 il Premio nazionale letterario Pisa ed \u00e8 stato finalista al Premio Viareggio.\nNel 2016 esce la prima monografia sulla sua opera poetica, \"Luciano Cecchinel - Poesia. Ecologia. Resistenza\" di Paolo Steffan, contenente anche cinque inediti cecchineliani e una prefazione di Alessandro Scarsella.\nNell'agosto 2020 gli viene assegnato il premio Viareggio per la raccolta poetica in lingua con lacerti angloamericani \"Da sponda a sponda\" (Arcipelago Itaca, 2019).\nOpere.\n\"Al tr\u00e0gol j\u00e9rt. L'erta strada da strascino\".\n\"Al tr\u00e0gol j\u00e9rt. L'erta strada da strascino\" \u00e8 l'opera d'esordio di Cecchinel, pubblicata per la prima volta nel 1988 presso I.S.Co a Pederobba e comprendente poesie nel dialetto alto-trevigiano della vallata di Revine-Lago, che coprivano l'arco temporale 1982-1984 (come espresso dal sottotitolo italiano). A questa edizione ne segu\u00ec una seconda dieci anni dopo, \u00abriveduta e ampliata\u00bb, presso Scheiwiller, nella quale il numero dei testi era aumentato, e con esso il lasso temporale lungo il quale il poeta vi aveva lavorato: \u00abPoesie venete 1972-1992\u00bb recitava stavolta il sottotitolo italiano; la raccolta del 1988 infatti si era arricchita anche dell'esperienza di \"Sen\u010b\" (\"Segni\"), volumetto del 1990.\nA quest'altezza il libro d'esordio di Cecchinel si arricchiva anche dell'articolata \"Postfazione\" di Andrea Zanzotto, la quale rivelava nei versi del poeta revinese una natura duplice: \u00abaurorale e testamentaria\u00bb. Oltre a quello zanzottiano, la prima opera di Cecchinel ebbe l'importante giudizio positivo di Franco Brevini, che gi\u00e0 nel 1990, nel suo \"Le parole perdute\", colse gli elementi chiave della poetica cecchineliana, riscontrando nei suoi versi un \u00abbisogno di resistenza all'erosione culturale\u00bb in uno scenario che d\u00e0 risalto \u00abal disfacimento, alla rovina, che incalzano il suo mondo\u00bb, che \u00e8 \u00abun mondo appartato e selvoso, in cui l'io s'immerge, tra nostalgie contadine e soprassalti psicanalitici\u00bb.\n\"Al tr\u00e0gol j\u00e9rt\" si organizza in tre ampie sezioni (\"Garn\u00e8i e fastuc\", \"Calif\", \"Fulische\"), precedute dalla poesia introduttiva \"Scaje de tr\u00e0gol\", col suo significativo \"incipit\", che preannuncia \u2013 con l'accenno ai suoi elementi essenziali \u2013 la poetica sottesa all'esperienza dialettale di Cecchinel:\n\"Lungo la traccia\".\nLa seconda raccolta di Cecchinel esce presso Einaudi nel 2005, n. 336 della collana \"Collezione di poesia\". Si struttura in cinque sezioni: \"Vecchia febbre\", \"Blues\", \"Nodi mancati\", \"Bill Maldoth\" e \"Oltre\", per un totale di 34 poesie, la cui elaborazione riempie un lasso cronologico che va dal viaggio americano del poeta (\u00abByesville 1984\u00bb) a una data pi\u00f9 prossima alla pubblicazione (\u00abRevine Lago 2000\u00bb). Questo secondo libro si articola su tre lingue: sull'italiano dominante si equilibrano testi e inserti nel dialetto del \"Tr\u00e0gol\", oltre che nell'inglese dell'America materna, la \u00abtraccia\u00bb della quale il poeta insegue in una personale \u00abOdissea familiare, tra Emilia, Caporetto, Revine-Lago e l'America\u00bb.\nCon quella modalit\u00e0 che Clelia Martignoni definisce \u00ab\"racconti\" poetici\u00bb (cio\u00e8 l'organizzazione di \u00abcicli di narrazione\u00bb impostando \u00abuna visione-racconto, insieme disgregata, recuperata a schegge dalla memoria\u00bb), Cecchinel racconta \u2013 supportando frequentemente i testi con dettagliate note \u2013 le problematiche della migrazione, a partire da quella dei suoi avi emigrati nell'Ohio, con episodi e titoli drammaticamente evocativi, dominati dal senso della perdita, come \"Madre perduta\", \"Vene perdute\" o \"Sapendo di non poter tornare\".\n\"Perch\u00e9 ancora / Pourquoi encore\".\n\"Perch\u00e9 ancora / Pourquoi encore\" \u00e8 la terza raccolta di Cecchinel, pubblicata a Vittorio Veneto dall'Istituto per la storia della Resistenza e della societ\u00e0 contemporanea del Vittoriese. I 39 testi originali in italiano, lingua prevalente, e in dialetto, sono tradotti in francese a fronte da Martin Rueff, che insieme a Claude Mouchard \u00e8 autore di due \"Note\": quella introduttiva di Rueff \u00e8 intitolata \"L'onore di un poeta\", quella conclusiva di Mouchard \"\u00ab... Parola che sa di vento, resina e neve...\u00bb\". La tematica \u00e8 quella della Resistenza partigiana, attraverso le figure di alcuni suoi esponenti, le cui storie sono legate alla memoria del Vittoriese, oltre che a vicende legate alla memoria personale del poeta, come quella del padre Giuseppe, ricordata nei versi di \"Commemorazioni\", nelle cui sestine il poeta gli si rivolge direttamente:\nNelle ultime pagine del libro, il brano \"Tra storia e poesia\" di Cecchinel chiarisce la natura del libro, scrivendo che\nIl poeta \u00e8 ben consapevole della ferita storica ancora aperta nella quale il suo libro si inserisce, e tiene dunque a precisare che\nNel 2007 per la poesia \"A ciascuno il suo\" \u00e8 stato girato un video per la regia di Andrea Princivalli, con protagonista il poeta stesso.\n\"Le voci di Bardiaga\".\nNel 2008, pubblicato da Il Ponte del Sale, esce \"Le voci di Bardiaga\", unica opera totalmente italiana di Cecchinel, che, sulla traccia del precedenti \"Perch\u00e9 ancora\", tratta di temi legati alla Resistenza. \u00c8 un poema in 38 frammenti, la cui composizione si lega ad un episodio biografico del poeta: \u00abi relitti ossei di una sommaria esecuzione compiuta dai partigiani, relitti rinvenuti traumaticamente dal poeta adolescente con due giovani amici in una spelonca delle montagne trevigiano-bellunesi\u00bb. \"Le voci di Bardiaga\" si chiude con una nota del poeta, dal titolo \"Ad autogiustificazione\", della quale Cecchinel avverte la \u00abnecessit\u00e0\u00bb, per evitare che \u00abla composizione [...] possa essere strumentalmente rivolta contro la Resistenza, lotta armata che fra le poche altre considero giusta quanto inevitabile nella storia del nostro paese\u00bb.\n\"Sanjut de stran\".\n\"Sanjut de stran\" (Singhiozzi di strame) \u00e8 la pi\u00f9 recente pubblicazione di Cecchinel, uscita presso Marsilio nel 2011; il lungo saggio di Cesare Segre che ne fa da prefazione consacra i versi di Cecchinel, innalzandoli, coi loro \u00abpotenti [...] valori formali\u00bb, \u00abal livello pi\u00f9 alto della poesia\u00bb, descrivendo inoltre il poeta come \u00abgrande artista, ma anche grande artefice\u00bb.\nLa raccolta contiene poesie che \u2013 come annota l'autore \u2013 \u00abdatano per la maggior parte fra il 1989 e il 1998\u00bb, tranne alcuni testi che \u00abrisalgono alla fine degli anni settanta\u00bb e uno, \"Al zimit\u00e8rio\", \u00abposteriore al 1998, data che ha segnato l'inizio di una tragedia familiare e con essa una cesura esistenziale\u00bb.\nLa raccolta consta di sei sezioni: \"Gen de vodo\" (Gomitoli di vuoto), \"Zavariam\u00e8nt\" (Deliri), \"Scodraz\" (Ultimi rimasti), \"Ritu\u00e0i de larin\" (Rituali di focolare), \"Scur da lus\" (Buio da luce) e \"Saor de gnent\" (Sapore di niente); per un totale di 43 poesie.\nIl testo introduttivo, costituito dai sei distici di \"Tai e dontura\" (Taglio e giuntura), funge da manifesto della poetica di Cecchinel a quest'altezza:\n\"In silenzioso affiorare\".\nNel 2015 esce per Tipoteca Italiana la raccolta \"In silenzioso affiorare\" in tiratura limitata di 600 copie numerate a mano. Il libro \u2013 che Damiani chiama \u00abprezioso canzoniere\u00bb \u2013 consta di 38 poesie di cui 4 nel dialetto di Revine Lago, le restanti in lingua; la natura affettiva e familiare della raccolta \u2013 tra amore coniugale e sentimento paterno per Silvia, la giovane figlia primogenita morta nel 2001 \u2013 \u00e8 testimoniata anche dal connubio tra i versi dell'autore e 6 acquerelli di Danila Casagrande, moglie del poeta, le cui tinte e i cui titoli riecheggiano toni e temi delle poesie: \"Su tra le foreste delle stelle\", \"Come neve trascorsa da nube\", \"Chiaro di gelo nella sera\", \"Semi saranno alimento al cielo\", \"In silenzio tra il vuoto e lo stupore\", \"Occhi muti di calicanto\". La prefazione \u00e8 firmata da Silvio Ramat che definisce \"In silenzioso affiorare\" \u00abnecessitato canzoniere d'amore e di compianto\u00bb inseribile in un solco che va da Giotti a Dell'Arco, da Leopardi a Ungaretti; di questa sesta raccolta di Cecchinel sono esaltate da Ramat anche le qualit\u00e0 formali: il critico infatti non esita a definire \u00abquasi un capolavoro\u00bb il sonetto non rimato \"E siamo\", introdotto dall'epigrafe \"sul lago a cui spesso andava la figlia perduta\":\n\"Da un tempo di profumi e gelo\".\nA settembre 2016 esce per LietoColle, nella collana \"Gialla Oro\", una nuova raccolta: inizialmente intitolata \"Profumi e gelo\", l'autore spiega in una nota di averne modificato il titolo in \"Da un tempo di profumi e gelo\", in quanto formata perlopi\u00f9 da testi scritti negli anni Ottanta. L'ampia postfazione che segue i versi \u00e8 firmata da Rolando Damiani.\n\"Da sponda a sponda\".\nIdeale prosieguo del discorso avviato con \"Lungo la traccia\" relativamente alle radici familiari italo-americane e al rapporto dell'io con esse, \"Da sponda a sponda\" esce per Arcipelago Itaca nel 2019 e vince il premio Viareggio 2020 con la seguente motivazione, firmata da Giovanna Ioli:\n\u00abNella raccolta \"Da sponda a sponda\" di Luciano Cecchinel, definito da Zanzotto \u201cgarante e creatore di lingua\u201d, la giuria ha riconosciuto le \u201ctracce\u201d di una ricerca epica gi\u00e0 incisa nella \u201cbabele di lingue lontane\u201d di precedenti opere, vere e proprie radici che hanno forgiato la sua identit\u00e0 poetica. Autore di molti libri in cui orchestra una tastiera trilingue, Cecchinel continua qui a comporre una sinfonia di voci che risuonano nel vento del tempo, incise negli accenti della parlata veneta di Revine Lago e nei suoni italoamericani d\u2019oltreoceano, l\u00e0 dove riemergono anche sogni di emigrazione. Come in uno specchio in cui si rifrangono baleni di avi, faville di passioni letterarie, musicali, bisbigli di speranze trafitte e sottratte al silenzio, la voce del poeta registra cos\u00ec l\u2019attimo sempre contemporaneo della memoria, quello che unisce \u201cdue sponde\u201d non solo geografiche. Nel terza parte della raccolta, infatti, il poema in prosa \"sundown medley\", Cecchinel diventa il testimone di un eterno dialogo con luoghi, fatti, autori e personaggi del passato, stagliati nel \u201cmiscuglio del tramonto\u201d che continua a illuminare il suo cielo.\u00bb\nCecchinel in musica.\nDopo l'uscita della raccolta \"Lungo la traccia\", alcuni testi della quale sono ispirati alla tradizione del blues e del folk americani, il Circolo Attoriale \"Altinate\" ha realizzato un \"recital\" musicato (country, blues, folk rock, canti patriottici americani) messo in scena in occasione del convegno mestrino del 2009. Successivamente i musicisti Francesca Gallo e Andrea Facchin hanno a loro volta restituito le atmosfere sonore di \"Lungo la traccia\" attraverso la composizione dello spettacolo omonimo, con voce recitante dell'attore Sandro Buzzatti. La poesia \"Ohio State\" di \"Lungo la traccia\", musicata da Andrea Facchin in occasione dello spettacolo con Buzzatti, \u00e8 stata poi registrata dalla band Mr. Wob &amp; the Canes ed inserita nel loro secondo album \"The Ghost of Time\".\nNel 2014 il gruppo Le Ombre di Rosso ha musicato alcune poesie della raccolta inedita \"Da sponda a sponda\" di Cecchinel, dando vita a due brani intitolati \"La stazione abbandonata\" e \"Bisbigli\".\nCronologia delle opere.\nDi seguito, la cronologia aggiornata delle raccolte e plaquette pubblicate da Luciano Cecchinel:"}
{"id": "2572355", "revid": "547034", "url": "https://it.wikipedia.org/wiki?curid=2572355", "title": "Maserati Quattroporte (1994)", "text": "La quarta serie di Maserati Quattroporte viene prodotta dal 1994 al 2000 dalla casa automobilistica italiana Maserati sotto la progettazione avvenuta da parte del Gruppo Fiat in collaborazione col marchio Ferrari. La quarta generazione \u00e8 stata il modello pi\u00f9 compatto e sportivo della serie Quattroporte.\nIl contesto.\nLa terza serie di Quattroporte usc\u00ec di produzione nel 1990 ma, a causa dello scarso successo commerciale riscontrato dal marchio Maserati tra la fine degli anni ottanta e l'inizio degli anni novanta, la Benelli, proprietaria della casa modenese, non propose un'erede per l'ammiraglia concentrando la produzione sulle varianti della serie Biturbo tra le quali figurava una berlina con carrozzeria 3 volumi e con 4 porte che rimase per un breve periodo l'unica berlina sportiva della casa del tridente.\nNel 1993 la Maserati venne ceduta al Gruppo Fiat che reintrodusse la denominazione Quattroporte per una berlina. L'auto debutter\u00e0 solo il 22 aprile del 1994 al Salone dell'automobile di Torino, derivata dal telaio allungato della precedente Biturbo. Il progetto per la \"Quattroporte IV\" pass\u00f2 dalle prime bozze alla produzione ufficiale in poco pi\u00f9 di un anno utilizzando numerosi componenti tecnici dalle Merak e Ghibli; il principale compito della nuova Quattroporte era di ravvivare le vendite e di donare alla Maserati una nuova immagine rivolta verso una maggiore sportivit\u00e0.\nLa \"IV\" fu una delle berline sportive pi\u00f9 compatte grazie ai soli 4,55 metri di lunghezza complessiva e una delle pi\u00f9 prestazionali vetture della serie Quattroporte. La struttura di base rispetto alla configurazione originale venne allungata nel passo mentre la larghezza risult\u00f2 immutata; incrementare le dimensioni dell'autovettura oltre i 4,50 metri sarebbe stato troppo rischioso ai fini della sicurezza automobilistica. Il design fu opera di Marcello Gandini seguendo come stile il family feeling delle altre vetture della gamma come le Ghibli e la Shamal (anche quest'ultima nata proprio dalla matita di Gandini), la carrozzeria era ottimizzata per ridurre notevolmente la resistenza aerodinamica raggiungendo un coefficiente pari a 0,31. Il frontale basso con una calandra cromata di piccole dimensioni e fanaleria rettangolare, la fiancata pulita caratterizzata da ruote posteriori semi-carenate per incrementare l'aerodinamica della vettura e la coda alta e massiccia ha reso molto sportiva la \"Quattroporte IV\". Grazie alle cromature il complesso risulta anche elegante rispettando la tradizione della casa del Tridente.\nL'abitacolo interno invece rivela un'elevata cura e una qualit\u00e0 delle plastiche elevata; la plancia era per l'epoca moderna e il quadro strumenti richiamava la precedente generazione, eccezione fatta per la forma ora pi\u00f9 arrotondata e meno spigolosa. La parte centrale ospita le bocchette d'aerazione con al di sotto l'impianto di climatizzazione e l'autoradio; una peculiarit\u00e0 \u00e8 la possibilit\u00e0 di avere le rifiniture in legno o radica di noce. La zona inferiore invece era rivestita in alcantara di una tonalit\u00e0 differente rispetto alla selleria e alla zona superiore. Sedili avvolgenti in pelle e il pomello del cambio e del freno di stazionamento in legno con le maniglie cromate per aprire le portiere arricchiscono la dotazione estetica. La sicurezza invece viene preservata grazie all'adozione del sistema anti bloccaggio sviluppato dalla Bosch (l\"'ABS\") con 4 sensori a 3 canali e gli airbag frontali resero la Quattroporte del '94 una delle ammiraglie pi\u00f9 tecnologiche del Gruppo Fiat. Il climatizzatore era a controllo elettronico con il proprio schermo per il comando dei vari men\u00f9 mentre numerose spie luminose a LED erano adottate per le segnalazioni pi\u00f9 rilevanti nel quadro strumenti. Il bagagliaio possedeva una capacit\u00e0 di 495 litri ed era rivestito in tessuto.\nQuattroporte Evoluzione.\nUn restyling venne presentato nel 1998 introducendo la denominazione \"Evoluzione\"; si tratt\u00f2 di un aggiornamento motoristico e telaistico ad opera del marchio Ferrari (facente parte della galassia Fiat) lasciando inalterate le prestazioni e sopprimendo la motorizzazione 2000 v6 da 287cv. Esteticamente le \"Evoluzione\" si riconobbero per il logo applicato sul portellone posteriore e per i cerchi in lega disponibili in nuovi disegni da 17\". La dotazione si arricch\u00ec di un nuovo sistema di navigazione satellitare, l'efficienza dell'ABS venne incrementata, vennero aggiunte nuove colorazioni per la tappezzeria interna e nuove verniciature per la carrozzeria. Un sistema audio con hi-fi e un nuovo logo del tridente posto al centro della plancia sostituirono l'orologio analogico. Vennero migliorate le rifiniture interne e la qualit\u00e0 dei materiali oltre ad introdurre nuovi comandi per gli alzacristalli elettrici. Il telaio sub\u00ec un notevole irrigidimento delle sospensioni in modo da garantire una maggiore stabilit\u00e0 e tenuta di strada sacrificando il comfort; per quanto riguarda i motori, la \"Quattroporte Evoluzione\" era disponibile con due biturbo da 2,8 e 3,2 litri a 6 e 8 cilindri a V rispettivamente con 284 e 335 cavalli di potenza massima. Il cambio manuale era a 6 rapporti anche per il 2.8 oppure, per tutti i propulsori, risultava tra gli optional l'automatico sequenziale a 4 marce della ZF. La 3.2 V8 \"Evoluzione\" divenne la pi\u00f9 veloce e potente Quattroporte prodotta grazie ai 270 km/h di velocit\u00e0 massima prima dell'avvento della quinta generazione nel 2004.\nCaratteristiche tecniche.\nIl telaio di base deriva dalla Maserati Biturbo il cui passo \u00e8 stato incrementato fino a 2,65 metri. Le sospensioni anteriori sfruttano l'architettura a ruote indipendenti MacPherson con barra antiroll\u00eco e montante telescopico mentre al retrotreno la Quattroporte sfrutta lo schema a ruote indipendenti a quadrilateri deformabili. Di serie il differenziale a slittamento limitato. Per garantire uno stile di guida adatto ad una vasta clientela, gli ammortizzatori permettevano di selezionare quattro livelli di guida differenti, dal livello pi\u00f9 sportivo al pi\u00f9 confortevole. L'impianto frenante era composto da 4 dischi autoventilati con gli anteriori da 307 mm e i posteriori da 316\u00a0mm.\nCome motorizzazioni la Quattroporte adott\u00f2 tre propulsori alimentati a benzina di cui due V6 da 2.0 e 2.8 cm\u00b3 che mediante l'ausilio di un doppio turbocompressore erogavano rispettivamente 287 e 284 cavalli; il 2.0 V6 adottava un cambio manuale a 6 rapporti mentre per il 2.8 V6 era disponibile un manuale a 5 rapporti oppure un automatico sequenziale a 4 rapporti prodotto dalla ZF. Le prestazioni dichiarate erano davvero notevoli per l'epoca: lo scatto da 0 a 100\u00a0km/h era registrato per entrambi in circa 5,9 secondi con una velocit\u00e0 massima superiore ai 260\u00a0km/h. La Maserati propose per la piccola 2,0 litri maggiore sportivit\u00e0 e una risposta molto pi\u00f9 accentuata rispetto alla 2.8 che per\u00f2 risultava la pi\u00f9 comoda e con una regolazione molto pi\u00f9 corposa e fluida grazie alla cubatura nettamente superiore e al cambio che disponeva di un rapporto in meno. Il 2.0 rimase in listino fino al 1998.\nIl terzo motore fu il 3,2 litri V8 dotato di doppio turbocompressore e di 335 cavalli disponibili a 6.400 giri/min (lo stesso adottato dalla Maserati 3200 GT). Introdotto nel 1996 per questo propulsore erano stati apportati ampi rimaneggiamenti al cofano motore; nuovo radiatore leggermente pi\u00f9 compatto e nuovo sfoghi laterali esterni per garantire un maggiore flusso d'aria. Abbinato al cambio manuale a 6 rapporti era disponibile dal 1998 anche l'automatico sequenziale ZF a 4 rapporti.\nTutti i motori possiedono la distribuzione a 4 valvole per cilindro.\nLa produzione.\nLa \"Quattroporte IV\" entr\u00f2 in produzione nel 1994 per uscire di produzione nel 2000 ma rimase in listino fino al 2001 a causa delle giacenze presso i rivenditori.\nLa produzione totale \u00e8 stata di 2.841 esemplari dei quali 1.670 dal 1994 al 1998 e 1.171 \"Quattroporte Evoluzione\" dal 1998 al 2000.\nLa versione \"3.2 Evoluzione\" \u00e8 risultata la pi\u00f9 apprezzata dalla clientela con 782 esemplari venduti dei quali il 70% col cambio automatico."}
{"id": "2572359", "revid": "1543377", "url": "https://it.wikipedia.org/wiki?curid=2572359", "title": "Profilattico femminile", "text": "Il profilattico femminile, o femidom, \u00e8 uno strumento contraccettivo che ha anche la funzione di protezione nei confronti di malattie sessualmente trasmissibili; \u00e8 stato approvato dalla Food and Drug Administration nel 1993.\nComposizione e uso.\nIl femidom si compone di tre parti: due anelli flessibili uniti insieme da una guaina di circa 17\u00a0cm; uno dei due anelli \u00e8 ermeticamente chiuso all'estremit\u00e0.\nVa usato una sola volta e pu\u00f2 essere inserito in vagina anche alcune ore prima del rapporto. Alla fine del rapporto non \u00e8 necessario estrarlo subito. \nNon va confuso con il dental dam (o fazzoletto di lattice), usato per i rapporti orogenitali, e che non \u00e8 un metodo contraccettivo ma di prevenzione delle malattie sessualmente trasmissibili.\nMateriale.\nIl femidom di prima generazione era realizzato in materiale poliuretano, mentre quello di seconda generazione \u00e8 creato da un derivato del lattice (il nitrile).\nLa prevenzione in Italia.\nNel \"XIX Congresso Nazionale AIDS e Sindromi correlate\" dell'Anlaids del 21 - 23 ottobre 2005 \u00e8 stato presentato lo studio coordinato da Laura Spizzichino dell'Unit\u00e0 Operativa Aids della ASL Roma E., secondo il quale su un campione di 2500 donne sieropositive il 60% avrebbe contratto il virus HIV per via di rapporti a rischio non protetti.\nSul preservativo femminile il presidente dell'Anlaids, il professor Fernando Aiuti, ha dichiarato che \u00ab\u00e8 molto importante perch\u00e9 rompe un tab\u00f9. Quando sar\u00e0 introdotto in Italia, consentir\u00e0 alla donna di liberarsi dalla condizione di sudditanza nei confronti dell'uomo. Si libera dalla volont\u00e0 egoistica del partner che spesso non vuol usare il preservativo\u00bb.\nLa LILA, Lega Italiana per la Lotta contro l'Aids, per la Festa della donna del 2008 si \u00e8 impegnata nella promozione del preservativo femminile, anche con la distribuzione gratuita del femidom; il presidente Filippo Manassero ha dichiarato che: \u00ab siamo consapevoli che il Femidom non rappresenta la soluzione del problema, ma ci sembra comunque importante farlo conoscere e impegnarci perch\u00e9 si possa trovare facilmente e a un prezzo equo in farmacia\u00bb\nLa Campagna Paper Dolls promuove il programma per l'accesso universale al preservativo femminile (UAFC - Universal Access to Female Condom). Partita con progetti pilota in Nigeria e Camerun, in Italia \u00e8 stata lanciata da AIDOS, Associazione italiana donne per lo sviluppo.\nEfficacia.\nSe usato correttamente, il profilattico femminile ha una percentuale di fallimento del 5%. Questa percentuale sale al 21% in caso di un uso scorretto.\nVantaggi\nAlcuni dei vantaggi del profilattico femminile rispetto agli altri metodi contraccettivi:\nSvantaggi\nAlcune donne preferiscono altri metodi contraccettivi al profilattico femminile perch\u00e9:"}
{"id": "2572361", "revid": "1684799", "url": "https://it.wikipedia.org/wiki?curid=2572361", "title": "Polow da Don", "text": "Dopo aver militato nel gruppo rap Jim Crow, col quale firma un contratto con la Sony, Polow si dedica all'inizio dei 2000 alla composizione di basi musicali e manda il suo primo mixtape alla Interscope Records, riuscendo a impressionare il presidente dell'etichetta Jimmy Iovine. Polow si impone come produttore musicale tra il 2005 e il 2006, grazie a singoli di successo come \"London Bridge\" di Fergie, \"Buttons\" delle Pussycat Dolls e \"Pimpin' All Over the World\" e \"Runaway Love\" di Ludacris. Negli anni successivi diventa uno dei produttori pi\u00f9 richiesti della scena hip hop/pop.\nBiografia.\nInizi.\nPolow nasce ad Atlanta, Georgia. Durante l'adolescenza, negli anni 90, inizia ad avvicinarsi alla musica. Sua sorella minore, Karesha, gli insegna a suonare la tastiera e ad usare programmi per creare musica. Successivamente Polow si iscrive al Morehouse College, ma nonostante i buoni risultati ottenuti, abbandona gli studi per dedicarsi esclusivamente alla carriera musicale. Nel 1999 insieme al gruppo rap di cui fa parte, i Jim Crow, ottiene un contratto discografico con la Sony Records, con la quale il gruppo pubblica due album: \"Crow's Nest\" nel 1999 and \"Right Quick\" e nel 2001. Il gruppo perde poi il contratto a causa dello scarso successo ottenuto, e cos\u00ec Polow forma un altro gruppo, stavolta dedito al Dirty South hip hop, insieme ad altri nomi della scena: Bubba Sparxxx, Sean P, Pastor Troy, G Rock, e Timbaland. Ma il gruppo in questione si scioglie prima di riuscire a pubblicare qualcosa.\nArrivo al successo.\nNel 2001, mentre le produzioni dell'ex compagno Timbaland dominano le radio di tutto il mondo, Polow inizia a produrre le sue prime basi. Inciso il suo primo mixtape, lo manda alla Interscope Records, attirando l'attenzione del presidente Jimmy Iovine, il quale offre al giovane artista immediatamente un contratto. Alcuni dei beat presenti nel mixtape diventeranno le basi musicali di futuri singoli di successo, come \"Runaway Love\" di Ludacris e \"Buttons\" delle Pussycat Dolls. Nel 2005 produce un pezzo per Will Smith, \"Party Starter\", che viene pubblicato come singolo, e un altro per Ludacris, \"Pimpin' All Over the World\", che entra nella top10 della Billboard Hot 100. Ma il brano che irrompe sulla scena e che impone Polow all'attenzione \u00e8 \"London Bridge\" di Fergie, che nel 2006 arriva al numero 1 della Hot 100 ed ha successo in tutto il mondo. Da qui in poi, l'artista viene contattato da moltissimi artisti e le sue produzioni diventeranno singoli di successo in tutto il mondo."}
{"id": "2572364", "revid": "110157", "url": "https://it.wikipedia.org/wiki?curid=2572364", "title": "Alleanza Moldavia Nostra", "text": "Alleanza Moldavia Nostra (in moldavo Alian\u021ba \u201eMoldova Noastr\u0103\u201d) \u00e8 stato un partito politico moldavo, a ispirazione socioliberale; \u00e8 guidato da Serafim Urechean, ex sindaco di Chi\u0219in\u0103u.\nNel 2011 si \u00e8 sciolto, confluendo nel Partito Liberale Democratico di Moldavia.\nStoria.\nL'Alleanza adotta una dottrina social-liberale. Il suo simbolo ritrae un'alba insieme alla frase \"Moldova Noastr\u0103\" in basso. Il partito fu costituito nel 2003 come unione di:\nElezioni parlamentari del 2005.\nAlle elezioni parlamentari in Moldavia del 2005, tenutesi il 6 marzo, il partito fece parte della lista Blocco Elettorale Moldavia Democratica (\"Blocul Electoral Moldova Democrat\u0103\"), insieme al Partito Democratico della Moldavia e al Partito Social-Liberale, che ottenne il 28,4% dei voti e 34 su 101 seggi. Dopo le elezioni, il Blocco si divise in tre gruppi parlamentari, composti dai partiti costituenti, cos\u00ec Nostra Moldavia costitu\u00ec un gruppo separato con 23 deputati, fino alle elezioni del 2009, quando ottenne meno seggi.\nElezioni parlamentari del 2009.\nAlle elezioni parlamentari in Moldavia dell'aprile 2009, Nostra Moldavia ottenne 11 seggi. Insieme agli altri partiti di opposizione, partecip\u00f2 con successo al fallimento dell'elezione del Presidente nel maggio-giugno 2009 del Partito dei Comunisti della Repubblica di Moldavia, il che condusse verso elezioni anticipate; queste si tennero il 29 luglio 2009, e Nostra Moldavia perse 4 seggi, conservandone solo 7. Tuttavia, gli altri partiti di opposizione ottennero abbastanza seggi per costituire una maggioranza, e i comunisti furono quindi sconfitti. Nell'agosto 2009, Nostra Moldavia divenne una forza costituente dell'Alleanza per l'Integrazione Europea, la coalizione di governo della Moldavia.\nElezioni parlamentari moldave del 2010.\nLe elezioni parlamentari del 28 novembre 2010, in cui Alleanza Moldavia Nostra non super\u00f2 la soglia di sbarramento, ottenendo il 2,05% e nessun seggio, portarono in breve tempo alla fusione con il Partito Liberale Democratico di Moldavia, in cui AMN \u00e8 confluita ufficialmente il 9 aprile 2011. Il leader Serafim Urechean si \u00e8 ritirato dalla vita politica."}
{"id": "2572366", "revid": "1318658", "url": "https://it.wikipedia.org/wiki?curid=2572366", "title": "Aul (villaggio)", "text": "Un aul (ceceno: \"oil\" ) (turco: \"aw\u0131l\" ) \u00e8 un tipo di villaggio fortificato che si pu\u00f2 trovare dovunque tra le montagne del Caucaso, specialmente nel Dagestan. Gli aul di Svanetia (nella Repubblica di Georgia), con le loro caratteristiche torri medievali, sono stati riconosciuti come patrimonio dell'umanit\u00e0. Simili torri possono essere trovate altrove nel Caucaso, specificamente nell'Inguscezia.\nGli aul sono generalmente costruiti con pietre, su creste o a ridosso di falesie in modo da fornire protezione contro attacchi a sorpresa. Le case sono di solito a due piani e scaglionate per impedire virtualmente ai nemici di prenderle da qualsiasi parte dalla strada. Gli abitati sono di solito esposte a mezzogiorno per poter usufruire della luce solare in inverno ed essere riparate dai venti settentrionali. Spesso, non sono situate nelle vicinanze di buoni terreni agricoli o sorgenti d'acqua, cos\u00ec si rende necessario trasportare l'acqua nell'insediamento.\nNel XIX secolo, poich\u00e9 l'Impero russo combatteva per la conquista del Caucaso, gli aul rappresentavano formidabili difese che potevano in massima parte essere presi soltanto d'assalto."}
{"id": "2572370", "revid": "486946", "url": "https://it.wikipedia.org/wiki?curid=2572370", "title": "Partito Alleanza &quot;Moldavia Nostra&quot;", "text": ""}
{"id": "2572374", "revid": "15756", "url": "https://it.wikipedia.org/wiki?curid=2572374", "title": "Castello Scaligero (Malcesine)", "text": "Il castello scaligero di Malcesine \u00e8 un castello medievale (anche se la rocca originaria pare di origine pi\u00f9 antica) nella cittadina di Malcesine, localit\u00e0 sulla sponda nord-orientale del Lago di Garda, in provincia di Verona.\nIl castello, passato nel corso dei secoli nelle mani di Longobardi, Franchi, Scaligeri, Veneziani, Visconti, Francesi ed Austriaci, \u00e8 stato reso famoso anche dai disegni e dalle descrizioni fornite dallo scrittore tedesco Goethe nel suo \"Viaggio in Italia\" (\"Italienische Reise\", 1813 - 1817). Allo scrittore sono dedicati un museo e un busto in loco.\nPresso l'attuale ingresso del castello, all'interno dell'edificio che fungeva da palazzina di guardia, \u00e8 stato allestito un Museo di Storia Naturale del Garda e del Baldo. Attualmente il castello ospita anche un museo della pesca.\nDal 1902 \u00e8 monumento nazionale e dal 2017 \u00e8 di propriet\u00e0 del Comune di Malcesine.\nNegli ultimi anni, si \u00e8 diffusa la tradizione di celebrare matrimoni nel castello. La location \u00e8 diventata popolare anche per eventi business, grazie ad uno spazio adibito a sala convegli inaugurato nel 1989.\nIl castello Scaligero di Malcesine \u00e8 stato pi\u00f9 volte inserito nei castelli pi\u00f9 belli e meglio conservati d'Italia.\nCaratteristiche.\nIl castello \u00e8 adagiato su una piattaforma rocciosa, residuo dell'orogenesi alpina e dell'azione delle glaciazioni, che da sempre ha costituito un luogo favorevole agli insediamenti umani. La struttura \u00e8 perfettamente incastonata nel caratteristico borgo di Malcesine.\nStoria.\nUna prima fortezza venne probabilmente edificata in et\u00e0 longobarda, mentre risulta priva di fondamento storico la presunta distruzione da parte dei Franchi di tale costruzione difensiva.\nIl castello venne distrutto dai Franchi nel 590 e da essi ricostruito, nell'806 leggenda vuole che re Pipino d'Italia fu ospite nel castello in occasione di una sua visita a Benigno di Malcesine ed il suo discepolo Caro, in seguito denominati Santi. A seguito delle invasioni ungare, il castello divenne parte delle propriet\u00e0 vescovili veronesi. Pass\u00f2 poi nelle mani della nobile famiglia Della Scala, che governava Verona, e che nel XIII secolo inizi\u00f2 un'importante opera architettonica con l'obiettivo di fortificare al meglio i broghi del Garda e creare un sistema difensivo efficace per tutta l'area. In questa operazione rientrano anche i lavori di Castello Scaligero, grazie ai quali possiamo vederlo come lo vediamo oggi.\nDal 1277 al 1387, il castello fu la residenza degli Scaligeri. In seguito fu occupato dai Visconti, nobile famiglia milanese, che ne perse la propriet\u00e0 nel 1403. In seguito per circa dieci anni il castello fu al centro di una disputa territoriale tra la Repubblica di Venezia e l'Impero tedesco.\nNel maggio del 1513 il condottiero Scipione Ugoni al servizio della Repubblica di Venezia ricevette il compito dal provveditore salodiano Daniele Dandolo di attaccare Malcesine, fedele agli imperiali tedeschi. Alla testa di 300 fanti, cui si unirono gli abitanti di Gargnano, attacc\u00f2 via lago Malcesine e ne espugn\u00f2 il castello uccidendo 18 terazzani e perdendo solamente 3 uomini; nell'azione cattur\u00f2 il castellano tedesco ed un ricco cittadino veronese, che furono condotti prigionieri a Sal\u00f2 assieme ad un notevole bottino.\nNel 1797 la propriet\u00e0 pass\u00f2 ai francesi di Bonaparte ed in seguito agli austriaci, i quali vi rimasero fino al 1798.\nL'ultimo rinnovamento del castello \u00e8 avvenuto nel 2008 ed ha interessato in particolar modo la parte della propriet\u00e0 adibita a Museo di Storia naturale. L'approccio architettonico \u00e8 stato rigoroso e rispettoso della storia della dimora, con l'obiettivo di riportarne alla luce la bellezza senza snaturarla. All'interno sono perfettamente conservati diversi oggetti storici, perfettamente integrati nel percorso museale e negli allestimenti, lo stesso vale per gli scorci paesaggistici che si possono ammirare dalle finestre delle stanze e si inseriscono nel contesto.\nArchitettura.\nAll'interno del castello sono visibili diversi affreschi originali, passaggi segreti, scale e spazi tipici dell'architettura medievale e perfettamente conservati. Sempre nello spazio del Castello, nel piazzale della torre, troviamo un antico pozzo ed un affresco di una madonna con bambino, elementi che fanno ipotizzare la presenza di una cappella privata, molto comune nelle residenze nobiliari.\nMastio.\nIl mastio si erge per ca. 70 m sul lago. Altra particolarit\u00e0 di questa torre \u00e8 la forma irregolare, e la presenza di una campana civica decorata di impronte delle monete comunali che risale al 1442, nonostante sia stata spostata dove la troviamo oggi solo nel 1909. Al penultimo livello \u00e8 stato rinvenuto un graffito con il nome Corrado II e la data 1131 d.C., a lasciar supporre che \u00e8 proprio questa la data di fine lavori. Nella torre si sviluppano cinque locali, l'ultimo di questi \u00e8 stato denominato stanza della vedetta, qui vi sono sei finestrelle che si aprono su un muro spesso 80 cm. Tra i vari piani della torre si pu\u00f2 notare un cambio di materiali, che ci segnala l'altezza della prima costruzione di origine longobarda.\nRivellino d'epoca austriaca.\nFamoso per la visuale che offre ai visitatori, il cortile del Rivellino risale all'epoca austriaca ed \u00e8 tutt'ora accessibile. Da qui \u00e8 possibile godere della vista panoramica del lago di Garda, il fianco del Monte Baldo e il borgo di Malcesine.\nLaca\u00f2r (teatro all'aperto).\nQuesto \u00e8 uno dei luoghi pi\u00f9 antichi del castello, risalente con buona probabilit\u00e0 alle prime dominazioni. Quello che oggi si presenta come un ampio spazio verde \u00e8 adibito, nella bella stagione, a spazio di intrattenimento con spettacoli, concerti e vari eventi.\nSala Goethe.\nIn un'antica polveriera, costruita durante la dominazione austriaca del castello, si trova la Sala Goethe, dedicata al celebre scrittore e pittore tedesco. Qui sono raccolte diverse opere che raffigurano il Castello di Malcesine ed il Lago di Garda, che il poeta visit\u00f2 in occasione del suo Gran Tour in Italia, e che contribuirono a rendere questo luogo famoso.\nGoethe racconta nel suo diario di viaggio, pubblicato in seguito con il titolo \"Italienische Reise\", che il 13 settembre del 1768 era in viaggio verso Verona passando per l'area di Malcesine, quando un fortissimo vento si alz\u00f2 sul lago e lo costrinse ad una sosta nel paesino. Colpito profondamente dalla bellezza del lago e del castello, lo scrittore tedesco si ferm\u00f2 in un luogo tranquillo per poter ritrarre il paesaggio. Questo dest\u00f2 diversi sospetti tra gli abitanti del borgo, che lo scambiarono per una spia, inconveniente che per poco non procur\u00f2 a Gohete l'arresto.\nMuseo della pesca.\nAllestita con attrezzi da pesca antichi perfettamente conservati, questa sala \u00e8 il primo museo dedicato alla pesca delle acque interne in Italia. Tra gli oggetti di maggior interesse troviamo un'antica \u201cgondola piana\u201d utilizzata dai pescatori del Garda e una grande variet\u00e0 di resti tutt'ora in uso. Nella sala degli antichi originari si trovano documenti che illustrano l'attivit\u00e0 della Corporazione di pescatori degli Antichi Originari di Torri e Garda, istituita nel 1452 e ancora operante. Seguono poi la sala dei calafati, in cui viene illustrata l'attivit\u00e0 degli artigiani che si occupano della costruzione e riparazione delle barche da pesca, e poi la sala che illustra la coltivazione dell'olio, in cui si trova anche un torchio \u201ccasalingo\u201d. Tra le varie vicissitudini a cui il museo rende omaggio, qui \u00e8 illustrato anche il celebre trasporto via terra delle Galere veneziane, ma anche il tentativo di recupero di una galea affondata nel lago, precisamente nei pressi del porto di Lazise."}
{"id": "2572378", "revid": "599013", "url": "https://it.wikipedia.org/wiki?curid=2572378", "title": "Justin Williams", "text": ""}
{"id": "2572382", "revid": "92723", "url": "https://it.wikipedia.org/wiki?curid=2572382", "title": "Oroch", "text": ""}
{"id": "2572383", "revid": "300067", "url": "https://it.wikipedia.org/wiki?curid=2572383", "title": "Mike Harris (cestista)", "text": ""}
{"id": "2572390", "revid": "372624", "url": "https://it.wikipedia.org/wiki?curid=2572390", "title": "Preservativo femminile", "text": ""}
{"id": "2572392", "revid": "372624", "url": "https://it.wikipedia.org/wiki?curid=2572392", "title": "Femidom", "text": ""}
{"id": "2572395", "revid": "110157", "url": "https://it.wikipedia.org/wiki?curid=2572395", "title": "Embrace the Storm", "text": "Embrace the Storm \u00e8 il primo album in studio del gruppo musicale olandese Stream of Passion, pubblicato il 24 ottobre 2005 dalla Inside Out Music."}
{"id": "2572397", "revid": "120620169", "url": "https://it.wikipedia.org/wiki?curid=2572397", "title": "Dental dam", "text": "Il dental dam, o diga dentale, \u00e8 una membrana di lattice di circa 25 x 15\u00a0cm, fissato sui denti e mantenuto in tensione da un piccolo telaio.\nUtilizzo.\nViene usato dal dentista, nella pratica odontoiatrica, per isolare uno o pi\u00f9 denti e operare cos\u00ec senza presenza di saliva e umidit\u00e0, proteggendo contemporaneamente il paziente, evitando che frammenti di dentina e di otturazioni possano essere ingeriti dal paziente. \n\u00c8 considerato oggi un presidio fondamentale almeno in endodonzia (devitalizzazioni) e nella terapia conservativa (otturazioni). Non pu\u00f2 essere utilizzato in quei trattamenti in cui il posizionamento \u00e8 impossibile, ad esempio per estrazioni, protesi o ortodonzia.\nIl suo uso da parte dell'odontoiatra permette inoltre un miglior comfort del paziente (\u00e8 meno fastidioso sottoporsi al trattamento, senza acqua in bocca).\nPrevenzione nei rapporti sessuali.\nUn tipo di Dental dam simile al precedente \u00e8 anche un utile strumento di prevenzione delle malattie sessualmente trasmissibili, poich\u00e9 pu\u00f2 rappresentare una barriera protettiva durante il rapporto sessuale orogenitale (anilingus e cunnilingus). In questo caso, il dental dam va utilizzato sempre da un solo lato e una sola volta e perch\u00e9 sia veramente efficace deve essere integro.\nNon si utilizza insieme al profilattico durante la penetrazione sessuale, perch\u00e9 il contatto potrebbe rompere in alcuni punti il dam oppure il preservativo. Il dental dam non ha la stessa sicurezza e controllo del preservativo, e pertanto non \u00e8 considerato un metodo anticoncezionale e una valida alternativa al profilattico."}
{"id": "2572401", "revid": "287204", "url": "https://it.wikipedia.org/wiki?curid=2572401", "title": "Houston Rockets 2006-2007", "text": "La stagione 2006-07 degli Houston Rockets fu la 40\u00aa nella NBA per la franchigia.\nGli Houston Rockets arrivarono terzi nella \"Southwest Division\" della \"Western Conference\" con un record di 52-30. Nei play-off persero al primo turno per 4-3 con gli Utah Jazz."}
{"id": "2572402", "revid": "1908306", "url": "https://it.wikipedia.org/wiki?curid=2572402", "title": "Keiz\u014d Miura", "text": "Biografia.\nPioniere dello sci alpino in Giappone, fu anche tra i primi a cimentarsi nella cinematografia di montagna.\nNel 2003, a 99 anni, discese in sci dalla classica Vall\u00e9e Blanche, nel massiccio del Monte Bianco.\nIl 15 febbraio 2004 celebr\u00f2 il suo centesimo compleanno con 170 tra amici e membri della sua famiglia a Snowbird nei pressi di Salt Lake City (Stati Uniti).\nSci\u00f2 fino all'aprile del 2005, a 101 anni. Mor\u00ec il 5 gennaio 2006 a quasi 102 anni a Tokyo."}
{"id": "2572413", "revid": "372624", "url": "https://it.wikipedia.org/wiki?curid=2572413", "title": "Diga dentale", "text": ""}
{"id": "2572417", "revid": "1305772", "url": "https://it.wikipedia.org/wiki?curid=2572417", "title": "Campionato Primavera 2009-2010", "text": "Il Campionato Primavera TIM - Trofeo \"Giacinto Facchetti\" 2009-2010 \u00e8 la 48\u00aa edizione del Campionato Primavera. Il detentore del trofeo \u00e8 il dell'allenatore Rosario Pergolizzi.\nDopo i play-off scudetto, la squadra vincitrice del torneo \u00e8 stata il Genoa dell'allenatore Luca Chiappino.\nLa prima fase a gironi del campionato ha avuto inizio l'12 settembre 2009 per terminare il 13 marzo 2010.\nFase a gironi.\nClassifiche finali:\nGirone A.\nClassifica girone A.\nIn giallo le squadre qualificate direttamente ed in azzurro la sesta che concorre all'ultimo piazzamento valido.\nGirone B.\nClassifica girone B.\nIn rosa le squadre qualificate direttamente; in azzurro la sesta che concorre all'ultimo piazzamento valido.\nGirone C.\nClassifica girone C.\nIn verde le squadre qualificate direttamente; in azzurro la sesta che concorre all'ultimo piazzamento valido.\nOttavi di finale.\nPartecipanti.\nPrime classificate\nSeconde classificate\nTerze classificate\nQuarte classificate\nQuinte classificate\nMigliore Sesta classificata\nSorteggio.\nIl sorteggio degli ottavi di finale si \u00e8 tenuto il 3 maggio 2010, ore 17.00, Milano, nella sede della Lega Nazionale Professionisti.\nNegli ottavi non si possono incontrare squadre della stessa fascia, n\u00e9 squadre aventi fatto parte dello stesso girone di qualificazione.\n\"Prima fascia\"\n\"Seconda fascia\"\nTabellone.\nAndata 8 maggio 2010, ritorno 13 maggio 2010.\nFinal-eight.\nLe gare della fase finale sono state giocate nel periodo tra il 1\u00ba giugno 2010 e l'8 giugno 2010\nSono quattro gli impianti sportivi che ospiteranno le gare delle 8 finaliste: Stadio Universitario \"L. Luzi\" di Camerino, Stadio Comunale di Civitanova Marche, Stadio Helvia Recina di Macerata e Stadio della Vittoria di Tolentino."}
{"id": "2572419", "revid": "38120", "url": "https://it.wikipedia.org/wiki?curid=2572419", "title": "Live in the Real World", "text": "Live in the Real World \u00e8 il primo album dal vivo del gruppo musicale olandese Stream of Passion, pubblicato il 19 giugno 2006 dalla Inside Out Music.\nNel disco sono presenti brani da altri progetti di Arjen Anthony Lucassen (Star One e Ayreon), oltre che dal disco di debutto del gruppo."}
{"id": "2572420", "revid": "287204", "url": "https://it.wikipedia.org/wiki?curid=2572420", "title": "Houston Rockets 2005-2006", "text": "La stagione 2005-06 degli Houston Rockets fu la 39\u00aa nella NBA per la franchigia.\nGli Houston Rockets arrivarono quinti nella \"Southwest Division\" della \"Western Conference\" con un record di 34-48, non qualificandosi per i play-off."}
{"id": "2572422", "revid": "339392", "url": "https://it.wikipedia.org/wiki?curid=2572422", "title": "Museo di arte contemporanea di Castilla e Le\u00f3n", "text": ""}
{"id": "2572423", "revid": "423171", "url": "https://it.wikipedia.org/wiki?curid=2572423", "title": "Musac", "text": ""}
{"id": "2572425", "revid": "287204", "url": "https://it.wikipedia.org/wiki?curid=2572425", "title": "Houston Rockets 2004-2005", "text": "La stagione 2004-05 degli Houston Rockets fu la 38\u00aa nella NBA per la franchigia.\nGli Houston Rockets arrivarono terzi nella \"Southwest Division\" della \"Western Conference\" con un record di 51-31. Nei play-off persero al primo turno con i Dallas Mavericks (4-3)."}
{"id": "2572428", "revid": "1537043", "url": "https://it.wikipedia.org/wiki?curid=2572428", "title": "Stazione di Boscotrecase", "text": "La stazione di Boscotrecase \u00e8 una stazione ferroviaria della ex Circumvesuviana sulla linea ferroviaria Napoli-Poggiomarino, che si trova nel comune di Boscotrecase in via Mortaio. Inaugurata il 18 dicembre 2009, sostituisce la vecchia stazione posta in via Matteotti.\nStrutture e impianti.\nLa stazione ha un fabbricato viaggiatori che ospita una biglietteria.\nLa stazione \u00e8 a doppio binario, di cui uno in stato di rifinitura.\nNon \u00e8 presente scalo merci.\nMovimento.\nNella stazione fermano tutti gli accelerati diretti a Napoli e Poggiomarino."}
{"id": "2572429", "revid": "1305772", "url": "https://it.wikipedia.org/wiki?curid=2572429", "title": "Luigi d'Amboise", "text": "Con il nome di Luigi d'Amboise sono noti:"}
{"id": "2572430", "revid": "287204", "url": "https://it.wikipedia.org/wiki?curid=2572430", "title": "Houston Rockets 2003-2004", "text": "La stagione 2003-04 degli Houston Rockets fu la 37\u00aa nella NBA per la franchigia.\nGli Houston Rockets arrivarono quinti nella \"Midwest Division\" della \"Western Conference\" con un record di 45-37. Nei play-off persero al primo turno per 4-1 con i Los Angeles Lakers."}
{"id": "2572431", "revid": "155634", "url": "https://it.wikipedia.org/wiki?curid=2572431", "title": "Christina Geiger", "text": "In seguito al matrimonio con il connazionale Marvin Ackermann, a sua volta sciatore alpino di alto livello, ha assunto il cognome del coniuge e nella stagione stagione 2019-2020 (l'ultima della sua carriera) si \u00e8 registrata nelle liste FIS come Christina Ackermann.\nBiografia.\nSlalomista pura attiva in gare FIS dal dicembre del 2005, in Coppa Europa la Geiger ha esordito il 2 febbraio 2007 a Bischofswiesen, senza completare la prima manche, \u00e8 salita per la prima volta sul podio il 23 novembre 2008 a Fun\u00e4sdalen (3\u00aa) e ha vinto la sua prima gara il 17 dicembre seguente a Schruns. Dopo questi risultati il 29 dicembre 2008 ha esordito in Coppa del Mondo a Semmering, senza qualificarsi per la seconda manche; nella gara successiva ha per\u00f2 conquistato i suoi primi punti, ottenendo il 15\u00ba posto a Zagabria Sljeme. Il 1\u00ba febbraio 2010 si \u00e8 aggiudicata la medaglia d'oro ai Mondiali juniores disputati sulle nevi del Monte Bianco e poco dopo ha preso parte ai XXI Giochi olimpici invernali di , sua prima presenza olimpica, classificandosi 14\u00aa.\nIl 29 dicembre 2010 ha conquistato il primo podio in Coppa del Mondo, chiudendo 3\u00aa la gara in notturna di Semmering; ha quindi partecipato ai Campionati mondiali di Garmisch-Partenkirchen 2011, senza concludere la prova, e il 2 marzo dello stesso anno ha ottenuto a Jasn\u00e1 l'ultima vittoria in Coppa Europa. Ai Mondiali di Schladming 2013 e ai XXII Giochi olimpici invernali di non ha concluso la prova; nel 2017 ha ottenuto l'ultimo podio in Coppa Europa, il 19 gennaio a Melchsee-Frutt (3\u00aa), e ai Mondiali di Sankt Moritz \u00e8 stata 9\u00aa nella gara a squadre e non ha terminato lo slalom speciale.\nNemmeno ai XXIII Giochi olimpici invernali di , sua ultima presenza olimpica, ha completato la gara; l'anno dopo ha ottenuto il suo ultimo podio in Coppa del Mondo, il 19 febbraio a Stoccolma in slalom parallelo (2\u00aa), e ai Mondiali di \u00c5re 2019, suo congedo iridato, \u00e8 stata 4\u00aa nella gara a squadre e non ha completato lo slalom speciale. Si \u00e8 ritirata al termine della stagione 2019-2020 e la sua ultima gara \u00e8 stata lo slalom speciale di Coppa del Mondo disputato il 16 febbraio a Kranjska Gora, chiuso dalla Geiger al 24\u00ba posto.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale\nNor-Am Cup.\nNor-Am Cup - vittorie.\nLegenda:\nSL = slalom speciale"}
{"id": "2572437", "revid": "287204", "url": "https://it.wikipedia.org/wiki?curid=2572437", "title": "Houston Rockets 2002-2003", "text": "La stagione 2002-03 degli Houston Rockets fu la 36\u00aa nella NBA per la squadra del Texas.\nGli Houston Rockets arrivarono quinti nella \"Midwest Division\" della \"Western Conference\" con un record di 43-39, non qualificandosi per i play-off."}
{"id": "2572438", "revid": "1573940", "url": "https://it.wikipedia.org/wiki?curid=2572438", "title": "Louis Marc", "text": "Partecip\u00f2 alle gare di nuoto e di pallanuoto della II Olimpiade di Parigi del 1900. Vinse la medaglia di bronzo nel torneo olimpico di pallanuoto, con i Pupilles de Neptune de Lille, perdendo in semifinale per 10-1 contro l'Osborne Swimming Club di Manchester.\nPrese parte alla finale dei 200 metri ostacoli, dove arriv\u00f2 decimo, nuotando in 3'30\"6. Inoltre partecip\u00f2 alla gara di nuoto subacqueo, piazzandosi quarto in finale, con un punteggio di 100.0."}
{"id": "2572444", "revid": "106456", "url": "https://it.wikipedia.org/wiki?curid=2572444", "title": "Louis d'Amboise", "text": ""}
{"id": "2572446", "revid": "196390", "url": "https://it.wikipedia.org/wiki?curid=2572446", "title": "Yahiko no Sakabato", "text": ""}
{"id": "2572447", "revid": "305248", "url": "https://it.wikipedia.org/wiki?curid=2572447", "title": "Neue Sachlichkeit", "text": ""}
{"id": "2572450", "revid": "1393243", "url": "https://it.wikipedia.org/wiki?curid=2572450", "title": "Marcolfa (Bertoldo, Bertoldino e Cacasenno)", "text": "Marcolfa \u00e8 la moglie di Bertoldo, madre di Bertoldino e nonna di Cacasenno. Donna di grande saggezza, \u00e8 protagonista dei racconti di Giulio Cesare Croce \"Le sottilissime astutie di Bertoldo\" e \"Le piacevoli et ridicolose simplicit\u00e0 di Bertoldino\" raccolti nel 1620 nel volume \"Bertoldo, Bertoldino e Cacasenno\", con l'aggiunta dell'ulteriore seguito, \"Novella di Cacasenno, figliuolo del semplice Bertoldino\", scritto da Adriano Banchieri. Le vicende ebbero poi diverse trasposizioni cinematografiche; nella pi\u00f9 celebre, \"Bertoldo, Bertoldino e Cacasenno\" diretto da Mario Monicelli nel 1984, i panni di Marcolfa erano vestiti da Annabella Schiavone.\nIl personaggio.\nMarcolfa nelle novelle impersona non solo la moglie di Bertoldo, ma anche la sua astuta complice nei loro imbrogli ai danni del popolo sciocco e soprattutto dell'ingenuo Re Alboino. Tuttavia spesso si danna per le sciocchezze e per la totale inettitudine del figlio Bertoldino, purtroppo non furbo e agile come il padre e spesso \u00e8 costretta a prenderlo a legnate. Infatti, dopo la morte di Bertoldo causata senza volerlo da Re Alboino che lo integr\u00f2 a corte, intimandolo cos\u00ec a dimenticare la sua vita da mangiapatate e zappaterra, Marcolfa si dedica molto all'educazione del figlio Bertoldino nell'arte dell'inganno e dell'imbroglio, non riuscendoci pienamente. Spesso Marcolfa lo porta anche a corte di Alboino ed insieme riescono ad ottenere un grande podere, ma la stupidit\u00e0 di Bertoldino porter\u00e0 sempre la famiglia a cacciarsi in difficili situazioni. Marcolfa sar\u00e0 riappagata solo quando riesce a sottrarre una notevole somma di denaro con l'inganno a re Alboino per pagare le cure del figlio, ferito da un potente calcio del suo mulo.\nMarcolfa nel film di Mario Monicelli.\nNel film di Mario Monicelli del 1984, Marcolfa \u00e8 interpretata da Annabella Schiavone che si dimostra brillantemente all'altezza del personaggio. La donna appare trasandata, grassa e coi capelli scompigliati, arruffati e senza colore, per di pi\u00f9 con un accento volgare del Nord Italia. Sebbene nel romanzo di Croce Marcolfa sia descritta come una donna astuta e agile, nel film appare come la pi\u00f9 stupida delle donne del paese di Acquamorta e anche la pi\u00f9 goffa. Le sue disavventure iniziano quando il monaco Frate Cipolla (in realt\u00e0 non avente niente a che fare con la storia originale, ma preso da una novella del \"Decameron\" di Giovanni Boccaccio) entra nella sua casa e baratta una sua piuma, considerata miracolata perch\u00e9 caduta dalle ali dell'Arcangelo Gabriele, con delle coperte, con l'oca e con l'orcio del vino. Bertoldo la malmena e da questo momento la figura di Marcolfa viene messa da parte nel film, se non per riapparire ancora in altre disavventure e difficili situazioni causate sempre da lei ed infine nella corte del re Alboino come dama, moglie del conte Bertoldo.\nNota.\nMarcolfa rappresenta anche una delle maschere ispiratrici del Carnevale Storico Persicetano che si tiene a San Giovanni in Persiceto."}
{"id": "2572451", "revid": "36426", "url": "https://it.wikipedia.org/wiki?curid=2572451", "title": "Sentiero dei fiori (Orobie)", "text": "Il sentiero dei Fiori \u00e8 un percorso naturalistico situato sulle Prealpi Bergamasche, in provincia di Bergamo.\nGeografia.\nIntitolato nel 2004 al naturalista Claudio Brissoni, si sviluppa ad un'altezza di circa s.l.m. sulle pendici occidentali del massiccio del monte Arera, con un anello che vede come punti estremi il rifugio Capanna 2000 ed il lago Branchino, per un totale di poco pi\u00f9 di sette chilometri ed un dislivello altimetrico molto limitato, il tutto quasi totalmente nei confini amministrativi del comune di Oltre il Colle.\nDal Rifugio Capanna 2000 la traccia, contrassegnata con il segnavia del CAI numero 244, attraversa la \"Valle d'Arera\" e raggiunge prima il \"Passo Gabbia\" (2.050 m s.l.m.), poi la \"conca del Mandrone\" ed infine la \"Bocchetta di Corna Piana\" (dove il segnavia diventa il numero 218), che con i suoi 2.078 metri s.l.m. risulta essere il punto pi\u00f9 alto del tracciato. Si scende quindi fino al \"passo del Branchino\" (1.821 m) dove si interseca la traccia numero 222 che, con percorso pi\u00f9 regolare, riporta al punto di partenza, ovvero il rifugio Capanna 2000.\nStoria.\nLa zona del massiccio dell'Arera da molto tempo \u00e8 conosciuta, anche oltre i confini nazionali, per l'elevata ricchezza di specie presenti. Una nota escursione del 1908 documenta l'impegno degli studiosi di quel periodo nell'esplorazione dell'area. A partire dagli anni \u201960 e \u201970 del secolo scorso Claudio Brissoni individu\u00f2 un tracciato che percorreva le aree botaniche pi\u00f9 significative del massiccio. Nel 1987 questo percorso venne ufficialmente riconosciuto dal Centro Educazione Ambientale della Regione Lombardia.\nFlora.\nVi si possono trovare rari esempi di endemismo orobico tra cui la linaria di Tonzig, la sassifraga della Presolana, ed il caglio del Pizzo Arera, ma anche fiori alpini di maggiore diffusione quali la stella alpina, la silene di Elisabetta, la viola di Duby, il papavero alpino e lo spillone alpino. Durante la stagione primaverile sui prati si pu\u00f2 assistere alla fioritura del croco che offre un colorato colpo d'occhio."}
{"id": "2572458", "revid": "729019", "url": "https://it.wikipedia.org/wiki?curid=2572458", "title": "Metropolitana di Pyongyang", "text": "La metropolitana di Pyongyang () \u00e8 il sistema della metropolitana di Pyongyang, in Corea del Nord. Si tratta della metropolitana pi\u00f9 profonda al mondo (110 metri sotto il livello del suolo).\nDati generali.\nLa rete metropolitana di Pyongyang dispone al di due linee operative, comprendenti in totale 17 stazioni. La lunghezza complessiva della via ferrata \u00e8 di circa .\nLe linee sono completamente sotterranee e si trovano a 110 metri sotto il livello del suolo: ci\u00f2 rende la metropolitana di Pyongyang la pi\u00f9 profonda al mondo, che pu\u00f2 essere anche adattata a rifugio antiaereo in caso di guerra (a tale scopo, gli ingressi delle stazioni sono dotati di porte in acciaio di grandi dimensioni). Su entrambe le linee i treni sono alimentati a corrente continua a tramite un sistema a terza rotaia.\nIl costo di un singolo biglietto \u00e8 pari a 5 won. Normalmente i turisti stranieri sono ammessi a viaggiare solamente tra le stazioni Puh\u016dng e Y\u014fngwang, vincolo che per\u00f2 non vale per gli studenti stranieri, ammessi nell'intera rete. Dall'aprile 2014 vengono saltuariamente organizzati speciali tour per visitatori.\nAll'interno delle stazioni e dei treni, degli altoparlanti diffondono i programmi radiofonici della radio di Stato; sulle banchine si trovano le copie del \"Rodong Sinmun\", il giornale ufficiale del Partito del Lavoro di Corea, disponibili per la libera consultazione. Nelle stazioni e sui treni \u00e8 proibito fumare e mangiare.\nStoria.\nI lavori per la costruzione della metropolitana iniziarono nel 1968, mentre la sua inaugurazione avvenne il 6 settembre 1973. Nel 1971 ci fu un incidente durante la creazione di un tunnel sotto al fiume Taedong: i dettagli non furono mai resi noti, ma alcune fonti riportano la morte di circa 100 persone. Il mancato completamento di quel tunnel limit\u00f2 l'espansione della rete al solo lato occidentale del fiume. Alcune fonti sostengono che grandi installazioni militari siano collegate alle stazioni e che esistano linee segrete esclusivamente per uso governativo.\nLinee.\nLa rete della metropolitana \u00e8 composta da due linee:\nMateriale rotabile.\nAllorch\u00e9 la metropolitana inizi\u00f2 a funzionare, i primi mezzi usati erano elettrotreni da quattro carrozze, noti con il nome \"DK4\", costruiti in Cina dalla Changchun Car Company. Di questo modello furono consegnati 345 carrozze, delle quali 112 sono tuttora (2015) in servizio. Nel 1998 alcuni convogli furono venduti alla metropolitana di Pechino, ove furono rimessi in servizio in convogli da tre carrozze sulla linea 13. Tali treni furono rimpiazzati da convogli pi\u00f9 moderni, noti come \"DKZ5\" e \"DKZ6\".\nNel 1998 la metropolitana di Pyongyang acquis\u00ec dei convogli dismessi dalla metropolitana di Berlino. Nello specifico, furono acquisiti due modelli:\nTali treni sono stati ripellicolati in livrea rosso-cremisi e all'interno delle carrozze sono stati appesi i ritratti di Kim Il-sung e Kim Jong-il.\nI viaggiatori hanno riferito di aver visto in servizio perlopi\u00f9 treni modello D e, pi\u00f9 di rado, DK4; i treni GI sarebbero stati trasferiti sulle ferrovie interurbane attorno a Pyongyang.\nI turisti stranieri possono entrare nella metropolitana di Pyongyang solo se accompagnati dalle guide nominate dal governo e solo in alcune stazioni. Tuttavia, un giornalista della BBC che nel 2000 stava seguendo la visita nel paese del segretario di Stato USA Madeleine Albright riusc\u00ec ad aggirarsi da solo per Pyongyang e disse di aver visto in servizio dei vecchi treni di Berlino Est, ancora con i graffiti originali sulle fiancate. A tal riguardo, \u00e8 possibile che alcuni treni D siano stati ripellicolati e riallestiti appositamente per circolare nelle stazioni frequentate da turisti.."}
{"id": "2572461", "revid": "858648", "url": "https://it.wikipedia.org/wiki?curid=2572461", "title": "La Destra", "text": "La Destra \u00e8 stato un partito politico italiano fondato da Francesco Storace nel 2007.\nIl suo nucleo originale \u00e8 stata la corrente della destra sociale operante all'interno di Alleanza Nazionale e guidata appunto da Storace. La scissione della componente avviene in risposta alle scelte di Gianfranco Fini, contestato per posizioni ritenute centriste.\nStoria.\nLe origini de La Destra: D-Destra (2005-2006).\nFrancesco Storace, perse le elezioni regionali laziali del 2005, a partire dal giugno dello stesso anno inizia a manifestare una crescente insofferenza per la gestione di Alleanza Nazionale da parte di Gianfranco Fini.\nIl 18 settembre Nello Musumeci lascia il partito lamentando \u00abun forte deficit di democrazia\u00bb per fondare Alleanza Siciliana.\nIl 29 giugno 2006, perse anche le elezioni politiche, Fini riunisce l'esecutivo di AN. A suo dire il gruppo \u00abdeve ripensarsi, verificare se il 12% \u00e8 il nostro limite massimo o se possiamo andare oltre Fiuggi\u00bb per costruire \u00abun partito popolare e nazionale, di respiro europeo\u00bb. Storace avverte: \u00abLe novit\u00e0 non mi spaventano, ho a cuore i contenuti e se sono affezionato al simbolo, lo sono ancora di pi\u00f9 alla politica. Non sapremmo che farcene di un partito di centro che guarda a destra, attenti al politichese. All'Italia serve una destra di destra\u00bb. Storace, in disaccordo con lo spostamento verso il centro di AN, per cui insieme ad altri esponenti si stacca dalla \"Destra Sociale\" di Gianni Alemanno e alla fine del seminario \"Una destra di destra\" a Camaldoli del 15-16 luglio, si riorganizza come associazione \"D-Destra\". Come primo atto eclatante, Storace diserta polemicamente l'esecutivo di AN del 25 luglio.\nL'8 ottobre la linea di Fini di portare AN in tre anni nel Partito Popolare Europeo \u00e8 approvata dall'Assemblea Nazionale di AN. Pochi giorni dopo Storace annuncia possibile una sua scissione, ma preferirebbe un congresso dove poter battagliare contro il \u00abmoderatismo a tutti i costi\u00bb di Fini.\nIl 14 e 15 ottobre a Fiuggi un convegno sancisce la nascita ufficiale della corrente D-Destra.\nIl 9 novembre Storace chiede le dimissioni di Fini, il quale a sua volta estromette il capo di D-Destra dall'esecutivo. Storace chiede spiegazioni le quali giungono subito con una nota ufficiale AN: \u00abDispiace che Storace cerchi la polemica ad ogni costo. L'esecutivo \u00e8 un organo fiduciario e le reiterate posizioni politiche del senatore, in dichiarato dissenso con la linea del partito, dimostrano inequivocabilmente il venire meno di questo rapporto\u00bb.\nLa scissione e la fondazione del partito (2007).\nDopo altri mesi turbolenti, il 3 luglio 2007 Storace lascia AN con una lettera pubblica su www.storace.com e apre di fatto la scissione de La Destra mostrando il nuovo logo, ma nell'immediato lo segue solo il deputato Antonio Pezzella.\nIl 31 luglio si tiene la conferenza stampa di presentazione del movimento con la presenza di Teodoro Buontempo, che si era deciso a lasciare AN cinque giorni prima, e il 10 e 11 novembre l'assemblea costituente a Roma, presso l'EUR.\nAdesioni.\nI primi ad aderire sono l'eurodeputato Nello Musumeci con la sua Alleanza Siciliana, l'onorevole Alberto Arrighi leader storico del mondo giovanile del MSI e di Alleanza Nazionale legata alla Destra sociale ed estensore del Programma del movimento di Storac, la dottoressa Luisa Regimenti. Dopo l'adesione del deputato Antonio Pezzella hanno lasciato AN entrando a far parte del movimento \"La Destra\" anche il deputato Roberto Salerno, il senatore Stefano Losurdo, il senatore Stefano Morselli, l'ex senatore Michele Florino e l'ex sindaco di Foggia Paolo Agostinacchio oltre a diversi altri consiglieri regionali, provinciali e comunali.\nIl segretario nazionale di Fiamma Tricolore, Luca Romagnoli, ha proposto a Storace un'alleanza elettorale per la formazione di un nuovo blocco di destra sociale.\nAll'Assemblea Costituente prendono parte anche Assunta Almirante, vedova di Giorgio Almirante, ed il leader di Forza Italia e della Casa delle Libert\u00e0 Silvio Berlusconi. La presenza di quest'ultimo sar\u00e0 causa di forti malumori all'interno di Alleanza Nazionale, alimentando voci per cui il vero regista della scissione sarebbe stato proprio il Cavaliere, intenzionato ad indebolire Gianfranco Fini, considerato suo possibile rivale in una corsa alla leadership (una settimana dopo avverr\u00e0 la rottura definitiva tra i due leader, in seguito alla decisione di Berlusconi di chiudere la CdL, e il partito di Storace si distinguer\u00e0 da quello di Fini decidendo di rinnovare la propria fedelt\u00e0 all'alleato).\nMa la voce si rivela infondata e tendenziosa, tanto che Storace fu escluso, per le elezioni politiche del 2008, dall'alleanza di centrodestra proprio per il veto di Fini alla presenza scomoda de La Destra nel centrodestra.\nIl giorno dopo la fondazione de La Destra, il presidente nazionale di Azione Giovani, Giorgia Meloni, attraverso le colonne del \"Secolo d'Italia\", invita Francesco Storace a rinunciare al simbolo scelto (una mano che sorregge una fiaccola), rivendicandolo come propriet\u00e0 del movimento da lei presieduto e minacciando in caso contrario azioni legali.\nNon si fa attendere la risposta di Storace: \u00abMander\u00f2 la richiesta della vicepresidente della Camera alla mia mailing list, insieme al suo indirizzo di posta elettronica, cos\u00ec sapr\u00e0 direttamente da tantissimi militanti che un simbolo non \u00e8 propriet\u00e0 privata ma appartiene a una comunit\u00e0 libera di scegliere le proprie strade\u00bb.\nElezioni politiche, regionali e amministrative del 2008.\nCon la nascita del PdL, l'esperienza della CdL dopo 12 anni \u00e8 definitivamente conclusa. Adesso il leader di questo nuovo grande soggetto, Silvio Berlusconi, chiede a tutti i moderati di centrodestra di confluire in questo grande contenitore, abbandonando i propri simboli di partito. Storace non ci sta, e sbotta: \"Noi non abbandoniamo la nostra gente come qualcuno ha fatto...\" (riferendosi alla scelta di Fini), poi dalla trasmissione \"Otto e mezzo\" di La7 dell'11 febbraio del 2008 non manca di accusare Fini e Berlusconi, per l'operazione verticistica compiuta con la nascita del PdL. In pi\u00f9 ricorrenze pubbliche tra la sua gente, Storace ha riportato le parole riferite personalmente a Silvio Berlusconi: \"\"Noi non ti chiederemo posti o poltrone, ma non chiederci mai di rinunciare ai nostri valori!\". Sempre in polemica con Fini, Storace in varie interviste ha ricordato che: \"Non si vende un'intera storia Italiana per diventare ministro degli esteri\"\", riferendosi al viaggio che lo stesso Fini fece a Gerusalemme, rinnegando di fatto tutto il passato a cui lui stesso era appartenuto.\nIl 15 febbraio La Destra raggiunge un accordo con la Fiamma Tricolore per una lista comune La Destra-Fiamma Tricolore, a cui aderiranno anche il Fronte Sociale Nazionale e numerosi gruppi locali, fra i quali il Comitato Destra per Milano, candidando come Presidente del Consiglio Daniela Santanch\u00e8. La lista per\u00f2 ottiene il 2,4% alla Camera e il 2,1% al Senato, non ottenendo nessun seggio al Parlamento. Il risultato comunque \u00e8 tutt'altro che negativo considerato il pochissimo tempo avuto a disposizione per mettere in piedi la nuova formazione e soprattutto la concorrenza spietata effettuata dagli ex colleghi di Alleanza Nazionale ora confluiti nel PdL.\nIn contemporanea alle elezioni politiche si svolgono anche le elezioni amministrative e provinciali. Il partito, escluso dalla coalizione di centro-destra, si presenta con propri candidati riproponendo in alcune realt\u00e0 la lista unica La Destra-Fiamma Tricolore lanciata a livello nazionale. I risultati pi\u00f9 importanti vengono raggiunti a Massa (dove il candidato sindaco viene eletto consigliere con il 7,3%), a Viterbo (un consigliere eletto con il 3,4%) e a Roma dove il segretario Storace ottiene il 3,3% da candidato sindaco ed entra in Campidoglio. Alle elezioni provinciali il partito si presenta a Varese (2,4%), Massa-Carrara (3,9%), Roma (4,5%) dove il candidato presidente Teodoro Buontempo \u00e8 eletto consigliere, Foggia (3,8%), Catanzaro (2,7% ed un eletto) e Vibo Valentia (2,1%). La Destra non partecipa alle elezioni regionali in Valle d'Aosta e in Friuli-Venezia Giulia, mentre si presenta alle regionali in Sicilia dove il candidato presidente Ruggero Razza raccoglie l'1,6%. Alle amministrative siciliane Nello Musumeci \u00e8 candidato sindaco a Catania con la propria lista civica e raggiunge il 25,16% mentre La Destra elegge consiglieri nelle provincie di Palermo, Agrigento, Caltanissetta, Enna e Catania. Per le regionali in Trentino-Alto Adige, La Destra si presenta solo nella provincia di Trento a sostegno del candidato del centro-destra Sergio Divina ottenendo lo 0,6% mentre in Abruzzo il candidato presidente Buontempo raccoglie l'1,9%.\nElezioni europee e amministrative del 2009.\nIl 20 luglio 2008 Storace si dimette da segretario in vista del Congresso nazionale convocato per novembre. Emergono due linee che si confrontano sostanzialmente sul tema delle alleanze: Buontempo, Musumeci e Storace si dichiarano fortemente contrari alla confluenza nel Popolo della Libert\u00e0, che invece non \u00e8 escluso dalla Santanch\u00e8, che successivamente decider\u00e0 di abbandonare il partito prima del confronto congressuale fondando il Movimento per l'Italia.\nDopo la scissione e la rottura del rapporto con la Fiamma Tricolore, alle elezioni europee del 2009 La Destra presenta una lista comune con il Movimento per le Autonomie di Raffaele Lombardo, il Partito Pensionati di Carlo Fatuzzo e l'Alleanza di Centro di Francesco Pionati: L'Autonomia. La lista per\u00f2 ottiene solo il 2,2% dei voti, ben lontano dalla clausola di sbarramento del 4%.\nQuesta volta il risultato \u00e8 molto inferiore alle aspettative se si considera che i due principali partiti che compongono la lista, La Destra e l'MpA, alle politiche dell'anno prima avevano ottenuto rispettivamente il 2,43% (assieme a Fiamma Tricolore) e l'1,13%.\nAlle contemporanee elezioni amministrative e provinciali il partito si presenta in autonomia un po' in tutta Italia, anche se non mancano le eccezioni di una sua partecipazione alle coalizioni di centro-destra. In alcune realt\u00e0 viene riproposta la lista del \"Polo dell'Autonomia\" o presentati simboli assieme alla Fiamma Tricolore ed a Forza Nuova. Il partito raccoglie magri risultati nel settentrione mentre conferma una discreta radicazione nel centro Italia eleggendo consiglieri provinciali a Macerata (3,2%), Frosinone (2,8%) e Isernia dove il candidato presidente e segretario regionale del Molise, Giovancarmine Mancini, ottiene il 4,6%. Alle comunali La Destra elegge un consigliere a Foggia con il 3,6%.\nElezioni regionali e amministrative del 2010.\nA seguito del deludente risultato ottenuto alle Europee, il segretario Storace decide di rassegnare le dimissioni discusse nel Comitato Centrale, del 4 e 5 luglio 2009. Tuttavia gli viene confermata nuova fiducia e Storace riassume la carica di segretario nazionale.\nIl 14 novembre 2009, a seguito della Seconda Conferenza Programmatica del Partito svoltasi a Pomezia il 7 e l'8 novembre, viene ufficializzata l'alleanza tra La Destra ed il PdL per le Elezioni Regionali del 2010. Tale accordo sancisce il rientro del partito nella coalizione di centro-destra guidata dal Presidente del Consiglio Silvio Berlusconi.\nIl partito raccoglie uno 0,71% su scala nazionale ma riesce ad eleggere tre consiglieri regionali. Due nel Lazio (tra cui lo stesso Storace) dove La Destra ottiene il 3,99% e uno in Campania con l'1,01% a sostegno del presidente eletto Stefano Caldoro.\nIl presidente nazionale de La Destra, Teodoro Buontempo, viene nominato dalla neoeletta governatrice del Lazio Renata Polverini assessore regionale alla Casa. Buontempo durante il suo mandato da assessore riuscir\u00e0 a far approvare dalla giunta, e in seguito dal consiglio regionale, la legge per l'istituzione nel Lazio del Mutuo Sociale.\nAlle amministrative dello stesso anno, La Destra riesce a presentarsi in poche competizioni e, nonostante l'alleanza con il centro-destra, non ottiene nessun eletto.\nIngresso nel governo Berlusconi IV e l'adesione di un senatore.\nIl 15 aprile 2011 si conclude il percorso di riavvicinamento de La Destra al PdL avviato in occasione delle elezioni regionali del 2010: il Presidente del Consiglio Silvio Berlusconi decide infatti di permettere a La Destra di partecipare all'attivit\u00e0 di governo di centro-destra, nonostante il partito non abbia ottenuto nessun eletto in Parlamento alle politiche del 2008. Il siciliano Nello Musumeci viene cos\u00ec nominato sottosegretario di Stato al Ministero del lavoro e delle politiche sociali.\nIl 7 dicembre 2012 il senatore Alberto Filippi, eletto nel 2008 con la Lega Nord in Veneto e poi passato al gruppo di Coesione Nazionale nel 2011 in contrasto con la segreteria Bossi, ufficializza la sua iscrizione al partito di Storace. In questo modo La Destra ottiene un rappresentante al Senato della Repubblica.\nElezioni amministrative del 2011.\nAlle amministrative del 2011 La Destra si presenta quasi ovunque nelle varie coalizioni di centro-destra, confermando un discreto radicamento nel centro Italia ma non ottiene nessun eletto.\nIn occasione delle elezioni regionali in Molise il gi\u00e0 consigliere provinciale di Isernia, Giovancarmine Mancini, si candida a presidente in contrasto con i vertici locali del PdL. La lista si ferma allo 0,87% mentre Mancini raggiunge l'1,29% senza essere eletto.\nElezioni amministrative e regionali siciliane del 2012.\nAlle elezioni amministrative del 2012 La Destra si presenta a macchia di leopardo, non sempre a sostegno dei candidati del centro-destra. I risultati pi\u00f9 importanti si hanno a Rieti (2,19%), L'Aquila (3,19%) e Isernia (6,95%). Nel capoluogo abruzzese e molisano il partito si presenta in una lista civica ed elegge al consiglio comunale il segretario regionale dell'Abruzzo D'Eramo e quello del Molise Mancini.\nIl 22 agosto 2012 Nello Musumeci ufficializza la sua candidatura per La Destra alla presidenza della Regione Siciliana per le elezioni regionali anticipate del 28 ottobre 2012. Musumeci riceve l'appoggio di Fareitalia, Cantiere Popolare, Alleanza di Centro ed in un primo momento anche di Grande Sud, che aveva ritirato la candidatura del proprio leader, Miccich\u00e8, per sostenere l'esponente della Destra. Quando per\u00f2 anche il Popolo della Libert\u00e0 annuncia il proprio sostegno a Nello Musumeci per creare un'unica coalizione di centro-destra, Grande Sud decide di uscire dallo schieramento per riproporre la candidatura di Miccich\u00e8, alla quale aderiranno anche il governatore uscente Raffaele Lombardo e FLI. Nonostante la defezione di Miccich\u00e8, Nello Musumeci diviene, grazie all'appoggio del PdL, il principale sfidante di Rosario Crocetta, sostenuto dall'asse PD-UdC, e la sua coalizione definitiva sar\u00e0 composta da Il Popolo della Libert\u00e0, Cantiere Popolare, Alleanza di Centro e dalla lista \"Nello Musumeci Presidente\", la quale raccoglie i candidati de La Destra, di Fareitalia e di altri movimenti civici. Il 29 ottobre, giorno dello scrutinio, Nello Musumeci raccoglie il 25,73% delle preferenze, non sufficienti per\u00f2 a battere l'esponente di centro-sinistra, che si aggiudica la presidenza della regione con il 30,47%. Tuttavia, con i suoi 521.022 voti, Musumeci ottiene un'ottima affermazione personale su tutta l'isola. La lista civica \"Nello Musumeci Presidente\" ottiene il 5,60% riuscendo ad eleggere quattro candidati al Parlamento Regionale tra i quali anche Gino Ioppolo, esponente de La Destra catanese, ed il partito entra quindi all'Assemblea Regionale Siciliana con due parlamentari regionali. Musumeci in novembre torna vicesegretario nazionale del partito. Nel maggio del 2013 l'Assemblea vota all'unanimit\u00e0 l'elezione di Nello Musumeci a presidente della Commissione regionale Antimafia.\nElezioni politiche, regionali e amministrative del 2013.\nAlle elezioni politiche del 2013 La Destra fa parte dello schieramento di centro-destra che indica come leader della coalizione l'ex premier Silvio Berlusconi. Il risultato alle elezioni politiche \u00e8 tuttavia estremamente deludente, la lista infatti ottiene solo lo 0,64% alla Camera e lo 0,72% al Senato, non ottenendo nessun seggio al Parlamento.\nIn vista delle elezioni regionali nel Lazio del 2013 Storace \u00e8 inizialmente candidato presidente della Destra, della Lista Storace e dell'Alleanza di Centro di Francesco Pionati, ma in seguito anche il Popolo della Libert\u00e0 ed il nuovo movimento Fratelli d'Italia annunciano il loro sostegno a Storace, rendendolo cos\u00ec il candidato ufficiale di tutto il centro-destra. Per le elezioni regionali in Lombardia ed in Molise il partito adotta lo stesso schema utilizzato a livello nazionale e si presenta nella coalizione di centro-destra. In Lombardia, anche se la lista viene esclusa dalla competizione elettorale, La Destra sostiene la candidatura del segretario della Lega Nord Roberto Maroni, mentre in Molise viene appoggiato il presidente uscente del PdL Michele Iorio con la presenza anche del segretario regionale Mancini nel listino regionale del candidato Iorio. Alle regionali del Lazio Storace raccoglie il 29,32% dei consensi, pari a 959.685 voti personali, venendo cos\u00ec sconfitto dallo sfidante di centro-sinistra Nicola Zingaretti, che arriva al 40,65% dei voti. La lista de La Destra ottiene il 3,35% riuscendo cos\u00ec a rientrare con un eletto, oltre che allo stesso Storace come candidato sconfitto, nel consiglio regionale del Lazio. In alcune circoscrizioni come a Rieti e a Roma, La Destra \u00e8 la seconda lista della coalizione dietro al PdL. In Molise, La Destra non ottiene nessun seggio in quanto il presidente uscente Michele Iorio viene sconfitto dal candidato del centro-sinistra mentre la lista regionale si ferma all'1,45%.\nAlle elezioni regionali in Friuli-Venezia Giulia di aprile 2013 La Destra presenta la propria lista in tre circoscrizioni su cinque all'interno della coalizione di centro-destra a sostegno del presidente uscente Renzo Tondo, candidato per la riconferma dal PdL. A causa della sconfitta del governatore uscente La Destra non ottiene nessun seggio in consiglio regionale. La lista, nonostante la mancata presentazione nelle circoscrizioni di Gorizia e Trieste, ottiene il 1,55% grazie ai buoni risultati conseguiti negli altri tre collegi (Pordenone: 1,68% Udine: 2,16% Tolmezzo: 4,31%).\nAlle amministrative del 2013 viene confermato il trend negativo delle elezioni politiche di febbraio, La Destra si presenta con proprie liste nella coalizione di centro-destra a Udine (2,04%), Pisa (1,44%), e Roma (1,30%) mentre a Viterbo (2,52%) si presenta con un proprio candidato a sindaco. Il dato \u00e8 assolutamente negativo, il partito non elegge nessun consigliere comunale ed anche a Roma, dove erano presenti due consiglieri uscenti, La Destra ottiene solo l'1,30% a fronte di un 3,46% raggiunto alle regionali di febbraio. Nella capitale viene eletto solo un consigliere municipale, Marco Giudici del Municipio XII, unico territorio dove la lista ottiene un risultato utile per ottenere un seggio, attestandosi al 4,19%. Il 23 ottobre dello stesso anno Giudici ha lasciato il gruppo La Destra per confluire nel misto.\nPer le regionali in Trentino-Alto Adige del 27 ottobre 2013, La Destra non riesce a raggiungere un accordo per presentarsi assieme agli altri movimenti di area e quindi si presenta con il proprio simbolo solo nella provincia di Bolzano, dove ottiene lo 0,6% e quindi non riesce a riconfermare il consigliere provinciale uscente Mauro Minniti.\nIl tentato ritorno di AN e l'appoggio a Forza Italia per le Europee 2014.\nL'8 novembre 2013 il partito, rappresentato dal segretario Francesco Storace, unitamente a Futuro e Libert\u00e0 di Roberto Menia, Fiamma Tricolore di Luca Romagnoli, Io Sud di Adriana Poli Bortone, \"Nuova Alleanza\" di Domenico Nania, l'associazione \"Nazione Sovrana\" di Oreste Tofani, \"Il Popolo della Vita\" di Antonio Buonfiglio, il \"Giornale d'Italia\" di Roberto Buonasorte e l'associazione \"Giuseppe Tatarella\" partecipa alla fondazione del \"Movimento per Alleanza Nazionale\", federazione di formazioni che vogliono chiaramente rifondare il partito nato dalla Svolta di Fiuggi.\nNel frattempo, per\u00f2, il 14 dicembre 2013 l'assemblea dei soci della Fondazione Alleanza Nazionale approva, con 290 voti favorevoli, una mozione, presentata da Meloni-La Russa-Alemanno per concedere l'utilizzo del logo di Alleanza Nazionale a Fratelli d'Italia; il voto provoca l'ira di Francesco Storace, che ha parlato apertamente di \"scippo\".\nConclusasi l'esperienza del Movimento per Alleanza Nazionale, si profila quindi un'adesione alla nuova Forza Italia.\nIl 7 marzo 2014 la Direzione nazionale vara una significativa riforma statutaria che prevede la possibilit\u00e0 di una doppia tessera.\nIl 29 marzo 2014 il Comitato Centrale risponde positivamente alla lettera di Berlusconi del giorno precedente, nella quale \u00e8 stata auspicata una proficua collaborazione, sospendendo la propria attivit\u00e0 elettorale e collaborando con Forza Italia in vista degli imminenti appuntamenti europei e amministrativi.\nLa Destra sostiene apertamente Alessandra Mussolini, Fabrizio Bertot, Salvo Pogliese e Sergio Silvestris, tutti provenienti da Alleanza Nazionale. Contemporaneamente, alle regionali in Piemonte partecipa alla lista \"Destre Unite\", insieme a \"Fiamma Destra Sociale\" e a \"Futuro e Libert\u00e0\", a sostegno di Gilberto Pichetto Fratin, candidato della coalizione di centro-destra.\n\"Destre Unite\" viene presentata anche in alcuni comuni per le amministrative ottenendo lo 0,79% a Vercelli, lo 0,43% a Biella e l'1,72% a Foggia.\nIl risultato della lista alle regionali piemontesi \u00e8 dello 0,25%.\nIn seguito alla vittoria di Franco Landella nel ballottaggio di Foggia, la lista \"Destre Unite\" elegge un consigliere comunale in maggioranza.\nIl 2015 e il riavvicinamento con Alemanno e Menia.\nDopo un periodo di avvicinamento a Fratelli d'Italia, culminato con l'appoggio di Storace alle liste della Meloni alle regionali del 2015, ma terminato in un nulla di fatto, il partito decide di intraprendere un nuovo percorso.\nIl 9 aprile 2016, ad un convegno ad Orvieto, viene sancita la collaborazione tra La Destra e il movimento Azione Nazionale, fondato da Alemanno e Roberto Menia, in vista delle imminenti elezioni amministrative. Viene inoltre avviato un cammino che dovrebbe portare in autunno alla costituzione di un nuovo soggetto unitario.\nElezioni amministrative, referendum costituzionale del 2016.\nIn occasione delle comunali del 2016 Storace si candida inizialmente a sindaco di Roma, salvo poi rinunciare per tentare di favorire la riunificazione del centro-destra. Viene cos\u00ec presentata una 'Lista Storace' a sostegno del candidato di Forza Italia Alfio Marchini, che tuttavia arriver\u00e0 solamente quarto. La lista raccoglie un deludente 0,6%. Il simbolo di partito \u00e8 presente invece a Latina dove ottiene l'1,2%. A Isernia infine il segretario regionale Mancini riesce a riottenere il seggio in consiglio in una lista civica.\nIn occasione del referendum costituzionale del 4 dicembre La Destra si schiera a favore del Fronte per il NO. \nLa confluenza nel MNS e l\u2019accordo federativo con FdI.\nAd una manifestazione a Roma, Storace e Alemanno annunciano assieme l'inizio di un percorso comune per giungere alla fondazione di un nuovo soggetto unitario di destra. \nIl 12 gennaio 2017 i due leader annunciano l'indizione di un congresso e di una costituente per arrivare alla fusione di Azione Nazionale e della Destra in un Polo \"Sovranista\".\nIl 18 febbraio 2017 La Destra e Azione Nazionale confluiscono nel nuovo partito Movimento Nazionale per la Sovranit\u00e0. Eletti all'unanimit\u00e0 dai 1500 delegati al congresso fondativo al Marriott Park Hotel di Roma, Gianni Alemanno segretario e Storace presidente, con Roberto Menia vice segretario della formazione \"sovranista\" che si richiama alla destra nazionale. Resta in vita il comitato di gestione de La Destra composto da Adriano Coletta come presidente e Marco Di Andrea e Sergio Marchi come componenti per chiudere gli ultimi bilanci.\nIl MNS in Lombardia e nel Lazio si schiera a sostegno dei candidati unitari del centro-destra Attilio Fontana e Stefano Parisi. Proprio nel Lazio Storace per\u00f2 da mesi appoggia il sindaco di Amatrice Sergio Pirozzi e cos\u00ec, scontrandosi con Alemanno, si dimette da Presidente del movimento e abbandona il Movimento che egli stesso aveva contribuito a fondare.\nPer le elezioni politiche italiane del 2018 Storace propone pubblicamente due voti per Camera e Senato a Fratelli d'Italia e Lega.\nIl 28 luglio 2018, nonostante lo scioglimento de La Destra, si riunisce il comitato di gestione per notificare a Storace una delega precisa: nome e simbolo potranno essere disponibili esclusivamente per un cammino comune con Fratelli d'Italia di Giorgia Meloni.\nIl 21 novembre Storace stipula quindi un accordo federativo con la Meloni in vista delle elezioni europee.\nIdeologia.\nObiettivo della formazione \u00e8 rappresentare quei valori tradizionali e nazionalisti che, a detta del leader Storace, a seguito delle varie svolte moderate di questi ultimi anni, non sono sufficientemente valorizzati dalle altre formazioni.\nL'ideologia de \"La Destra\" \u00e8 dunque basata sul tradizionalismo socio-culturale, ovvero l'attenzione per i temi della tradizione culturale e religiosa italiana, allo stesso modo in cui i partiti di destra la intendono, per la Patria e la famiglia e la societ\u00e0 tradizionale; tutto ci\u00f2 \u00e8 sintetizzato da un tipico slogan: \"Dio - Patria - Famiglia\": triade che indica l'appartenenza ad una visione spiritualista e, in particolare, cristiana, non necessariamente legata solo al cattolicesimo.\nIl partito rispetta ogni fede religiosa e personale; inoltre la militanza rappresenta un punto chiave del programma ideologico e social-politico. La Destra si pu\u00f2 definire un partito n\u00e9 estremista, n\u00e9 moderato, ma semplicemente identitario e nazionalista, senza che questo comporti forme di discriminazione. Sebbene il partito abbia preso le distanze da Il Popolo della Libert\u00e0, ha successivamente respinto ogni alleanza con i partiti dell'estrema destra, come Forza Nuova e Movimento Sociale Fiamma Tricolore, con cui aveva formato una lista comune per le elezioni politiche italiane del 2008.\nI valori tradizionali sono storicamente espressi nella quadrilogia politica \"Destra: identitaria, sociale, nazionale, popolare\". \nStorace ha inoltre precisato a pi\u00f9 riprese che \"La Destra\" non \u00e8 il partito dei nostalgici, ma allo stesso tempo non accetta la liquidazione di tutto quello che \u00e8 stato il Fascismo, compresa l'azione e la persona di Benito Mussolini, come \"male assoluto\". Infatti, secondo le dichiarazioni di Storace, \"La Destra\" \u00e8 \"un partito democratico senza l'obbligo di definirsi antifascista\". Il partito apprezza molto la politica economica fascista, quale la socializzazione dell'economia e il corporativismo.\n\"La Destra\" ha sempre dato ampia rilevanza a tematiche sociali quali le acque pubbliche (con il \"ProgettoH2O\") e la realizzazione del progetto di legge di CasaPound Italia denominato \"Mutuo Sociale\"(che prevede l'istituzione di un ente che si incarichi della costruzione, attraverso il finanziamento pubblico, di case e quartieri da vendere a famiglie che non siano gi\u00e0 proprietarie di una casa, tramite la formula del mutuo sociale, ossia una rata che non superi un quinto delle entrate della famiglia in questione e che venga bloccata qualora tutti i componenti familiari dichiarino lo stato di disoccupazione), a cui \u00e8 assegnata una grande rilevanza in quanto \u00e8 il primo progetto edilizio che non \u00e8 costretto ad usufruire dell'aiuto delle banche.\n\"La Destra\", inoltre, si prefigge la realizzazione di una \"Europa dei popoli\" del tutto diversa da quella che rientra nel progetto dell'Unione europea, considerata un organismo sovranazionale antidemocratico, reo di scavalcare le decisioni dei parlamenti nazionali.\nNon a caso, \"La Destra\" ha attuato una fiera opposizione al Trattato di Lisbona e allo sbarramento del 4% stabilito dal Governo Berlusconi alle Elezioni Europee; tale soglia \u00e8 considerata gravemente lesiva del voto del popolo italiano.\nLa Destra vuole il rispetto della legalit\u00e0 e la certezza della pena per i reati gravi; vi \u00e8 libert\u00e0 di coscienza per il tema della pena di morte: ad esempio Storace \u00e8 favorevole per l'omicidio di minorenni e i delitti efferati, mentre altri membri del partito sono contrari.\nLa Destra propone l'applicazione delle misure preventive sull\"'aborto\", come previste dalla legge 194.\nDurante il periodo di leadership di Daniela Santanch\u00e8, la Destra ha sostenuto la riapertura delle case di tolleranza ed il divieto di prostituzione in altro luogo, in particolare le strade e i luoghi pubblici, con l'abrogazione di parte della legge Merlin; ci\u00f2 si propone di eliminare il fenomeno poco edificante dai luoghi aperti e visibili.\nStruttura.\nOrganigramma.\nI principali organi nazionali del partito sono il Comitato centrale di 200 membri, la Direzione nazionale di 39 membri e l'Ufficio politico di 5 membri.\nMovimento giovanile.\nIl movimento giovanile del partito \u00e8 \" Giovent\u00f9 Italiana - Con La Destra (GI)\",\nCorrenti.\nL'unica corrente formalmente costituita \u00e8 stata \"Blocco Sociale Nazionale\", nata per contrastare alleanze con soggetti eccessivamente moderati e proporre temi quali l'ostilit\u00e0 nei riguardi degli Stati Uniti d'America, l'uscita dalla Nato e dall'Unione europea, l'amicizia con i paesi arabi, la revisione del Concordato, la rottura delle relazioni con lo Stato di Israele e la riscoperta dei toni rivoluzionari ed anticapitalistici che hanno lungamente contraddistinto il Movimento Sociale Italiano. Nel 2012 esce ufficialmente dal partito per aderire a CasaPound.\nOrgano ufficiale e mezzi di comunicazione.\nL'organo ufficiale del partito \u00e8 stato fino al 2012 La Destra News, quotidiano online di riferimento della formazione. All'interno erano presenti principalmente diversi resoconti relativi alla vita di partito, oltre alle principali reazioni ai fatti quotidiani della politica nazionale.\nDall'ottobre del 2012 il nuovo sito nazionale del partito, www.ladestra.com, soppianter\u00e0 il blog del segretario.\nLa Destra possiede anche un canale su YouTube, in cui vengono raccolti i contributi video relativi a congressi, interviste e interventi televisivi dei propri esponenti, con particolare riferimento ai vari dibattiti politici cui prende parte Storace.\nDal 10 ottobre 2012, La Destra ha una nuova testata ufficiale, sempre online e scaricabile in pdf e appstore, \"Il Giornale d'Italia\", quotidiano italiano il cui nome si rif\u00e0 alla differente e omonima testata storica cessata nel 1976, di cui il segretario Francesco Storace diviene direttore."}
{"id": "2572470", "revid": "834", "url": "https://it.wikipedia.org/wiki?curid=2572470", "title": "Weather Girls", "text": ""}
{"id": "2572490", "revid": "114837640", "url": "https://it.wikipedia.org/wiki?curid=2572490", "title": "Suicide (1977)", "text": "Suicide \u00e8 l'omonimo album di debutto del gruppo musicale statunitense Suicide pubblicato nel 1977 dalla Red Star Records. L'album \u00e8 stato classificato alla posizione 441 dalla rivista Rolling Stone nella lista dei 500 migliori album di tutti i tempi.\nIl disco.\nL'agghiacciante traccia dell'album intitolata \"Frankie Teardrop\" \u00e8 stata definita dal critico Piero Scaruffi come la \"Sister Ray\" degli anni 2000. Si tratta della storia di un giovane operaio ventenne chiamato Frankie, sposato e con un figlio di sei mesi. La vita per lui \u00e8 dura, poich\u00e9 lavorando in fabbrica non riesce a trovare il sostentamento per se stesso e la sua famiglia. Frankie raggiunge il limite e culmina nella disperazione: prende la pistola e spara a suo figlio, poi alla moglie. Dopo aver compiuto la strage, in preda alla follia, punta l'arma alla sua testa e si toglie la vita. Il brano si conclude con un monito da parte di Vega: la storia di Frankie si ripete, sempre, con tutti noi.\n\"Ghost Rider\" \u00e8 stata reinterpretata da R.E.M., The Horrors, The Gories, Rollins Band, The Sisters of Mercy, Merzbow, Soft Cell e The Young Gods. Il brano \u00e8 stato anche campionato da M.I.A. per il suo singolo del 2010, \"Born Free\". \"Rocket USA\" \u00e8 stata reinterpretata da The Fleshtones, Loop e dai The Cars sull'album \"Move Like This\".\nNel settembre 2009 l'album \u00e8 stato interamente eseguito dal vivo al festival musicale \"All Tomorrow's Parties\" come parte della serie di concerti denominata \"Don't Look Back\". Nel maggio 2010 a Londra il disco \u00e8 stato nuovamente eseguito dal vivo nella sua totalit\u00e0 quando la band ha fatto da spalla agli Stooges durante l'esecuzione di \"Raw Power\"."}
{"id": "2572492", "revid": "131358", "url": "https://it.wikipedia.org/wiki?curid=2572492", "title": "Massif", "text": ""}
{"id": "2572494", "revid": "641883", "url": "https://it.wikipedia.org/wiki?curid=2572494", "title": "Inibitore della serin proteasi", "text": "Gli inibitori delle serin proteasi o serpine sono stati il primo gruppo di proteine, aventi struttura simile, a essere identificate come capaci di inibire le serin proteasi. Il nome serpina \u00e8 un acronimo dell'inglese serine protease inhibitors (inibitori delle proteasi a serina). Le serpine, essendo molto numerose, formano una superfamiglia di proteine."}
{"id": "2572510", "revid": "3115", "url": "https://it.wikipedia.org/wiki?curid=2572510", "title": "Cabaret della Svizzera italiana", "text": "Il Cabaret della Svizzera italiana \u00e8 stata una compagnia nata nel 1976 e che per trent'anni con ritmo biennale ha proposto con successo spettacoli, soprattutto di satira, nel Canton Ticino. Dal 1989 gli spettacoli sono ripresi dalla RSI.\n\"Konfederatti\" del 2006 \u00e8 stato l'ultimo spettacolo."}
{"id": "2572520", "revid": "125987190", "url": "https://it.wikipedia.org/wiki?curid=2572520", "title": "Sandy Chambers", "text": "Carriera.\nNegli anni 2000 Sandy ha collaborato spesso nei gruppi dei produttori Alle and Marco Benassi. Negli anni \u00e8 stata corista dal vivo per vari artisti, tra cui Giorgia, Mariah Carey, Zucchero Fornaciari, Jovanotti, Claudio Baglioni e Antonello Venditti."}
{"id": "2572522", "revid": "124146045", "url": "https://it.wikipedia.org/wiki?curid=2572522", "title": "Tara Maclay", "text": "Tara Maclay \u00e8 un personaggio della serie televisiva statunitense \"Buffy l'ammazzavampiri\".\nCreata da Joss Whedon, Tara \u00e8 stata interpretata dall'attrice Amber Benson dal decimo episodio della quarta stagione, \"L'urlo che uccide\" (\"Hush\"), al diciannovesimo della sesta, \"Profondo Rosso\" (\"Seeing Red\"), in cui uscir\u00e0 di scena in seguito alla sua sanguinolenta morte.\nGiovane donna dotata di un potenziale magico naturale (poich\u00e9, al contrario di molte apprendiste streghe che studiano per ricevere i loro poteri, lei ha ereditato i suoi da sua madre che a sua volta li ha ereditati da sua nonna), Tara \u00e8 una ragazza estremamente riservata, che non ha fiducia in s\u00e9 stessa. Proprio grazie all'interesse per le arti magiche, Tara ha la possibilit\u00e0 di fare la conoscenza di Willow Rosenberg, di cui si innamora tempestivamente. Insieme, le due streghe formano una coppia apparentemente indivisibile, essenziale alla Cacciatrice Buffy Summers nella sua sfrenata lotta contro le forze del male che albergano nella cittadina californiana di Sunnydale.\nEssendo uno dei tre personaggi principali della serie televisiva, Willow era di gi\u00e0 molto popolare quando Tara fece il suo ingresso nello show, e la loro storia d'amore \u00e8 stata accolta con un certo calore dai fan. La loro storia d'amore, oltre ad essere costantemente positiva, \u00e8 stata una delle prime rappresentazioni televisive di una coppia omosessuale.\nPrimi anni di vita.\nTara \u00e8 nata il 16 ottobre del 1980, e difatti la ragazza ha pi\u00f9 o meno la stessa et\u00e0 del resto degli Scoobies. La sua vita familiare \u00e8 stata incredibilmente traumatica e lei prima di incontrare Willow non aveva molti amici. Tara ha perso la madre quando aveva 17 anni. In seguito a questo evento decisamente traumatico, Tara ha attraversato un breve periodo di ribellione post-traumatica, arrivando a compiere piccoli gesti stupidi e insensati, come mentire a suo padre e suo fratello Donny e restare fuori di casa tutta la notte. In giovane et\u00e0, il padre di Tara - uomo da metodi irruenti e violenti - raccont\u00f2 a sua figlia che lei era per met\u00e0 di origine demoniaca proprio come sua madre che, come Tara, era dotata di poteri magici (Tara rivela che i poteri di sua madre erano altrettanto potenti come quelli di Willow). Ma in seguito la ragazza scoprir\u00e0 che si tratter\u00e0 soltanto di una perfida menzogna messa in giro dal padre profittatore, che voleva avere pieno controllo sulla figlia. Tara si \u00e8 probabilmente resa conto di essere omosessuale al suo primo anno di studi all'universit\u00e0 di Sunnydale.\nQuarta stagione.\nNella quarta stagione Tara appare per la prima volta nell'episodio \"L'urlo che uccide\" nel gruppo delle Wiccane. Si presenta come una ragazza timida, vergognosa e timorosa ma da quando il suo sguardo incontra quello di Willow nasce subito qualcosa. Difatti nel corso della stagione Tara stringe sempre un rapporto pi\u00f9 forte con Willow, ma quel rapporto viene interrotto dal ritorno di Oz che aveva lasciato Willow perch\u00e9 era un lupo mannaro. All'inizio Tara rimane scossa e delusa da questo ritorno, ma quando Willow le da la bella notizia che sceglier\u00e0 lei questa reagir\u00e0 gioiosamente. Da quel momento in poi le due iniziano una relazione. Per il resto della stagione tuttavia Tara non compare molto, nell'ultimo episodio far\u00e0 da tramite a Buffy e la Prima Cacciatrice.\nNella quarta stagione, dopo che Tara si \u00e8 messa con Willow, far passare la loro storia per una semplice amicizia senza rivelarne la verit\u00e0.\nQuinta stagione.\nNella quinta stagione Tara non cambia molto. Lei \u00e8 sempre la stessa timida ragazza spaventata della vita stessa. La sua preoccupazione pi\u00f9 grossa \u00e8 quella di non riuscire ad integrarsi nel gruppo. In questa stagione si viene a conoscere il padre di Tara che la vuole riportare via con s\u00e9 dicendo che lei \u00e8 un demone ma lei sceglie il resto del gruppo. Da quel momento in poi i suoi rapporti migliorano nei confronti del gruppo ma sar\u00e0 per poco perch\u00e9 poi Gloria le succhier\u00e0 il cervello e la render\u00e0 ad uno stato Vegetativo. Nell'ultimo episodio Willow riesce a farla diventare normale.\nNella quinta stagione anche Tara rimane molto vaga sul rapporto fra lei e Willow, le due non parlano molto davanti agli altri. Ma in un episodio della serie \"Controllo\" le due finalmente confessano la loro storia. \"Siamo amiche... s\u00ec buone amiche... siamo amanti... fidanzate... omosessuali\" finalmente si ammette quello che nella quarta stagione non c'era stato coraggio da dire.\nSesta Stagione.\nNella sesta stagione Tara \u00e8 cambiata del tutto, non \u00e8 pi\u00f9 timida n\u00e9 vergognosa ma al contrario si \u00e8 diventata parte integrante del gruppo nonch\u00e9 personaggio chiave. Quella della sesta stagione \u00e8 una nuova Tara del tutto diversa da quella delle stagioni precedenti. Nella sesta stagione Tara non riuscir\u00e0 a godersi molto Willow dato che si lasceranno per met\u00e0 stagione perch\u00e9 Willow abusa di magia. Tara in questa stagione pi\u00f9 di una volta riesce ad aiutare il gruppo a risolvere gli enigmi e ad accrescere le sue doti di strega. Poi nell'episodio 6x18 \"Entropia\" quest'ultima si rimetter\u00e0 con Willow. Le due riusciranno a godersi la felicit\u00e0 ancora per poco dato che al solo secondo giorno di ricongiungimento Tara verr\u00e0 accidentalmente uccisa da Warren Mears che voleva uccidere Buffy.\nMiss Kitty Fantastico.\nMiss Kitty Fantastico (semplicemente \"Miss Kitty\" nell'adattamento italiano) \u00e8 stata la gatta domestica di Willow e Tara. Era nera/grigia con zampine posteriori bianche, una striscia bianca dal mento al petto e una piccola macchia di pelo bianco intorno al muso.\nDopo la quinta stagione del telefilm, Miss Kitty Fantastico non verr\u00e0 pi\u00f9 menzionata sino al penultimo episodio della stagione finale del telefilm, End of days, quando si scopre essere stata uccisa per sbaglio da Dawn.\nCuriosit\u00e0.\nCi fu anche qualche articolo che accus\u00f2 Whedon e il resto della crew di omofobia; come se la morte di Tara fosse una punizione per le scene d'amore girate nel lasso di tempo tra \"Profondo Rosso\" e l'episodio precedente, \"Entropia\".\nL'idea fu poi definitivamente cancellata."}
{"id": "2572523", "revid": "241195", "url": "https://it.wikipedia.org/wiki?curid=2572523", "title": "Serpina", "text": ""}
{"id": "2572524", "revid": "124261368", "url": "https://it.wikipedia.org/wiki?curid=2572524", "title": "Angel (Buffy l'ammazzavampiri)", "text": "Angel, anglofonizzazione del nome latino Angelus, nato come Liam Grey, \u00e8 il protagonista della serie televisiva di horror-action dedicata a lui l'omonima: \"Angel\", \"spin-off\" nato dal successo della serie \"Buffy l'ammazzavampiri\".\nAngel \u00e8 un vampiro con l'anima che durante le prime tre stagioni di Buffy ha avuto una storia d'amore con la protagonista.\nIn entrambi i telefilm Angel \u00e8 interpretato da David Boreanaz, con la voce italiana di Francesco Bulckaen.\nBiografia del personaggio.\nVita da umano.\nNato nel 1727, Liam crebbe in una famiglia di mercanti a Galway, in Irlanda. All'et\u00e0 di 26 anni Liam era un uomo dissoluto, attratto dalle belle donne che ricambiavano il suo interesse, e questo provoc\u00f2 l'ira del padre che arriv\u00f2 a rinnegarlo come figlio e cacciarlo di casa. Dopo essere uscito da una taverna, incroci\u00f2 gli occhi di Darla, una vampira travestita da nobildonna e si incontrarono in un vicolo dove lei promise al ragazzo che, se l'avesse seguita, gli avrebbe mostrato il mondo. Subito dopo lo trasform\u00f2 in un vampiro, privandolo della sua anima.\nNella notte in cui risorse dalla sua tomba, Liam inizi\u00f2 il massacro del suo paese, lasciando la sua stessa casa come ultima meta. Uccise prima la sua sorella minore, Kathy, che senza saperlo invit\u00f2 il demone a entrare credendo che fosse tornato indietro come un \"angelo\", e in seguito uccise i suoi genitori. \nMolto probabilmente Angelus scelse il suo nome da vampiro proprio in questa occasione, ad ogni modo i volumi storici si riferiscono a lui come \"il demone col viso d'angelo\".\nAngelus.\nDopo aver lasciato l'Irlanda, Angelus (versione latinizzata di Angel) e Darla seminarono panico e distruzione per tutto il Galles e il nord dell'Inghilterra finch\u00e9, nel 1760, raggiunsero Londra. Qui, nelle fogne cittadine, incontr\u00f2 per la prima volta l'antico vampiro detto \"Il Maestro\", ma subito dimostr\u00f2 di non avere alcun rispetto per l'anziano leader, e arriv\u00f2 a convincere Darla (braccio destro del potente demone) ad abbandonare il vecchio vampiro e a seguirlo in giro per il mondo.\nNel maggio del 1764, Angelus e Darla uccisero la famiglia del cacciatore di vampiri Daniel Holtz, il quale in seguito dedic\u00f2 la sua esistenza alla ricerca dei due, viaggiando prima per l'intera Inghilterra, in seguito fino in Africa e per tutta l'Europa. Finalmente, nel 1771 a Roma, Holtz li mette all'angolo ma, proprio mentre sta per ucciderli, la situazione si capovolge ed invece che uccidere il loro nemico, Angelus e Darla lo risparmiano affermando come oramai i tre siano diventati \"come una famiglia\" e decidono che sia molto pi\u00f9 divertente adoperarsi per rendergli la vita impossibile.\nIl cacciatore, ormai stanco, abbandona la caccia e si ritira a York finch\u00e9, nel 1773, un demone di nome Sahjhan gli offre la possibilit\u00e0 di prendersi la sua rivincita nel futuro dato che, secondo le profezie, ci sarebbero voluti altri 200 anni prima che Holtz, Angelus e Darla si ritrovino faccia a faccia.\nSuccessivamente nel 1860 a Londra, Drusilla, una giovane donna con il \"dono della vista\", cattur\u00f2 l'attenzione di Angelus. Drusilla e le sue sorelle erano note per essere vergini e lei in particolare era descritta come un essere \"dolce, puro e casto\". A causa della morte della famiglia per mano di Angelus, Drusilla and\u00f2 in convento. Nel giorno in cui avrebbe dovuto prendere i voti, Angelus massacr\u00f2 l'intero convento (dato che ha sempre avuto una ossessione per le monache). Dopo aver fatto sesso con Darla di fronte a lei, Angelus la port\u00f2 alla pazzia e finalmente la vampirizz\u00f2, diventando il suo \"sire\". Drusilla \u00e8 il \"capolavoro\" di Angelus, un esempio immortale della sua estrema crudelt\u00e0.\nLa maledizione.\nNel 1898, a Bor\u015fa in Romania, Angelus tortura e uccide la figlia prediletta di una comunit\u00e0 zingara, portatagli in dono da Darla. Come vendetta, gli zingari lo maledicono ridonandogli l'anima, in modo che possa soffrire per tutti i mali da lui commessi, per l'eternit\u00e0. Cos\u00ec Darla ritrova Angelus (che d'ora in poi si chiamer\u00e0 Angel) nel suo appartamento, devastato e distrutto per tutte le atrocit\u00e0 commesse. Inorridita dalla sua \"sporca anima umana\", Darla prova a obbligare il padre della ragazza uccisa ad annullare la maledizione ma, al suo rifiuto, gli spezza il collo e torna dal vampiro. Angel intanto si aggira per le strade in cerca di topi da mangiare. Prova a uccidere una donna, ma la sua nuova coscienza glielo impedisce.\nIn \"Buffy l'ammazzavampiri\".\nAngelus diventa dunque Angel e da quel momento si prodiga nella lotta contro il male. Quando Buffy diventa cacciatrice, Angel si reca a Sunnydale per aiutarla e l\u00ec comincer\u00e0 la loro tormentata storia d'amore.\nNella seconda stagione di \"Buffy\" per\u00f2, Angel, dopo aver passato per la prima volta una notte d'amore con Buffy, e aver provato cos\u00ec un attimo di felicit\u00e0 assoluta, rompe l'incantesimo degli zingari e perde l'anima tornando a essere il perfido Angelus. Per fermarlo dall'intento di distruggere il mondo Buffy, giunta troppo tardi, sar\u00e0 costretta a ucciderlo poco dopo che l'amica Willow con un incantesimo gli avr\u00e0 nuovamente ridato l'anima.\nNella terza stagione Angel torna misteriosamente in vita dall'Inferno (si scoprir\u00e0 solo nello spin-off che gli artefici di tutto furono le Forze dell'Essere), fra la gioia di Buffy e il sospetto degli altri amici, ancora memori della sua cattiveria. Angel aiuter\u00e0 di nuovo Buffy e gli altri nella lotta per salvare il mondo dall'Apocalisse, voluta dal demoniaco Sindaco, ma alla fine dell'ultima puntata decider\u00e0 di abbandonare Sunnydale rendendosi conto di non poter rendere Buffy felice.\nIn realt\u00e0 gli autori fecero uscire di scena il personaggio perch\u00e9, visto il suo successo, avevano deciso di crearvi attorno un apposito \"spin-off\", una nuova serie intitolata proprio \"Angel\".\nIn \"Angel\".\nPrima stagione.\nAngel cos\u00ec se ne va a Los Angeles e qui scopre la verit\u00e0 sul suo ritorno dall'inferno: infatti \u00e8 stata opera delle \"Forze dell'Essere\", che lo hanno riportato in vita per fermare l'apocalisse. Le Forze gli comunicheranno le sue missioni tramite le visioni di un mezzo demone Braken, Allen Francis Doyle (Glenn Quinn). In una di queste rincontra Cordelia Chase, arrivata a Los Angeles in cerca di gloria. I tre formeranno una squadra investigativa, la \"Angel Investigazioni\".\nAl gruppo si aggiunger\u00e0 anche Wesley Windham Pryce, ex osservatore di Buffy e Faith, non prima per\u00f2 della morte di Doyle, che passer\u00e0 le sue visioni a Cordelia di cui era innamorato. Questo nuovo gruppo deve affrontare il gruppo di avvocati malvagi, la Wolfram &amp; Hart, e principalmente due di loro: Lindsey McDonald, a cui Angel taglier\u00e0 una mano, e Lilah Morgan, una donna senza scrupoli che mira a uccidere Angel in pi\u00f9 occasioni. A questo proposito arriver\u00e0 ad assoldare anche Faith, ma, dopo un colloquio si chiarir\u00e0 con Angel e si consegner\u00e0 alla polizia. Alla fine della stagione un demone Voca, che vuole uccidere gli Oracoli, libera un demone potentissimo che verr\u00e0 sconfitto dalla Angel Investigation.\nSeconda stagione.\nDopo aver salvato il mondo, la Angel Investigation, a cui si \u00e8 aggiunto Charles Gunn, continua a combattere la Wolfram &amp; Hart, intenzionata pi\u00f9 che mai a portare il vampiro dalla propria parte. A tal scopo riporteranno in vita Darla, ex amante di Angel, che per\u00f2 non \u00e8 pi\u00f9 una vampira e quindi malata di un tipo di sifilide incurabile. A salvarla ci penser\u00e0 Drusilla, che \u00e8 stata vampirizzata proprio da Angel, che la vampirizzer\u00e0.\nLe due vampire porteranno il caos a LA, massacrando anche il team progetti speciali della W&amp;H risparmiando solo Lindsey, innamorato di Darla, e Lilah Morgan. Proprio Lindsey lascer\u00e0 la W&amp;H e LA, disgustato dalle scelte degli avvocati. Alla fine Drusilla e Darla lasceranno LA, non prima che quest'ultima faccia sesso con Angel rimanendo incinta. Nel frattempo Cordelia \u00e8 stata risucchiata accidentalmente in un'altra dimensione, Phylea.\nIl gruppo insieme a Lorne proveniente da quella dimensioni partiranno per salvarla. Qui incontreranno una ragazza di nome Fred (Amy Acker) risucchiata in precedenza a Phylea che aiuter\u00e0 il gruppo a sconfiggere i sacerdoti, che in realt\u00e0 erano affiliati della W&amp;H. Il gruppo cos\u00ec torner\u00e0 a LA con Fred, lasciando il trono di Phylea al Groosaluug, fidanzato di Cordelia. La stagione si conclude con l'arrivo di Willow che porta la notizia della morte di Buffy.\nTerza stagione.\nDopo essere andato in monastero per superare la morte di Buffy, Angel ritorna dalla Angel Investigation, a cui si \u00e8 unita anche Fred, che comincer\u00e0 una storia con Gunn. Il nuovo gruppo si ritrova ad affrontare ancora vari demoni e soprattutto la W&amp;H e un nuovo nemico, Sahjhan, un viaggiatore del tempo che ce l'ha con Angel, e per questo scender\u00e0 a patti anche con l'ufficio di avvocati del male. Sahjhian nel tentativo di uccidere Angel porter\u00e0 a LA Daniel Holtz, un cacciatore di vampiri del 700 a cui Darla e Angelus sterminarono la famiglia. Proprio Darla ritorner\u00e0 da Angel con in grembo un bambino, una cosa straordinaria per i vampiri, e per questo molti gruppi di demoni e la W&amp;H lo vorranno. Il gruppo di studiosi e soldati mandati dagli avvocati verr\u00e0 massacrato da Holtz.\nL'Angel Investigation decide di fare esami sul bambino non ancora nato, e si scopre che \u00e8 un bambino semi-umano e con l'anima: proprio l'anima del bambino influenzer\u00e0 Darla, che comincer\u00e0 a provare per la prima volta l'amore. Dopo aver sconfitto un gruppo di fanatici, Darla comincia ad avere le contrazioni, e successivamente con Angel (che poco prima aveva incontrato Holtz) scopre che il bambino non pu\u00f2 nascere ed \u00e8 destinato a morire. Cos\u00ec Darla decide di uccidersi per permettere al bambino di nascere, non prima di farsi promettere da Angel che protegger\u00e0 il bambino: cos\u00ec si uccide e dalla sua cenere nasce Connor. Nonostante tutto ci sono ancora persone che vogliono il bambino ma Angel costringer\u00e0 il capo dei reparti speciali della W&amp;H a offrirgli protezione. Ma quando sembra che tutto possa andare per il meglio, Wesley scopre una notizia sconvolgente: c'\u00e8 una profezia che dice che Angel dovr\u00e0 uccidere Connor! Wesley decide di portare Connor via con s\u00e9, ma prima di partire viene attaccato e ridotto in fin di vita da Justine, una seguace di Holtz. Angel si precipita all'inseguimento dei cacciatori di vampiri, ma durante il tragitto dove una squadra targata W&amp;H con a capo Lilah Morgan e da Sahjhan, che apre il portale per Quot-Ok, una dimensione infernale, dove Holtz con in braccio Connor si getta.\nAngel, straziato dal dolore, d\u00e0 evidenti segni di malvagit\u00e0 quando rapisce Lilah e il capo dei reparti speciali W&amp;H per costringerli a convocare Sahjhan, che ritorna cos\u00ec corporeo, rompendo cos\u00ec la sua maledizione. Durante lo scontro con Angel, il demone rivela che la profezia in cui Angel dovr\u00e0 uccidere Connor era falsa, inventata da Sahjhan stesso per uccidere Connor e impedire che si realizzasse la reale profezia: Connor uccider\u00e0 Sahjhan. Quest'ultimo verr\u00e0 poi imprigionato in una prigione mistica da Justine.\nAngel si ritrova ad affrontare un nuovo problema: il richiamo di Sahjhan ha aperto un portale da cui sono usciti mostri gelatinosi che stanno per uccidere Fred, ma che verr\u00e0 salvata da Gunn con l'aiuto di Wesley (che ha lasciato il gruppo per le sue azioni da Angel, che ha tentato anche di uccidere l'inglese). Dal portale escono anche il Distruttore, che verr\u00e0 ucciso in pochi secondi da un ragazzo misterioso: quel ragazzo \u00e8 Connor cresciuto molto in poche settimane. Dopo essere scappato e successivamente parlato con Angel, il ragazzo torna da Holtz, invecchiato molto anche lui. Ma l'ex cacciatore di vampiri spinger\u00e0 Connor verso il padre, scrivendogli una lettera, non prima di essersi chiarito con Angel. Ma a sorpresa si fa uccidere da Justine, facendosi lasciare 2 segni sul collo, facendo credere al giovane che \u00e8 stato Angel a ucciderlo. Cos\u00ec questi decide di prendersi la sua vendetta: si avvicina e si allena col padre capendo il suo stile di lotta, e una notte in spiaggia in cui Angel doveva rivelare a Cordelia i suoi sentimenti lo attacca rinchiudendolo in una bara e lo getta in fondo al mare, con l'ausilio di Justine. Quella stessa notte Cordelia viene convinta da Skip, un demone che si finge suo amico, a salire a un livello superiore e per fare pi\u00f9 bene.\nQuarta stagione.\nLa quarta stagione inizia con la scomparsa di Cordelia, che diventa un essere superiore, e di Angel, il quale nel finale della terza stagione era stato rinchiuso in una cassa da Connor e gettato in fondo al mare. Wesley dopo aver torturato Justine scopre dove si trova Angel e lo salva.\nTornati a casa, Angel decide di cacciare Connor che aveva finto di non saperne niente della scomparsa e fingendo di aiutare Fred, Gunn e Lorne (il demone empatico proveniente da Pylea capace di leggere il futuro di una persona leggendone l'anima durante il canto di quest'ultima) a ritrovarlo.\nIn seguito Cordelia ritorna nel mondo ma non ricorda assolutamente nulla del suo passato, e decide di andare a vivere con Connor che si innamora perdutamente della stessa donna amata dal padre. Nel frattempo Fred scopre di essere stata esiliata a Pylea dal suo professore universitario e decide di vendicarsi con l'aiuto di Wesley. Nell'esatto punto in cui \u00e8 nato Connor emerge dagli inferi un mostro molto potente detto La Bestia che semina morte a LA e oscura il sole. Cordelia decide di copulare con Connor regalandogli uno dei pochi momenti di vita vera per lui, ma ne rimane incinta e da questa gravidanza metafisica nasce Jasmine la cui bellezza e purezza rende tutti quelli che la circondano pieni di pace e amore. Ma Fred entrando a contatto col suo sangue ne vede il reale volto e scappa, cerca di ucciderla sparandole un colpo di pistola ma il proiettile trappassa il suo corpo e infetta Angel che aiuter\u00e0 Fred a risvegliare dall'incantesimo il resto della squadra. Angel scopre che il tallode d'achille di Jasmine \u00e8 il suo vero nome, protetto dall'altissimo sacerdote di un'altra dimensione. Dopo aver fatto ritornare in senno tutti gli abitanti del mondo \u00e8 Connor a ucciderla. Ma questo entra in una grave crisi interiore e quando la W&amp;H regala in gestione la nuova sede di LA alla Angel Investigation, Angel accetta seguito dalla sua squadra a patto che a Connor venga regalata una vita normale, e in seguito ad un incantesimo tutti tranne Angel si dimenticano di Connor, trasferito in un'altra parte dell'America da una famiglia normale.\nQuinta stagione.\nOgni componente del gruppo svolger\u00e0 una specifica mansione inerente alle proprie capacit\u00e0: Fred verr\u00e0 messa a capo di un laboratorio, Wesley (che successivamente comincer\u00e0 una storia con la ragazza) a capo del reparto ricerche, Gunn subir\u00e0 uno speciale trattamento che lo far\u00e0 diventare il migliore avvocato della W&amp;H, Lorne viene messo alla divisione spettacoli. Si unir\u00e0 al gruppo anche Spike, arrivato a LA tramite un misterioso medaglione, consegnato da Angel a Buffy in precedenza, grazie al quale il secondo vampiro con l'anima, sacrificandosi, ha salvato il mondo dal Primo a Sunnydale. Quando, per\u00f2, quest'ultimo torna ad essere corporeo, Angel inizia a temere che la profezia, secondo la quale il vampiro con l'anima fosse tornato umano dopo aver terminato le proprie battaglie per la giusta causa, possa non esser mai stata rivolta a lui. Spike, infatti, ha a sua volta l'anima e salvando il mondo \u00e8 diventato un Campione, proprio come lui, perci\u00f2 la profezia potrebbe riferirsi anche a lui. Nonostante questo dubbio e le loro continue liti, per\u00f2, Spike decide di restare ad aiutare Angel.\nNon mancheranno per\u00f2 i problemi: i Soci Anziani (Wolf, Ram e Hart) faranno di tutto affinch\u00e9 Angel diventi malvagio e aiuti i loro scopi, e per questo tireranno fuori la loro arma segreta: il Circolo della Spina Nera, e il loro emissario (Big Bad di stagione) Marcus Hamilton. Ci saranno anche improvvisi ritorni: quello di Sahjhan, che verr\u00e0 ucciso da Connor, quello di Cordelia, che si risveglia dal coma, ma alla fine si riveler\u00e0 solo una proiezione astrale, mentre la ragazza era morta senza svegliarsi e quello di Lindsey McDonald, che all'inizio ostacoler\u00e0 Angel.\nIn questa stagione ci sar\u00e0 anche la morte di Fred, a causa di un misterioso sarcofago che conteneva un potente demone, Illyria, che consumer\u00e0 l'anima della ragazza fino a prendere il possesso del suo corpo. Il demone si unir\u00e0 poi al gruppo per distruggere il Circolo della Spina Nera, a cui a sorpresa si unir\u00e0 anche Angel, anche se alla fine si riveler\u00e0 una farsa solo per avvicinarsi al gruppo, e dare ai suoi amici un bersaglio: Wesley avr\u00e0 il compito di uccidere lo stregone del circolo, Illyria quello di eliminare il diavolo e altri tre membri, Gunn quello di eliminare la senatrice Brucher, Spike dovr\u00e0 salvare il bambino dato alla Fell Brethren, Lindsay, che nel frattempo si \u00e8 unito al gruppo, si occuper\u00e0 insieme a Lorne dei demoni Sahrvin, mentre Angel si occuper\u00e0 di Sebassis.\nTutti riescono a uccidere i propri bersagli mentre Angel combatte con Hamilton e riesce a ucciderlo con l'aiuto di Connor; infatti si era gi\u00e0 occupato di Sebassis avvelenandolo. Dopo la fine della battaglia Lorne uccide Lindsey su ordine di Angel e poi se ne va. Durante la lotta Wesley muore e Gunn viene ferito gravemente. Angel dice a Connor di fuggire, perch\u00e9 finch\u00e9 lui sar\u00e0 vivo Angel non verr\u00e0 mai davvero sconfitto. I Soci Anziani per vendicarsi apriranno un gigantesco portale infernale su LA, e la stagione si conclude con Angel, Spike, Gunn e Illyria che si preparano alla battaglia contro il colossale esercito dei Soci.\nCaduta di Los Angeles.\nLa battaglia ha un esito imprevisto: i Soci Anziani trasportano difatti tutta la citt\u00e0 di Los Angeles all'inferno, inoltre rendono Angel nuovamente umano in modo da privarlo della sua forza sovrumana ed immortalit\u00e0 nel momento in cui ne ha maggiormente bisogno. A causa di ci\u00f2, Angel passer\u00e0 mesi in riabilitazione per essersi rotto una gamba e la schiena in un incidente, tuttavia finito questo periodo comincer\u00e0 a combattere i demoni che ora fanno da padroni per la citt\u00e0 ed a salvare il maggior numero possibile di cittadini, in questo sar\u00e0 aiutato da un drago demoniaco benevolo reclutato ed adottato come cucciolo (cui mette nome Cordelia in omaggio all'amata collega) e dallo spettro di Wesley (ora sua collegamento coi Soci Anziani).\nSuccessivamente si ricongiunge con Spike, Illyria, Connor, Gwen, Nina, Groosalugg e Lorne, insieme ritorneranno alla loro vecchia base nell'Hyperion Hotel, che ribadiranno a centro di ritrovo per gli sfollati cui presteranno i primi soccorsi, ristabilendo l'ordine ed instaurando una sorta di dominio sui demoni di LA, cominciando a riprendersela piano piano. A questo punto, tuttavia, Angel \u00e8 costretto ad affrontare l'altro grande boss della citt\u00e0: Gunn, che perse di vista durante la battaglia come tutti i suoi compagni e che and\u00f2 incontro al triste destino di essere tramutato in vampiro. Angel \u00e8 incapace di fare del male all'amico e troppo debole nella sua nuova condizione da umano per provarci, tuttavia grazie anche allo spettro di Cordelia, comprende che i Soci Anziani hanno bisogno di lui per realizzare la profezia dello Shanshu, a cui tanto tengono, e dunque si fa uccidere da Gunn per costringerli ad annullare la linea temporale e annullare il trasporto di L.A all'Inferno.\nAngel viene riportato in vita come vampiro esattamente durante la battaglia di fine quinta stagione, che stavolta vince assieme ai compagni, impedendo la sequela di eventi catastrofici. Vi sono per\u00f2 due grandi differenze: l'edificio della Wolfram &amp; Hart sembra sparito dall'esistenza ed ogni abitante di Los Angeles ricorda il periodo passato all'inferno, per cui la Angel Investigations, che torna ad aver sede all'Hyperion Hotel, viene acclamata come un gruppo di eroi.\nInoltre, Hollywood dedica un film d'azione all'avvenimento con Nicolas Cage nel ruolo di Angel.\nAlla riapertura dell'Angel Investigations, si unisce Kate Lockley, profondamente cambiata dal periodo trascorso all'Inferno. L'agenzia \u00e8 soggetta a numerose richieste dovute all'acquisita popolarit\u00e0 ed alla fama di eroi, spesso tali richieste provengono unicamente da agenzie pubblicitarie o da fan desiderosi di incontrare i membri del gruppo.\nIn seguito alla battaglia con la forza malefica \"James\", la divoratrice di anime \"Liss\" e una sorellanza demoniaca, Angel si allontaner\u00e0 temporaneamente dall'agenzia lasciando la leadership al figlio Connor.\nTwilight.\nDurante il periodo di allontanamento da Los Angeles, Angel sar\u00e0 contattato da una forza superiore, la quale gli conferir\u00e0 un incredibile aumento di potere, rivelandogli poi che la condivisione di potere di Buffy con le altre Cacciatrici \u00e8 stata uno stravolgimento delle forze naturali, fatto che spinger\u00e0 tutti i governi ad andare contro alla ragazza. Per impedire il peggio dunque, Angel indosser\u00e0 una maschera, costituir\u00e0 una setta di seguaci e si far\u00e0 chiamare Twilight, dicendosi intenzionato ad annientare tutte le Cacciatrici, mentre in realt\u00e0 il suo vero scopo sar\u00e0 distrarre i governi e far s\u00ec che la forza che ha donato il potere a lui lo doni anche a Buffy di modo da completare un piano universale esistente dall'alba dei tempi.\nAgendo in tal modo, Twilight metter\u00e0 in fuga l'Organizzazione delle Cacciatrici e le far\u00e0 rifugiare in Tibet, nel monastero in cui risiede Oz; qui le affronter\u00e0 assieme ad un esercito di soldati e rapir\u00e0 Andrew, Giles e Faith allo scopo di attirare Buffy, ora investita dai suoi stessi poteri, e rivelarle la verit\u00e0 sulle sue azioni. I due cominceranno dunque a percepire l'alchimia che la forza superiore genera tra di loro e daranno libero sfogo alla loro passione utilizzando le loro nuove abilit\u00e0 a fini sessuali, in questo modo ascenderanno ad un piano di vita superiore come stabilito all'alba dei tempi dall'universo, il cui grande piano era generare grazie ai due una dimensione di pura felicit\u00e0 rendendo il precedente, ed imperfetto, mondo sacrificabile. Resisi conto di ci\u00f2 i due rinunceranno all'eterna felicit\u00e0 per tornare sulla terra e impedire che le orde demoniache la distruggano.\nMentre il gruppo di Buffy, seguendo il piano di Spike, si recher\u00e0 alle rovine di Sunnydale alla ricerca del \"Seme delle Meraviglie\", fonte di ogni magia, Angel si muover\u00e0 a supervelocit\u00e0 per il pianeta difendendolo dagli invasori demoniaci; tuttavia verr\u00e0 raggiunto ed assoggettato dalla stessa forza superiore che gli don\u00f2 l'aumento di poteri, la quale si rivela essere la manifestazione dell'universo da lui stesso creato. Mosso dall'entit\u00e0, egli raggiunger\u00e0 Sunnydale per impedire al gruppo di Buffy di nuocere al Seme, di modo che la terra soccomba e il nuovo universo possa nascere; dunque affronter\u00e0 Buffy ed uccider\u00e0 Giles davanti ai suoi occhi, causando la rabbia della donna, che distrugger\u00e0 il seme e rimuover\u00e0 tutta la magia dal mondo. A seguito di tali atti Angel piomber\u00e0 in uno stato semi-catatonico e sar\u00e0 accudito da Faith, unica persona a non giudicarlo malamente dopo le azioni da lui compiute.\nPoteri e abilit\u00e0.\nCome tutti i vampiri mostrati nel mondo di Buffy, Angel \u00e8 in possesso di capacit\u00e0 sovrumane come una maggior forza, agilit\u00e0 e riflessi di un essere umano normale, tanto che l'unico vivente che pu\u00f2 combatterlo \u00e8 appunto la Cacciatrice.\nInoltre dispone di una percezione sensoriale (udito, olfatto, vista, tatto e gusto) estremamente sviluppata, che ne fanno un fenomenale predatore notturno. \n\u00c8 inoltre immune alle armi della morte e guarisce da qualunque tipo di ferita; non ha battito cardiaco e la sua temperatura corporea \u00e8 molto bassa, permettendogli di non risentire dei fenomeni atmosferici. Non necessita di respirare o di cibo, ma solamente di sangue. Questo non deve essere esclusivamente umano, difatti si ciba prettamente di sangue animale (di maiale).\nI vampiri possono inoltre mutare aspetto: da quello umano, ad uno umanoide, con la fronte corrugata, gli occhi gialli e i denti appuntiti, quest'ultimo \u00e8 spesso descritto come il loro vero aspetto.\nVi sono inoltre diverse limitazioni che devono rispettare: per entrare in una casa o, pi\u00f9 generalmente in un luogo privato, i vampiri hanno bisogno di un invito esplicito, che non vale per i luoghi pubblici: la regola dell'invito scade quando il proprietario muore, o il proprietario non considera pi\u00f9 sua la casa. Non pu\u00f2 esporsi alla luce solare (sebbene abbia una singolare resistenza, superata dal solo Spike) ed \u00e8 vulnerabile al fuoco, ai paletti di frassino e alla decapitazione. Inoltre l'acqua santificata ha su di lui lo stesso effetto del sole.\nOggetto di parodia dello stesso autore del telefilm \u00e8 che tutti i vampiri dimostrano capacit\u00e0 combattive innate e grande conoscenza delle arti marziali; Angel non fa eccezione, infatti \u00e8 esperto di Kick-boxing, Judo, Karate, Taijiquan, Capoeira e Scherma, e durante la sua lunga esistenza ha affinato cos\u00ec tanto queste sue capacit\u00e0 (insieme alle sue prestazioni fisiche) che gli unici vampiri in grado sostenere un combattimento contro di lui oltre a Spike e Il Maestro, si possono contare sulla punta delle dita.\nAngel \u00e8 inoltre esperto nell'uso delle armi da taglio e da fuoco, \u00e8 un grande esperto di stregoneria, esorcismo, demonologia e occulto. Dimostra di possedere una sorta di legame mentale coi vampiri da lui generati, cosa che gli garantisce visioni ambigue sulle attivit\u00e0 di questi ultimi, in aggiunta \u00e8 un maestro di tortura fisica e psicologica.\nAngel \u00e8 un abile detective, dotato di un eccezionale intuito, di un grande talento per gli identikit e di quella che sembra essere una memoria eidetica. Oltretutto parla correttamente inglese, coreano, tibetano, francese, italiano, spagnolo, tedesco, greco, latino, russo e rumeno.\nPossiede poi un'anima, che gli dona la capacit\u00e0 di distinguere il bene e il male, assente invece nei suoi simili.\nAnche senza i suoi poteri da vampiro Angel \u00e8 un avversario molto pericoloso, in grado di competere con la maggior parte dei demoni e dei vampiri; mentre era in forma umana \u00e8 stato, tra le altre cose, in grado di mettere alle strette un avversario del calibro di Charles Gunn, nonostante questi fosse stato trasformato in vampiro.\nPoteri di Twilight.\nCome Twilight, Angel viene dotato di una vasta gamma di nuove abilit\u00e0 sovrannaturali, oltre all'immortalit\u00e0 ed alle capacit\u00e0 rigeneranti gi\u00e0 possedute infatti, ottiene un significativo aumento della propria, gi\u00e0 superumana, percezione sensoriale, nonch\u00e9 una crescita esponenziale della sua forza fisica, che lo rende capace di sollevare senza sforzo un intero edificio e sconfiggere una Cacciatrice con un solo colpo leggero. Oltretutto viene dotato dell'immunit\u00e0 ai veleni vampirici, essendo in grado di esporsi alla luce del sole senza problemi, ed alla maledizione Kalderash; fa infatti sesso con Buffy senza perdere l'anima.\nDiviene inoltre invulnerabile, tanto che anche venendo colpito in pieno petto da un albero appuntito, questo si riduce in segatura, e che venendo colpito all'inguine da Faith non prova il minimo dolore. Sviluppa infine una velocit\u00e0 pari, se non superiore a quella del suono ed il potere del volo.\nTali abilit\u00e0 ad ogni modo, spariranno dopo la distruzione del \"Seme delle Meraviglie\"."}
{"id": "2572526", "revid": "124349185", "url": "https://it.wikipedia.org/wiki?curid=2572526", "title": "Wesley Wyndam-Pryce", "text": "Wesley Windham Pryce (talvolta scritto Wyndam-Price o Wyndham-Price) \u00e8 uno dei protagonisti della serie televisiva \"Buffy l'ammazzavampiri\" e di \"Angel\"; il personaggio \u00e8 interpretato da Alexis Denisof.\nInizialmente Osservatore allampanato, Wesley diverr\u00e0 in seguito il braccio destro di Angel, nonch\u00e9 un personaggio di punta della Angel Investigations.\nConcetto e creazione.\nWesley fu inizialmente pensato per essere in contrasto al personaggio di Rupert Giles. L'attore Alexis Denisof comment\u00f2 che Wesley e Giles hanno una storia personale simile, ma sono andati in direzioni diverse \"con gli strumenti che avevano\"; Wesley fu concepito come una \"nemesi\" per Giles e Buffy. Il produttore coesecutivo Doug Petrie, che scrisse il primo episodio in cui compare Wesley, \"Balthazar\" (\"Bad Girls\"), spiega, \"Come Faith \u00e8 un riflesso di Buffy, Wesley occupa un sacco dello spazio che Giles tradizionalmente occupa.\" Ed elabora, che poich\u00e9 Giles rappresenta il solito \"tipo noioso che viene dall'Inghilterra a dirti di stare dritto ed obbedire alle regole\", introducendo Wesley, che incarna questi tratti \"all'ennesima potenza\" pu\u00f2 rendere Giles \"sovversivo\" e \"figo\". Lo scrittore Jane Espenson afferma che il personaggio era stato pensato perch\u00e9 fosse antipatico al pubblico, poich\u00e9 cercava di prendere il posto di Giles.\nAlexis Denisof, che aveva vissuto in Inghilterra prima di trasferirsi a Los Angeles, non conosceva la serie di \"Buffy the Vampire Slayer\" poich\u00e9 non era ancora stata trasmessa nel Regno Unito. Quando Anthony Head scopr\u00ec che la Mutant Enemy stava cercando un attore per interpretare Wesley, Head contatt\u00f2 Denisof, suo vecchio amico dall'Inghilterra chiedendogli se poteva essere interessato nel ruolo. Denisof afferma che originariamente Wesley sarebbe dovuto \"entrare in scena, irritare Giles e Buffy per un paio di puntate e quindi essere gloriosamente terminato\". Comunque gli scrittori si appassionarono al \"curioso humor\" del personaggio e vollero eliminarlo. Joss Whedon cerc\u00f2 di trovare un posto per Wesley nella serie in modo che non si scontrasse con Giles e alla fine propose a Denisof di comparire nello spin-off \"Angel\". Denisof afferma che per poter far funzionare Wesley come personaggio a lungo termine dovettero modificarlo per renderlo pi\u00f9 simpatetico.\nBiografia del personaggio.\nInfanzia e adolescenza.\nWesley nacque in Inghilterra, da Roger Wyndam-Pryce, membro di spicco del Consiglio degli Osservatori, e da sua moglie. La madre mor\u00ec presumibilmente dandolo alla luce ed il padre lo crebbe in modo rude e distaccato. Roger era solito punire severamente ogni minimo errore del figlio e picchiarlo costantemente. Dell'infanzia di Wesley viene rivelato ben poco, tuttavia si sa con certezza che da bambino venne pi\u00f9 volte chiuso a chiave nel sottoscala e che a sei o sette anni, quando tent\u00f2 di resuscitare un uccellino trovato in giardino servendosi di una pietra taumaturgica presa dall'ufficio del padre, la reazione di questi fu tanto violenta da instillare in Wesley la paura di entrare nuovamente nell'ufficio paterno.\nWesley nutr\u00ec da sempre una grande stima per il nonno Geoffrey Wyndam-Pryce, che fu colonnello dell'esercito britannico durante la prima guerra mondiale.\nA quattordici anni entrer\u00e0 in un istituto prettamente maschile specializzato nella formazione degli Osservatori, dove divenne uno dei migliori studenti e si specializz\u00f2 nell'addestramento delle Cacciatrici.\nIn \"Buffy l'ammazzavampiri\".\nWesley verr\u00e0 mandato a Sunnydale come nuovo Osservatore di Buffy e Faith in sostituzione di Giles, quando questi viene valutato inadatto dal Consiglio. Compassato, pomposo, ridicolo e autoritario, Wesley viene immediatamente sottovalutato dalle due ragazze e dal resto della Scooby Gang, che in breve imparano ad ignorarlo e far finta che non sia presente nella stanza. Durante il periodo con il gruppo della Cacciatrice nessuno lo prese sul serio ed in genere tutti i membri della squadra erano soliti deriderlo o ridicolizzarlo. Originariamente il personaggio sarebbe dovuto morire dopo un paio di episodi ma agli autori e al pubblico risult\u00f2 tanto simpatico da decidere di mantenerlo per tutta la terza stagione.\nWesley e Cordelia condivideranno una sorta di attrazione reciproca culminata durante il ballo di fine liceo, quando questi le far\u00e0 da accompagnatore. In seguito i due condivideranno un imbranatissimo bacio che far\u00e0 intendere ad entrambi che non esista la minima attrazione tra di loro. Quando Faith sar\u00e0 irretita dal sindaco Wilkins, la gang non informa Wesley, che di conseguenza irromper\u00e0 nel tentativo di Angel di riabilitare la ragazza, provocando nella ragazza l'accelerata discesa verso la malvagit\u00e0.\nQuando Angel verr\u00e0 avvelenato da Faith, Wesley tenter\u00e0 di persuadere il Consiglio degli Osservatori a dargli l'antidoto per curarlo, tuttavia fallisce causando il disgusto e la rabbia di Buffy, che si distacca permanentemente dal Consiglio. Nonostante l'evento, che segnerebbe in teoria la fine del suo compito di Osservatore, Wesley decide di restare fino all'Ascensione del sindaco per poterla impedire, ma viene immediatamente messo al tappeto ed in seguito alla battaglia, portato via da un'ambulanza.\nA seguito di questi eventi il Consiglio lo licenzia per incompetenza.\nIn \"Angel\".\nDopo essere stato licenziato Wesley divenne un cacciatore di demoni solitario a Los Angeles ed un anno pi\u00f9 tardi incontrer\u00e0 Angel e Cordelia, iniziando a collaborare con loro nella Angel Investigations come parziale rimpiazzo del recentemente deceduto Doyle. Per orgoglio l'uomo non riveler\u00e0 subito ai due di essere stato licenziato ma piuttosto dir\u00e0 di \"essersene andato\" e si ostiner\u00e0 a dire di voler lavorare in solitaria, sebbene dopo un paio di episodi, trovandosi in ristrettezze economiche, accetter\u00e0 di buon grado l'aiuto monetario di Angel, che gli offre un posto nell'agenzia.\nSuccessivamente avr\u00e0 una storia con l'attrice Virginia Bryce.\nWesley dar\u00e0 prova della sua lealt\u00e0 quando il Consiglio gli offrir\u00e0 di essere reintegrato e lui li tradir\u00e0 per aiutare Angel a tener nascosta Faith, nonostante questa abbia tentato di ucciderlo, dimostrando di fidarsi molto pi\u00f9 del vampiro che del Consiglio. Stringer\u00e0 poi una forte relazione da \"fratelli in armi\" con il cacciatore di vampiri Charles Gunn ed incomincer\u00e0 a divenire un uomo molto pi\u00f9 coraggioso, tanto che per difendere i suoi compagni da uno zombie rimarr\u00e0 paralizzato su una sedia a rotelle per diverse settimane. Quando Angel discender\u00e0 nell'oscurit\u00e0, Wesley prender\u00e0 il suo posto a capo della Angel Investigations e dimostrer\u00e0 di essere un capo estremamente capace.\nDiventato leader del gruppo, manterr\u00e0 la posizione anche al ritorno di Angel, sebbene i compagni tendano comunque a vedere pi\u00f9 nel vampiro la posizione di capo che in Wesley, cosa che gli provocher\u00e0 una crisi di confidenza. Il pragmatismo acquisito dall'uomo viene mostrato drasticamente a Pylea, quando messosi a capo di una ribellione opter\u00e0 per tentare un piano che avrebbe messo in pericolo la vita di molti uomini e perfino quella di Angel, affermando che:\nNella terza stagione Wesley diviene soggetto alle tragedie; innanzitutto si innamora della collaboratrice Fred, che tuttavia tenter\u00e0 di uccidere poich\u00e9 posseduto da uno spirito misogino, minando parecchio il loro rapporto. In seguito, dopo la nascita del figlio di Angel, Connor, Wesley si convincer\u00e0 della profezia che vuole il vampiro come assassino del proprio figlio e dunque collaborer\u00e0 col cacciatore di demoni Daniel Holtz per rapire il bambino. Il piano per\u00f2 ha delle conseguenze inattese: la profezia era falsa, Holtz tradisce Wesley, rapisce Connor e scompare in una dimensione demoniaca dopo aver tagliato la gola dell'uomo.\nWesley sopravvive alla ferita pur riportando una vistosa cicatrice e viene cacciato dalla Angel Investigations da un infuriato Angel, il quale tenta persino di ucciderlo strangolandolo. Successivamente creer\u00e0 un gruppo paramilitare per proseguire la sua missione di cacciatore di demoni ed avr\u00e0 una relazione sessuale con Lilah Morgan, avvocato della Wolfram &amp; Hart, nonch\u00e9 vecchia nemica del gruppo.\nWesley soccorrer\u00e0 poi Angel, imprigionato in una bara metallica e gettato nel fondo dell'oceano da Connor. In seguito rinvigorir\u00e0 il vampiro con il suo stesso sangue e sar\u00e0 reintegrato dalla Angel Investigations dopo essersi rappacificato con lui.\nDivenuto serio, privo di umorismo e pessimista, Wesley prender\u00e0 la difficile decisione di risvegliare l'alter ego malvagio di Angel, Angelus, al fine di sconfiggere La Bestia. Successivamente far\u00e0 evadere Faith di prigione al fine di affrontare Angelus e contatter\u00e0 Willow per restituirgli l'anima.\nIn seguito l'uomo dovr\u00e0 decapitare il corpo senza vita di Lilah Morgan poich\u00e9 sospetta sia stata uccisa da Angelus e dunque rischi di tramutarsi in vampiro. Ad ogni modo in realt\u00e0 \u00e8 stata uccisa da Cordelia Chase, sotto l'influenza di Jasmine. Nei minuti precedenti alla decapitazione del cadavere, Wesley ha delle allucinazioni di Lilah e parla con lei come se fosse ancora vivo, rifiutandosi categoricamente di credere che la donna lo amasse, sebbene ci\u00f2 probabilmente fosse vero.\nQuando la Angel Investigations accetter\u00e0 l'unione con la Wolfram &amp; Hart, Wesley tenta di liberare l'anima di Lilah dall'inferno bruciando il suo contratto, cosa che si riveler\u00e0 per\u00f2 impossibile, ma che rende felice Lilah, in quanto \u00e8 stata comunque una dimostrazione di affetto da parte di Wesley. Verr\u00e0 messo a capo del reparto ricerche ed incomincer\u00e0 una storia con Fred, successivamente verr\u00e0 contattato da suo padre Roger per divenire membro del nuovo Consiglio degli Osservatori, l'uomo rifiuter\u00e0 ed in risposta suo padre tenter\u00e0 di uccidere Fred. Per impedirglielo Wesley scaricher\u00e0 tutto il caricatore della sua pistola su di lui, scoprendo trattarsi non del suo vero padre ma di un cyborg. Ad ogni modo l'evento lo traumatizzer\u00e0 immensamente.\nPoco dopo vedr\u00e0 Fred morirgli tra le braccia nell'episodio \"Un buco nel mondo\" in quanto verr\u00e0 posseduta dall'Antico Illyria, cosa che lo distrugge psicologicamente. Wesley si sfogher\u00e0 uccidendo Knox, responsabile della resurrezione del demone, e pugnalando Gunn (non mortalmente) per averlo inconsapevolmente permesso. In seguito discender\u00e0 nell'alcolismo, trovando come unico sfogo l'istruzione di Illyria alla comprensione del mondo degli umani. Wesley diverr\u00e0 una sorta di figura paterna per Illyria e si prender\u00e0 molta cura di lei e della sua integrazione nel mondo. Dai profondi dialoghi tra i due, per\u00f2, \u00e8 chiaro come Wesley abbia perso ogni speranza di trovare un barlume di felicit\u00e0 e che ogni positivit\u00e0 in lui sia stata lacerata dai traumi subiti.\nIn seguito ad un'incomprensione con Angel, Wesley causer\u00e0 la rottura della \"Finestra Orlon\" e di conseguenza ripristiner\u00e0 le memorie di Connor, precedentemente cancellate dal vampiro. Tutto ci\u00f2 ripristina i suoi ricordi sul ragazzo e quindi sul suo tradimento verso Angel di quando rap\u00ec Connor, cosa che lo getta ulteriormente nello sconforto, asserendo di volersi concentrare solo sui ricordi falsi per poter sopportare la realt\u00e0 delle cose. Successivamente riuscir\u00e0 per\u00f2 a farsi perdonare e riappacificasi col gruppo.\nQuando Angel proporr\u00e0 di uccidere tutti i membri dei Circolo della Spina Nera, a Wesley toccher\u00e0 lo stregone demoniaco Cyvus Vail. Il giorno prima della battaglia, Wesley rimane con Illyria, di fronte alla quale dimostra nuovamente tutta la propria negativit\u00e0, dicendo che non prova il desiderio di trascorrere una giornata felice perch\u00e9 non c'\u00e8 assolutamente niente che possa farlo stare meglio. Cyvus sfrutter\u00e0 l'instabilit\u00e0 emotiva dell'uomo a suo vantaggio, rivelandosi un avversario troppo potente per Wesley, che viene ferito mortalmente da esso riuscendo di risposta unicamente a tramortirlo con una sfera di fuoco emessa dalle mani tramite la magia.\nWesley muore tra le braccia di Illyria, trasformatasi in Fred su richiesta dell'uomo, desideroso di dire addio alla donna amata, anche se si trattava solo dell'aspetto di Fred. Folle di rabbia, Illyria vendicher\u00e0 la morte dell'uomo spaccando la testa di Vail con un unico pugno. Illyria poi rivela al resto del gruppo che l'uccisione di Cyvus non \u00e8 stata sufficiente a placare la sua ira e di aver bisogno di compiere ulteriore violenza.\nCaduta di Los Angeles.\nA seguito della caduta di Los Angeles all'inferno attuata dai Soci Anziani, Wesley viene da essi fatto risorgere come spettro e diventa il contatto di Angel con i suddetti. L'uomo aiuter\u00e0 l'amico, ora ritrasformato in umano dai tre demoni, a ripristinare l'ordine a Los Angeles, tuttavia a causa della sua condizione incorporea non sar\u00e0 in grado di aiutarlo in battaglia e perci\u00f2 si limiter\u00e0 ad un ruolo di supporto ed a comunicargli i messaggi della Wolfram &amp; Hart. Durante la battaglia tra Angel ed il vampirizzato Gunn, Wesley tenter\u00e0 di comunicare con Cordelia, e ricever\u00e0 il messaggio che i Soci Anziani hanno bisogno che Angel resti in vita per la profezia di Shanshu.\nWesley passer\u00e0 dunque tale comunicazione ad Angel, che in tutta risposta si far\u00e0 decapitare da Gunn, costringendo i Soci Anziani a ripristinare la realt\u00e0 prima della caduta di LA. Tuttavia essendo Wesley morto prima dell'evento rimane tale e, d'altronde si dice soddisfatto del suo destino in quanto anche Fred rimane ugualmente defunta e senza di lei sente di non avere ragioni di vita. Dunque sparir\u00e0 nel nulla dopo aver chiesto a Spike di prendersi cura di Illyria al suo posto.\nSfruttando l'influenza derivata dal suo stato di eroe cittadino, Angel far\u00e0 poi costruire una biblioteca a Los Angeles intitolata a Wesley e Fred.\nPoteri e abilit\u00e0.\nFisicamente Wesley possiede una forza piuttosto superiore a quella di un normale uomo del suo peso, et\u00e0 e altezza e parimenti anche la sua agilit\u00e0 risulta straordinaria. Essendo stato addestrato come Osservatore inoltre dispone di una vastissima conoscenza in fatto dei diversi tipi di demoni, vampiri ed altre creature delle tenebre, inoltre dispone di una conoscenza enorme della magia, sia bianca che nera. In un'occasione lo si \u00e8 visto emettere palle di fuoco dal palmo della sua mano.\nPossiede un'intelligenza molto al di sopra dell'ordinario, quasi geniale, ed \u00e8 un maestro pianificatore, stratega, ricercatore, detective e traduttore di innumerevoli lingue umane e non. La sua cultura \u00e8 forse la pi\u00f9 elevata all'interno della Angel Investigations, e la sua conoscenza \u00e8 spesso e volentieri vitale per il gruppo.\nNonostante l'addestramento da osservatore, inizialmente Wesley sembra non essere in grado di affrontare un combattimento reale (la prima volta che lo si vede combattere \u00e8 stato salvato da Giles, nella battaglia col sindaco Wilkins \u00e8 stato messo subito al tappeto ed in un'altra occasione mentre cercava di soccorrere Cordelia questa ha fatto in tempo a liberarsi da sola prima del suo intervento) ma l'esperienza passata con Angel lo ha dotato di un incredibile talento di artista marziale e di combattente corpo a corpo, nonch\u00e9 di una grande abilit\u00e0 nell'uso delle armi da taglio quali spade, coltelli, lance, asce, balestre ed un'indefinita vastit\u00e0 di altre armi medievali. Oltre che armi da fuoco, con cui dimostra di possedere una mira infallibile: in un'occasione \u00e8 riuscito a centrare l'unico foro nell'armatura del demone corazzato, Skip, uccidendolo con un solo colpo. Wesley \u00e8 uno dei pochi umani capaci di affrontare e uccidere un vampiro con le proprie forze, ed in un episodio \u00e8 stato in grado di sconfiggere diversi ninja guardiani di uno sciamano che aveva tolto l'anima ad Angelus.\nNella sua forma di spettro ha dimostrato l'abilit\u00e0 di passare attraverso gli oggetti e le persone, tale potere aveva tuttavia l'effetto collaterale di impedirgli di entrarvi in contatto e perci\u00f2 lo rendeva inservibile in battaglia, assicurandogli tuttavia un'ottima difesa contro gli attacchi fisici. Sempre come spettro ha dimostrato un contatto psichico diretto con i Soci Anziani.\nEvoluzione.\nInizialmente impacciatissimo, buffo, patetico, scoordinato, maldestro, sgraziato e goffo, Wesley Wyndam-Pryce \u00e8 il personaggio che si evolve poi maggiormente nella serie. Dal suo esordio in Angel come Osservatore fallito e depresso, incomincia a diventare molto pi\u00f9 sicuro di s\u00e9 ed utile alla Angel Investigations, fino a divenire il braccio destro del protagonista ed arrivare ad essere sul suo stesso piano in qualit\u00e0 di leader. Procedendo nella serie Wesley viene dipinto sempre pi\u00f9 come un uomo rude ma con una certa cultura che ha sviluppato il suo fisico e la magia nascosta dentro di lui. Le numerose battaglie e tragedie personali toccategli gli hanno fatto perdere sempre di pi\u00f9 la personalit\u00e0 arrogante ma debole inizialmente mostrata in favore di quella di un uomo risoluto, tenace, gentile ma sempre pronto all'azione.\nAnche il suo aspetto cambia notevolmente: da impettito damerino perennemente in giacca e cravatta, ben rasato e con i capelli cotonati, Wesley incomincia sempre pi\u00f9 di frequente ad indossare pantaloni e scarpe da lavoro, t-shirt e giacche scamosciate, inizia a sfoggiare una barba incolta ed una pettinatura pi\u00f9 arruffata, inoltre comincia a portare sempre meno di frequente gli occhiali da vista. Altro cambiamento dopo la terza stagione \u00e8 la vistosa cicatrice sulla parte sinistra della gola."}
{"id": "2572528", "revid": "123400746", "url": "https://it.wikipedia.org/wiki?curid=2572528", "title": "Derby italiano di trotto", "text": "Il Derby italiano di trotto \u00e8 una corsa ippica dedicata ai trottatori di tre anni di et\u00e0, maschi e femmine, allevati in Italia. \u00c8 la vetrina pi\u00f9 prestigiosa per i giovani cavalli del trotto italiano.\nSi \u00e8 disputato a Roma all\u2019Ippodromo di Villa Glori dalla sua istituzione, nel 1926, fino al 1959; poi, dal 1960 al 2012, si \u00e8 corso, sempre a Roma, all'Ippodromo di Tor di Valle, fino alla chiusura di questo.\nDopo l'edizione 2013 disputata all'Ippodromo di Agnano, dal 2014 \u00e8 stato trasferito, ancora a Roma, all\u2019Ippodromo delle Capannelle. Nuovamente spostato ad Agnano nel 2018 e nel 2019 per lavori di adeguamento alle Capannelle, ha fatto finalmente ritorno a tale ultimo impianto per l\u2019edizione 2020.\nIl record della corsa appartiene a Unicka (edizione 2016) con il tempo di 1.12.2 (guidatore: Pietro Gubellini), record poi uguagliato nel 2018 da Zlatan (guidatore: Giampaolo Minnucci).\nIl nome.\nIl nome della corsa richiama una competizione per cavalli da galoppo di tre anni di et\u00e0 organizzata per la prima volta nel 1780 da un gruppo di nobili inglesi appassionati di ippica ed intitolata al proprietario della tenuta che aveva ospitato l\u2019evento, Edward Smith-Stanley, XII conte di Derby (1752-1834).\nIl Derby inglese si disputa annualmente all\u2019Ippodromo di Epsom, a circa 6\u00a0km dal luogo originario delle prime edizioni della corsa e a circa 30\u00a0km dal centro di Londra. Dal 1780 non ne \u00e8 stata mai saltata un\u2019edizione, anche se negli anni dal 1915 al 1918 e dal 1940 al 1945, dati gli eventi bellici, la corsa fu spostata a Newmarket, nel Suffolk, a circa 100\u00a0km a Nord di Londra.\nIl Derby \u00e8 tutt\u2019oggi considerato uno dei grandi eventi sportivi britannici e ha un ampio seguito di pubblico, sia in presenza che a livello mediatico, specie in televisione.\nIl termine \"Derby\" \u00e8 stato adottato nel tempo per denominare numerose grandi corse ippiche in tutto il mondo, sia di galoppo che di trotto, per sottolinearne il carattere di appuntamento cruciale nel calendario degli eventi sportivi del circuito. In particolare, si possono ricordare, oltre al Derby italiano di galoppo e al Derby italiano di trotto: il Derby svedese di trotto (Svenskt Travderby), disputato annualmente all\u2019ippodromo J\u00e4gersro di Malm\u00f6, riservato ai quattro anni; il Derby neozelandese di trotto (New Zealand Derby), disputato annualmente all\u2019ippodromo The Met di Addington e riservato ai tre anni; il Dayton Pacing, Distaff &amp; Trotting Derby (tre corse, disputate annualmente in un'unica riunione, riservate ai cavalli dai quattro anni in su, rispettivamente ambiatori, ambiatrici e trottatori, che hanno luogo a Dayton, nell\u2019Ohio, Stati Uniti); il Kentucky Derby (galoppo) che ha luogo, sempre con cadenza annuale, all'ippodromo Churchill Downs di Louisville (Kentucky, Stati Uniti).\nCon la stessa valenza, volta a enfatizzare l\u2019importanza di un evento sportivo periodico accostandolo al prototipo londinese, l\u2019appellativo \u201cDerby\u201d \u00e8 da tempo di uso comune, in Italia come in molti altri Paesi (ad esempio, in Gran Bretagna e in Spagna) per indicare le sfide fra due squadre, di calcio o di altri sport, della stessa citt\u00e0.\nLa storia della corsa.\nLe origini.\nIn Italia ad avvalersi per primo della denominazione \u201cbritannica\u201d fu il settore del galoppo, che promosse nel 1884 il primo Derby destinato ai galoppatori di tre anni, che fu disputato all\u2019Ippodromo delle Capannelle. Da allora la corsa \u00e8 stata disputata annualmente, senza mai essere sospesa, neanche in periodo bellico.\nDovettero passare 42 anni perch\u00e9 analoga iniziativa venisse assunta anche per il settore del trotto: la prima edizione del \u201cDerby Reale del Trotto\u201d si ebbe infatti nel 1926, e fu disputata all\u2019ippodromo romano di Villa Glori, sulla distanza dei 2000 metri e con una dotazione di 100.000 lire. Vinse un puledro di nome Malacoda con il tempo di 1.29.2 in pista da 800 metri.\nDal 1928 al 1932 la distanza venne portata a 2100 metri, e la corsa condusse alla ribalta i pi\u00f9 famosi cavalli da trotto e driver dell\u2019epoca.\nIn termini cronometrici, le prestazioni di quegli anni non sono ovviamente paragonabili con quelle attuali, che riflettono il progressivo affinamento delle tecniche di allevamento e di allenamento dei cavalli: il miglior ragguaglio fu infatti quello ottenuto da Palla che vinse il Derby del 1927 in 1.26.\nNegli anni \u201930 il Derby cambi\u00f2 ancora distanza e denominazione: i metri diventarono prima 2400 e poi 2500 e la corsa prese il nome di \u201cGran Premio del Re e Imperatore\u201d.\nMentre i proprietari italiani si mettevano in luce in campo internazionale grazie ai successi degli importati Muscletone, Hazleton, De Sota, Prince Hall e Tara, anche il settore dell\u2019allevamento consegu\u00ec notevoli progressi. Nel 1935 infatti, Aulo Gellio, guidato e allenato da Dino Fabbrucci, vinse il Derby alla media di 1.23.4 sui 2400 metri, prestazione che all\u2019epoca dest\u00f2 notevole impressione, e resistette per ben 17 anni, sino all\u2019affermazione di Dakota in 1.23.2 sui 2500 metri del Derby 1952.\nGli anni della guerra sconvolsero inevitabilmente anche la programmazione del Derby: l\u2019ultima edizione tenuta a Roma fu vinta nel 1943 dal celebre Mistero, guidato da Ugo Bottoni, poi la corsa fu spostata a Milano, dove fu disputata nel 1944 e nel 1945 con il nome di \u201cGran Premio Allevamento\u201d, e infine a Napoli, nel 1946, anno in cui ritrov\u00f2 il nome di Derby.\nNel 1947, finalmente, il Nastro Azzurro torn\u00f2 a Roma nella sua sede naturale e ritrov\u00f2 la sua tradizionale collocazione della serata del 29 Giugno, festa dei santi Pietro e Paolo, patroni della citt\u00e0.\nGli anni \u201950 segnarono il primo avvio dato con l\u2019autostart (1952) e conclusero l\u2019epoca di Villa Glori, poich\u00e9 l\u2019ippodromo fu demolito per fare posto al nuovo Villaggio Olimpico.\nDa Villa Glori a Tor di Valle (1960).\nNel 1960 la corsa si trasferisce sulla nuovissima pista da 1000 metri di Tor di Valle, all\u2019interno di un impianto ampio e moderno costruito in prossimit\u00e0 dell\u2019abitato di Roma in un\u2019ansa del fiume Tevere a mezza via fra l\u2019EUR (quartiere alla periferia Sud di Roma) e il litorale. Si corre sui 2100 metri, che diventeranno l\u2019attuale distanza della corsa, con un intermezzo, dal 1968 al 1974, nel quale questa fu portata ai 2600 metri.\nL\u2019impianto di Tor di Valle fu il teatro della prima grande affermazione di Varenne, che vincendo inaspettatamente il Derby del 1998 vi ebbe la prima consacrazione in una carriera straordinaria che lo porter\u00e0 ad essere considerato il pi\u00f9 forte cavallo della storia del trotto mondiale.\nIl nuovo approdo all\u2019Ippodromo delle Capannelle (2014).\nNel 2013, dopo 52 edizioni consecutive disputate all\u2019Ippodromo di Tor di Valle, si apre una complicata fase di transizione, che vede disputare il Derby all\u2019Ippodromo di Agnano (2013), poi a quello delle Capannelle (2014, 2015, 2016 e 2017), nuovamente ad Agnano (2018 e 2019), e infine, dopo ulteriori lavori di adeguamento, ancora alle Capannelle (2020).\nStatistiche driver vincitori.\nSTATISTICHE PADRI DI CAVALLI VINCITORI DEL DERBY ITALIANO DI TROTTO"}
{"id": "2572534", "revid": "1305772", "url": "https://it.wikipedia.org/wiki?curid=2572534", "title": "Allen Francis Doyle", "text": "Allen Francis Doyle \u00e8 un personaggio della serie televisiva \"Angel\", interpretato da Glenn Quinn.\nDoyle \u00e8 un agente delle Forze dell'Essere per met\u00e0 umano e per met\u00e0 un demone Brachen dotato del potere di prevedere il futuro. Appare unicamente nella prima stagione del telefilm, svolgendo un ruolo di collegamento tra Angel e le Forze dell'Essere.\nBiografia del personaggio.\nAntefatto.\nDoyle \u00e8 nato in Irlanda, sua madre (da cui prese il cognome) era umana mentre suo padre era un demone Brachen di nome Axtius. Doyle ad ogni modo non ha mai conosciuto n\u00e9 il padre n\u00e9 nessuno della sua parte della famiglia e la madre gli ha nascosto la vera identit\u00e0 del padre fino a quando in lui non si \u00e8 mostrata la sua parte demoniaca, cosa avvenuta verso i 21 anni.\nAl tempo della rivelazione Doyle era un insegnante che gestiva un istituto di volontariato per dare da mangiare ai poveri ed era sposato con una donna di nome Harriet, l'amore della sua vita. La coppia stava discutendo l'eventualit\u00e0 di avere dei figli ma Doyle, terrorizzato dall'opportunit\u00e0 di passare loro il DNA paterno, lascer\u00e0 Harriet nonostante essa avesse accettato di buon grado la natura demoniaca del marito.\nDa allora Doyle vivr\u00e0 alla giornata spostandosi da un appartamento all'altro, lasciando il suo lavoro e il volontariato e facendosi passare come uno sbandato pi\u00f9 interessato alla consumazione di alcolici che ad aiutare il prossimo. Quando viene contattato da un demone Brachen di nome Lucas per aiutare la sua gente a nascondersi dal Flagello (un gruppo di demoni razzisti determinati a eliminare i mezzosangue) Doyle lo scaccia in malomodo sostenendo che non sono problemi suoi. Successivamente ha una visione che mostra Lucas e un gruppo di Brachen massacrati dal Flagello.\nDistrutto dai sensi di colpa, Doyle cerca per tutta la citt\u00e0 i demoni in modo da scoprire se la sua visione era vera, e infine si rivela esserlo. Pi\u00f9 avanti scopre che le visioni sono un dono delle Forze dell'Essere, e guidato da esse arriva ad Angel.\nIn \"Angel\".\nL'incontro tra Angel e Doyle avviene per la prima volta nell'appartamento del vampiro, il quale all'inizio non gli d\u00e0 molto peso, ma poi Doyle inizia a raccontargli sotto forma di favoletta tutti gli anni di non-vita di Angel attirando cos\u00ec la sua attenzione. Il racconto diventa poi una spiegazione di quello che dovr\u00e0 succedere: il suo cammino di redenzione combattendo i demoni. Angel perci\u00f2 capisce che Doyle \u00e8 il messaggero delle Forze dell'Essere.\nAttraverso una visione di Doyle i due tentano il salvataggio di una ragazza: la missione fallisce ma Angel riesce a salvare Cordelia, caduta nella trappola di un vampiro che si faceva passare per un ricco mecenate. Nel momento in cui Angel \u00e8 preso dal senso di colpa per non aver salvato la ragazza, Doyle gli spiega che in un certo senso lo ha fatto, perch\u00e9 forse il suo destino non era salvare la ragazza ma Cordelia; a riprova delle sue parole questo avvenimento fa nascere la Angel Investigations, formata da Angel in qualit\u00e0 di capo, Doyle come suo assistente e Cordelia come segretaria part-time.\nDoyle si innamora immediatamente della bella Cordelia, ma non si dichiara per paura di essere da lei rifiutato a causa del suo sangue demoniaco, ragione per la quale le tiene nascosto il suo essere per met\u00e0 demone. Doyle forma un legame profondo con Angel e, nonostante la sua riluttanza a parlare del suo passato, i collaboratori vengono a sapere della sua storia nel momento in cui Harriet ricompare nella sua vita informandolo del fatto di stare per risposarsi e chiedendo la sua benedizione. Doyle la concede ma in seguito lei annulla le nozze quando scopre che il promesso sposo, Richard Straley, stava per uccidere l'ex-marito mangiandogli il cervello (come da tradizione del clan demoniaco degli Straley prima delle nozze con una donna gi\u00e0 sposata).\nVenuto a sapere del ritorno in azione del Flagello, sulle tracce della trib\u00f9 nomade di ibridi umani-demoni dei Listers, tenter\u00e0 di portarli al sicuro ma nel momento in cui il Flagello attiva un macchinario capace di distruggere ogni essere contenente un minimo di umanit\u00e0 nel proprio DNA nel raggio di miglia, Doyle decide di sacrificarsi avvicinandosi al macchinario per spegnerlo e mettendo al tappeto Angel, che stava per fare la stessa cosa. In tal modo si rivela essere colui di cui parlava l'antica profezia Listers affermando che sarebbe giunto un uomo che avrebbe salvato il loro popolo dal Flagello alla fine del ventesimo secolo.\nMentre si accinge ad avvicinarsi al macchinario Doyle viene raggiunto da Cordelia, ora a conoscenza del suo lato demoniaco: la ragazza si dice infuriata con Doyle per averglielo tenuto nascosto e aver pensato che avrebbe cambiato qualcosa tra di loro, afferma inoltre di ricambiare i sentimenti del veggente e di non volere che si sacrifichi. I due si chiariscono e Doyle, felice di aver sentito tali parole, condivide con Cordelia un bacio appassionato e le mostra il suo volto da demone affermando:\nDopodich\u00e9 si getta contro il macchinario e lo disattiva, finendo incenerito dai suoi raggi nel tentativo e morendo da vero eroe. In seguito Cordelia scoprir\u00e0 che Doyle le ha passato il potere della precognizione delle Forze dell'Essere attraverso il loro primo e ultimo bacio.\nPoteri e abilit\u00e0.\nDoyle \u00e8 dotato del potere della chiaroveggenza, Tale potere consente all'uomo di avere visioni confuse che l'ammoniscono del pericolo che incombe su una persona o dell'avvento di imminenti disastri demoniaci. Le sue visioni gli provocano un forte dolore, sebbene la sua fisiologia di mezzo-demone protegga il suo cervello dall'avere danni seri.\nDoyle \u00e8 abbastanza competente nel corpo a corpo ed \u00e8 essenzialmente in grado di difendersi. Sebbene normalmente abbia sembianze umane, la sua eredit\u00e0 genetica di mezzo-demone Brachen gli permette di passare a sua volont\u00e0 dall'aspetto umano a quello demoniaco. Le fattezze di Brachen di Doyle lo rendono una figura umanoide dalla pelle grigia, con gli occhi rossi e degli aculei blu attorno al volto.\nI poteri di Brachen di Doyle lo rendono dotato di una forza, una resistenza e un'agilit\u00e0 superiore a quella di un normale essere umano, oltre che di un olfatto estremamente sviluppato, sebbene non arrivi al livello di un vampiro dell'et\u00e0 di Angel. Inoltre la colonna vertebrale di un demone Brachen pu\u00f2 essere tranquillamente spezzata o ruotata senza che si rompa, garantendogli di sopravvivere a danni che per un umano sarebbero mortali. Ad ogni modo Doyle non si sente a suo agio a mostrare il suo lato demoniaco e preferisce restare nella sua forma umana.\nDurata dell'interpretazione.\nIl personaggio di Doyle era fin dall'inizio destinato a morire durante la prima serie. La scelta di farlo morire solo dopo 9 puntate \u00e8 stata causata dallo stesso attore Glenn Quinn per il fatto che si presentava spesso sotto l'effetto di droga e alcool."}
{"id": "2572537", "revid": "1632387", "url": "https://it.wikipedia.org/wiki?curid=2572537", "title": "Casa di Anna Frank", "text": "La Casa di Anna Frank (\"Anne Frank Huis\") \u00e8 una casa-museo di Amsterdam, allestito a partire dal 1960 ai nr. 263-265 di Prinsengracht, ovvero in quella che fu in parte l'abitazione (situata al nr. 263) dove rimasero nascosti per due anni (dal 1942 al 1944) la giovane ebrea tedesca Anna Frank e la sua famiglia, assieme ai Van Pels, durante l'occupazione nazista nei Paesi Bassi. L'abitazione \u00e8 soprannominata \"l'alloggio segreto\" (\"Achterhuis\", letteralmente \"retrocasa\" dall'olandese).\nNel museo vengono mostrati degli audiovisivi. Nella stanza appartenuta ad Anna Frank, si trovano appese le foto di attrici famose collezionate dalla ragazza.\nUbicazione.\nL'edificio si trova lungo il canale Prinsengracht (\u201cCanale del principe\u201d), quartiere di Jordaan, nella cosiddetta \u201cCerchia dei Canali Ovest\u201d, vicino alla Westerkerk e alla Huis met de Hoofden.\nStoria.\nL'edificio appartiene alla \"Anne Frank Stichting\" (\"Fondazione Anna Frank\"), che lo acquist\u00f2 nel 1957. Il museo venne aperto il 3 maggio 1960.\nNel 1970, il museo venne chiuso per alcuni mesi per lavori di ristrutturazione, in modo da permettere di accogliere il sempre pi\u00f9 crescente numero di visitatori, con l'introduzione di un itinerario a senso unico. Inoltre problemi finanziari imposero l'introduzione anche di un prezzo d'ingresso.\nIl 1995 vide una nuova radicale opera di ristrutturazione e restauro della casa, che si concluse diversi anni dopo. Il 28 settembre 1999 venne inaugurato con la presenza della regina Beatrice il nuovo museo ampliato.\nIl museo \u00e8 arrivato ad accogliere oltre 1.000.000 di visitatori nel 2007."}
{"id": "2572538", "revid": "95049", "url": "https://it.wikipedia.org/wiki?curid=2572538", "title": "Ippodromo Tor di Valle", "text": "L'ippodromo di Tor di Valle \u00e8 un ippodromo della citt\u00e0 di Roma, situato in zona Z. XXXIX Tor di Valle.\nPrende il nome dalla zona di Roma in cui si trova. Progettista del complesso delle tribune e dei servizi della struttura l'architetto Julio Lafuente in collaborazione con l'ingegnere Gaetano Rebecchini, l'ingegnere strutturista Calogero Benedetti, Aicardo Birago e Paolo Vietti-Violi. &lt;br&gt;\nAll'inaugurazione avvenuta nel 1959, veniva realizzata la struttura in cemento armato, con la pensilina composta da 11 \"umbrelle\" sostenute da pilastri-sculture, considerata la pi\u00f9 grande paraboloide iperbolica al mondo.\nCon i suoi 420.000\u00a0m\u00b2 \u00e8 uno degli ippodromi pi\u00f9 grandi d'Europa.\nStoria.\nFu inaugurato il 26 dicembre del 1959 con il \"Premio Tor di Valle\" di trotto di 2100 metri. Sostitu\u00ec, come ippodromo del trotto a Roma, l'ippodromo di Villa Glori, nella cui zona era in costruzione il Villaggio Olimpico, per le Olimpiadi del 1960.\nPer il ridotto utilizzo e la cattiva conservazione del luogo, nel 2004, all'ippodromo viene improntata una tendostruttura provvisoria per utilizzare l'impianto come arena in occasione degli MTV Europe Music Awards di Roma, andati in scena il 18 novembre.\nTutte le attivit\u00e0 ippiche, per lo pi\u00f9 gare di trotto, sono cessate il 30 gennaio 2013 con la chiusura dell'impianto, a seguito dell'accordo per la costruzione di uno stadio di calcio per la AS Roma al posto dell'ippodromo, effettuato il 30 dicembre 2012 ad Orlando, in Florida, tra il presidente della societ\u00e0 James Pallotta, l'amministratore delegato Italo Zanzi e il costruttore Luca Parnasi, proprietario del terreno.\nIl 23 febbraio 2017, a seguito di un incontro tra il sindaco Virginia Raggi, il presidente dell'assemblea capitolina Marcello De Vito, il costruttore Luca Parnasi e, in rappresentanza del presidente Pallotta, il direttore generale della Roma Mauro Baldissoni, si \u00e8 raggiunto un nuovo accordo dopo notevoli modifiche al progetto originario.\nIl 26 febbraio del 2021 il Friedkin Group, nuovo proprietario dell'AS Roma dal 6 agosto 2020, annuncia l'abbandono del progetto.\nCaratteristiche.\nL'impianto si estende su una superficie di 420.000 m\u00b2, di cui 120.000 sono riservati al pubblico, 100.000 alla pista da corsa, 100.000 alle scuderie e altri 100.000 a varie destinazioni.\nIl pubblico ha a sua disposizione una tribuna e un parterre capaci di ricevere 50.000 spettatori, con 4.000 posti a sedere e un parcheggio con 4.000 posti macchina, esterno all'ippodromo.\nLa pista da corsa \u00e8 lunga mille metri, ha una larghezza che varia dai 23 ai 25 metri ed \u00e8 formata da un fondo multistrato composto da uno strato di sabbia, un sottofondo in breccione di 45\u00a0cm ed un manto di tufo compatto a contatto con gli zoccoli.\nOltre la pista da corsa, l'impianto presenta una pista di allenamento lunga 800 m e una pista dritta lunga 600 m.\nLe scuderie presentano 730 box con 115 sellerie, 4 mascalcie, 2 magazzini, box di isolamento, un letamaio, servizio veterinario, alloggi e servizi per il personale, una mensa, un bar e 2 parcheggi riservati.\nCinema.\nNell'ippodromo sono state ambientate numerose scene del film \"Febbre da cavallo\" (1976)."}
{"id": "2572545", "revid": "1543377", "url": "https://it.wikipedia.org/wiki?curid=2572545", "title": "Consorzio di bonifica Paestum", "text": "Il Consorzio Bonifica di Paestum \u00e8 un ente di diritto pubblico economico comprendente parte del bacino idrografico sinistro del fiume Sele.\nIstituito con R.D. del 25 giugno 1926 gestisce l'irrigazione, la tutela dell'ambiente e la valorizzazione del territorio agricolo.\nIl territorio in cui opera il consorzio \u00e8 situato sulla riva sinistra del fiume Sele, copre una superficie territoriale di 100.605 ettari ripartiti fra i seguenti comuni appartenenti alla Provincia di Salerno:\nLa sede amministrativa \u00e8 a Capaccio Scalo, frazione di Capaccio Paestum."}
{"id": "2572546", "revid": "1543377", "url": "https://it.wikipedia.org/wiki?curid=2572546", "title": "Terrabona", "text": "Terrabona \u00e8 un comune del Nicaragua facente parte del dipartimento di Matagalpa."}
{"id": "2572550", "revid": "372624", "url": "https://it.wikipedia.org/wiki?curid=2572550", "title": "Contraccezione ormonale vaginale", "text": ""}
{"id": "2572552", "revid": "767487", "url": "https://it.wikipedia.org/wiki?curid=2572552", "title": "YOJI", "text": "Carriera.\nYOJI \u00e8 ormai molto conosciuto come icona del panorama underground della musica elettronica, particolarmente in Europa dopo la sua partecipazione a grandi eventi come il Sensation Black, Mysteryland e Dance Valley ed \u00e8 dj resident al \"GIGA\" in Giappone, e ci\u00f2 gli ha dato un grande popolarit\u00e0 anche nel suo paese. Nel giugno 2009, si \u00e8 esibito al Electric Daisy Carnival nel sud California, nel circuitGROUNDS stage, davanti ad una folla di centinaia di persone.\nStile.\nYOJI \u00e8 noto anche per il suo look molto appariscente fatto per intrattenere davanti e dietro la consolle il suo pubblico. Il suo stile musicale corrente pu\u00f2 essere descritto come un mix tra hard dance, hard trance e Nu-NRG, da lui definito \"tech dance\" ed \u00e8 caratterizzato principalmente da un'alta velocit\u00e0, un grande ammontare di percussioni e ritmi energici, accentuati ulteriormente dalla uguale ed energetica performance di stile di Yoji. Molti dei suoi ultimi singoli pubblicati dalla sua casa discografica, la \"Hellhouse\", hanno questo stile. Nonostante il suo impegno nella musica elettronica, Yoji \u00e8 anche un chitarrista, con radici nel punk rock, ed ha improvvisato in alcuni set del collega giapponese Dj Remo-con."}
{"id": "2572554", "revid": "100990999", "url": "https://it.wikipedia.org/wiki?curid=2572554", "title": "Ciudad Dar\u00edo", "text": "Ciudad Dar\u00edo (in passato Metapa) \u00e8 un comune del Nicaragua facente parte del dipartimento di Matagalpa. Assunse questa denominazione in onore al poeta Ruben Dario, nato qui nel 1867."}
{"id": "2572555", "revid": "287204", "url": "https://it.wikipedia.org/wiki?curid=2572555", "title": "Ciudad Dario", "text": ""}
{"id": "2572558", "revid": "1494169", "url": "https://it.wikipedia.org/wiki?curid=2572558", "title": "Metapa", "text": ""}
{"id": "2572559", "revid": "339392", "url": "https://it.wikipedia.org/wiki?curid=2572559", "title": "Scienza empirica", "text": ""}
{"id": "2572560", "revid": "305248", "url": "https://it.wikipedia.org/wiki?curid=2572560", "title": "Nuova Oggettivit\u00e0", "text": ""}
{"id": "2572561", "revid": "767487", "url": "https://it.wikipedia.org/wiki?curid=2572561", "title": "Pietro Pella", "text": "Carriera.\nCresciuto nel , club con il quale esord\u00ec il 14 dicembre 1913 nel pareggio esterno per uno ad uno contro il Savona. Nella sua prima stagione con il \"Grifone\" ottenne il secondo posto nella classifica finale dietro il .\nLa stagione seguente vinse il suo unico scudetto, bench\u00e9 gli venisse assegnato solo al termine del primo conflitto mondiale che aveva causato l'interruzione del campionato.\nRimase con i \"Rossobl\u00f9\" sino al suo ritiro dall'attivit\u00e0 agonistica, avvenuto al termine della Prima Categoria 1919-1920, conclusasi per i genovesi con il terzo posto ed ultimo posto nella classifica finale."}
{"id": "2572567", "revid": "767487", "url": "https://it.wikipedia.org/wiki?curid=2572567", "title": "Boaco", "text": "Boaco \u00e8 un comune del Nicaragua, capoluogo del dipartimento omonimo."}
{"id": "2572572", "revid": "226458", "url": "https://it.wikipedia.org/wiki?curid=2572572", "title": "San Jos\u00e9 de los Remates", "text": "San Jos\u00e9 de los Remates \u00e8 un comune del Nicaragua facente parte del dipartimento di Boaco."}
{"id": "2572573", "revid": "122514575", "url": "https://it.wikipedia.org/wiki?curid=2572573", "title": "Hans Aniol", "text": "Carriera.\nPartecip\u00f2 alle gare di nuoto e al torneo di pallanuoto della II Olimpiade di Parigi nel 1900. Prese parte alla gara dei nuoto subacqueo, piazzandosi sesto in finale, con un punteggio di 103.9, e al torneo di pallanuoto, con il Berliner Swimming Club, perdendo ai quarti di finale per 3-2 contro i Pupilles de Neptune de Lille."}
{"id": "2572574", "revid": "767487", "url": "https://it.wikipedia.org/wiki?curid=2572574", "title": "Camoapa", "text": "Camoapa \u00e8 un comune del Nicaragua facente parte del dipartimento di Boaco."}
{"id": "2572576", "revid": "1543377", "url": "https://it.wikipedia.org/wiki?curid=2572576", "title": "L'Officiel", "text": "L'Officiel \u00e8 una rivista di moda francese. Il primo numero \u00e8 stato pubblicato a Parigi nel 1921. Attualmente la rivista vanta anche una versione dedicata al pubblico maschile, oltre a numerose edizioni internazionali.\nStoria.\nLa rivista \u00e8 stata pubblicata per la prima volta da Andr\u00e9e Castani\u00e9e nel 1921; George Jalou si unisce alla squadra di redattori nel 1932 come direttore artistico. Il magazine lancia le carriere di alcuni celebri stilisti, tra cui Pierre Balmain, Crist\u00f3bal Balenciaga, Christian Dior e Yves St. Laurent, diventando cos\u00ec una delle pi\u00f9 importanti pubblicazioni dedicate al mondo della moda. Pi\u00f9 tardi Jalou acquisisce la propriet\u00e0 della rivista, per poi trasferirla ai suoi tre figli nel 1986. L'edizione originale francese \u00e8 oggi diretta da Daphne Hezard, che ha infuso uno stile giovane alla testata.\nPubblicazioni correlate.\nDal 1996 il marchio de \"L'Officiel\" viene esportato al di l\u00e0 dei confini francesi. Versioni della rivista sono pubblicate in Russia, Giappone, India, Cina, Emirati Arabi, Messico, Brasile, Grecia, Lettonia, Paesi Bassi, Polonia, Ucraina, Serbia, Argentina, Cile e Colombia.\nIn Francia \u00e8 inoltre pubblicata un'edizione maschile della rivista, chiamata \"L'Officiel Hommes\".\nIn Italia \u00e8 presente dal 2009 un'edizione nazionale di \"L'Officiel Hommes\". Con due numeri annui ha come direttore creativo il fotografo messicano Pablo Arroyo."}
{"id": "2572577", "revid": "174925", "url": "https://it.wikipedia.org/wiki?curid=2572577", "title": "Il villaggio dei dannati (film 1995)", "text": ""}
{"id": "2572579", "revid": "291370", "url": "https://it.wikipedia.org/wiki?curid=2572579", "title": "Titolo (giornalismo)", "text": "Il titolo, nel giornalismo, indica un micro-testo che ha la funzione di presentare al lettore i contenuti essenziali di una notizia. Componente fondamentale dell'articolo, il titolo domina e introduce il pezzo. A livello tipografico \u00e8 evidenziato rispetto al testo: appare in un corpo pi\u00f9 grande.\nStruttura e funzione.\nIl titolo deve anticipare la notizia, senza esaurirla. Deve attirare l'attenzione del lettore, che poi acquisir\u00e0 tutti i dettagli del fatto leggendo l'articolo. Il titolo prepara il lettore all'articolo.\nOgni titolo ha una struttura che comprende:\nOgni giornale utilizza questi elementi in totale autonomia per cui, passando da un giornale all'altro, si possono incontrare diverse combinazioni di questi elementi fondamentali.\nIn un quotidiano di livello nazionale, ciascun caposervizio scrive i titoli del proprio settore, mentre il redattore capo e il direttore scrivono i titoli della prima pagina. I quotidiani locali prevedono la figura del redattore titolista. \nIn una rivista, dove i pezzi scritti dai collaboratori sono spesso pi\u00f9 numerosi di quelli scritti in redazione, il discorso \u00e8 diverso: \u00e8 necessaria la presenza di un gruppo ristretto di giornalisti che si occupi di scrivere tutti i titoli del periodico, in maniera che abbiano uno stesso ritmo e un'omogeneit\u00e0 di stile.\nCaratteristiche.\nSe l'attacco dell'articolo contiene, in un'efficace sintesi, le risposte alle 5 domande fondamentali della scrittura di una notizia, per fare il titolo viene scelta quella dominante. Nella scelta, il giornalista deve preferire la domanda capace di destare pi\u00f9 curiosit\u00e0 o emozione.\nNel suo schema classico, la pagina di un giornale \u00e8 strutturata in: \"apertura\" (in alto a sinistra); \"spalla\" (in alto a destra), \"centropagina\", taglio \"medio\" e taglio \"basso\". Il titolo di ciascuno di essi \u00e8 presentato al lettore con un corpo diverso, in maniera che egli lo identifichi facilmente. Il corpo dell'apertura \u00e8 sempre il maggiore, seguito da quello della \"spalla\". Quello del taglio \"basso\" \u00e8 il minore.\nSpesso si utilizza, nella stessa pagina, un carattere tipografico diverso per ogni titolo. Ad esempio, per un fatto di cronaca nera si sceglie un carattere senza grazie, mentre per una notizia di cultura (o di moda) si utilizza un carattere bodoniano.\nA causa dei vincoli di spazio imposti dalle regole tipografiche, i redattori scelgono preferibilmente titoli in stile compresso e telegrafico. Nella lingua inglese i titoli spesso omettono le forme del verbo \"essere\" e gli articoli ed usano l'infinito per il tempo futuro: non vengono praticamente usati altri tempi verbali, ad eccezione del presente indicativo.\nAnche le congiunzioni sono spesso escluse dai titoli. Ad esempio, la congiunzione \"e\" \u00e8 spesso sostituita da una virgola.\nMolti titoli hanno contrazioni e abbreviazioni: negli Stati Uniti, ad esempio, Pols (per \"politici\"), Dems (per \"Democratici\"), GOP (per il Partito Repubblicano, dal soprannome \"Grand Old Party\"), nel Regno Unito, Lib Dems (per i Democratici Liberali), Tories (per il Partito Conservatore). Alcuni periodici hanno nel titolo un proprio stile distintivo, come ad esempio la rivista d'intrattenimento \"Variety\" e, in Italia, il quotidiano \"Il Manifesto\".\nA partire dagli anni 2000 si \u00e8 affermata una nuova maniera di comporre il titolo. Esso non \u00e8 pi\u00f9 creato in maniera classica, ma puntando sull'elemento pi\u00f9 emotivo della notizia e utilizzando poi il catenaccio per sintetizzare la notizia (cio\u00e8 come titolo vero e proprio). Il titolo indica un'emozione (o un tema), pi\u00f9 che descrivere un fatto. Il contenuto della notizia \u00e8 trasferito nelle righe di catenaccio."}
{"id": "2572583", "revid": "1543377", "url": "https://it.wikipedia.org/wiki?curid=2572583", "title": "Santa Luc\u00eda (Nicaragua)", "text": "Santa Luc\u00eda \u00e8 un comune del Nicaragua facente parte del dipartimento di Boaco."}
{"id": "2572584", "revid": "80598", "url": "https://it.wikipedia.org/wiki?curid=2572584", "title": "Ico Cerutti", "text": "Biografia.\nPiemontese di nascita, trasferitosi a Milano con la famiglia, assieme a Marco Ratti \u00e8 stato dal 1956 chitarrista con Adriano Celentano nel gruppo musicale dei Rock Boys.\nPoco dopo il 1\u00ba Festival italiano del rock and roll (al Palazzo del Ghiaccio di Milano, il 18 maggio 1957), lasci\u00f2 il gruppo per dedicarsi al jazz con l'orchestra di Franco Cerri e Renato Sellani. Venne rimpiazzato nei Rock Boys da Gino Santercole.\nEntr\u00f2 poi come cantante e chitarrista nel gruppo di Bruno De Filippi, pubblicando anche un album \"live\" (ristampato su CD nel 2003); gli altri componenti del gruppo (oltre a De Filippi alla chitarra, al banjo e all'armonica a bocca) erano Enzo Jannacci al pianoforte, i fratelli Giancarlo Ratti alla batteria e Marco Ratti al basso elettrico, Alberto Baldan Bembo all'organo, Pino Sacchetti al sassofono e Paolo Tomelleri al clarino.\nHa inoltre fatto parte, sempre come cantante, del complesso di Gino Peguri.\nCerutti \u00e8 tornato poi nel Clan nei primi anni sessanta per incidere alcuni 45 giri come cantante solista ed ha conosciuto il successo nel 1964 presentando il brano \"L'uomo del banjo\" al Cantagiro e partecipando alle riprese del film di Celentano \"Super rapina a Milano\".\nNel 1966 ha accompagnato Celentano al Festival di Sanremo con il Trio del Clan nell'interpretazione de \"Il ragazzo della via Gluck\" (del trio facevano parte oltre a Cerutti anche Pilade e Gino Santercole). In quello stesso anno ha introdotto nel Clan, come tastierista, Dario Baldan Bembo e si \u00e8 sposato, il 10 settembre 1966 nella chiesa di San Babila a Milano con Caterina Mariella.\nCome compositore, tra le tante, ha scritto la musica del brano \"Pi\u00f9 forte che puoi\", inserito nell'album discografico di Celentano \"Azzurro/Una carezza in un pugno\", di \"Ho scritto fine\", incisa nel 1969 da Gigliola Cinquetti e da Mario Tessuto e di \"John Brown e Alice\", incisa nel 1970 da Enrico Maria Papes.\nRiposa al Campo E del Cimitero di Lambrate, tumulato nell'Edicola 8E."}
{"id": "2572585", "revid": "226458", "url": "https://it.wikipedia.org/wiki?curid=2572585", "title": "Teustepe", "text": "Teustepe \u00e8 un comune del Nicaragua facente parte del dipartimento di Boaco."}
{"id": "2572587", "revid": "1851848", "url": "https://it.wikipedia.org/wiki?curid=2572587", "title": "Felice Berardo", "text": "Carriera.\nClub.\nFormatosi nel Piemonte Football Club, societ\u00e0 con il quale conquist\u00f2 la nazionale italiana e pass\u00f2 nel 1911 alla Pro Vercelli, in quegli anni potenza del calcio italiano, con cui vinse due scudetti in tre anni.\nNel 1914 divenne un calciatore del . Nello stesso anno Berardo fu coinvolto in uno scandalo corruzione relativo al tentato tesseramento professionistico da parte dei liguri di Angelo Mattea del . Accusato di aver fatto da intermediario in occasione dell'illecito, a Berardo fu comminata una squalifica; stessa sorte tocc\u00f2 a Mattea, mentre il Genoa fu punito con sanzioni ai dirigenti, una multa e l'obbligo di disputare due partite casalinghe in campo neutro.\nCon i genovesi Berardo conquist\u00f2 nel 1915 il suo terzo ed ultimo scudetto che venne assegnato solo nel 1921, poich\u00e9 il campionato fu interrotto dall'intervento italiano nella Grande Guerra.\nIl suo esordio in \"rossoblu\" \u00e8 datato 17 gennaio 1915, nella vittoria esterna per tre a zero contro il , incontro nel quale segn\u00f2 una rete.\nAl termine della prima guerra mondiale torn\u00f2 nella sua Torino, vestendo la maglia dell'US Torinese con cui raggiunse il secondo posto del girone D delle semifinali nazionali nella Prima Categoria 1920-1921.\nDal 1921 passa al Torino, club nel quale esordisce il 27 novembre 1921 nel pareggio esterno per uno ad uno contro il .\nCon i torinisti raggiunge due secondi posti, nel girone A della Lega Nord di Prima Divisione 1922-1923 e nel girone B della Lega Nord di Prima Divisione 1923-1924.\nNazionale.\nEsord\u00ec con l'Italia il 6 gennaio 1911 a Milano contro l'Ungheria che termin\u00f2 con la vittoria dei magiari per uno a zero. Fu nazionale per 14 volte segnando due reti. Con l'Italia partecip\u00f2 alle Olimpiadi di Stoccolma svoltesi nel 1912, giocandovi tre incontri.\nArbitro.\nInizia ad arbitrare nel 1908.\nFino al 1911 \u00e8 sempre lui a dare la propria disponibilit\u00e0 alla Commissione Tecnica dapprima della FIF e poi della FIGC per arbitrare le partire quando non era impegnato con la sua squadra, il Piemonte.\nCome per tutti gli arbitri in funzione prima del 1911, era la \"Commissione Tecnica\" che gestiva gli arbitri ed il campionato a stabilire chi fosse all'altezza per dirigere una partita di Prima Categoria, e lui, a soli 20 anni, era uno dei pi\u00f9 giovani arbitri italiani.\nCon la nascita dell'Associazione Italiana Arbitri nell'agosto del 1911, Felice non prese mai la tessera e continu\u00f2 ad essere chiamato ad arbitrare ogni volta che dichiarava al C.T. della FIGC la propria disponibilit\u00e0. Cess\u00f2 l'attivit\u00e0 arbitrale verosimilmente con l'ultima partita diretta nella stagione 1913-1914 per continuare quella calcistica."}
{"id": "2572588", "revid": "1543377", "url": "https://it.wikipedia.org/wiki?curid=2572588", "title": "Johannes Bloemen", "text": "Partecip\u00f2 alle gare di nuoto e di pallanuoto della II Olimpiade di Parigi del 1900.\nPrese parte alla finale dei 200 metri dorso, dove arriv\u00f2 quarto, nuotando in 3'02\"2, dopo aver vinto la semifinale, in 3'09\"2."}
{"id": "2572590", "revid": "767487", "url": "https://it.wikipedia.org/wiki?curid=2572590", "title": "San Lorenzo (Nicaragua)", "text": "San Lorenzo \u00e8 un comune del Nicaragua facente parte del dipartimento di Boaco."}
{"id": "2572596", "revid": "7", "url": "https://it.wikipedia.org/wiki?curid=2572596", "title": "Ico Cerruti", "text": ""}
{"id": "2572600", "revid": "24443", "url": "https://it.wikipedia.org/wiki?curid=2572600", "title": "Gruppo del Tacul", "text": ""}
{"id": "2572603", "revid": "1573940", "url": "https://it.wikipedia.org/wiki?curid=2572603", "title": "Monastero Regina Pacis", "text": "Il monastero Regina Pacis \u00e8 un monastero di monache benedettine di clausura, situato a Cura di Vetralla, nella provincia di Viterbo, nella diocesi di Viterbo e posto lungo la Via Francigena. Si trova situato a 400 metri di altezza ai piedi dei monti Cimini.\nLa chiesa del monastero, dedicata a Sant'Antonio da Padova, fu edificata nel 1575 dai frati cappuccini. Nel 1580 fu costruito il convento, con il relativo chiostro realizzato in peperino, tipica pietra vulcanica locale.\nL'edificio religioso si presenta ad un'unica navata con due cappelle laterali, secondo la tipologia delle chiese francescane. Chiude il presbiterio un caratteristico coro ligneo.\nI frati cappuccini sono rimasti fino al 1962. Dopo un lungo periodo di abbandono, nel 1972 il complesso fu acquistato dalle monache benedettine provenienti dal monastero di San Magno ad Amelia e venne completamente ristrutturato.\nLa comunit\u00e0 attuale \u00e8 costituita da monache benedettine congolesi, italiane e da una monaca nigeriana. Badessa \u00e8 madre Maria Brigida Lukando, originaria della diocesi di Butembo."}
{"id": "2572606", "revid": "834", "url": "https://it.wikipedia.org/wiki?curid=2572606", "title": "Discografia delle Cheetah Girls", "text": ""}
{"id": "2572609", "revid": "834", "url": "https://it.wikipedia.org/wiki?curid=2572609", "title": "Tour delle Cheetah Girls", "text": ""}
{"id": "2572612", "revid": "125436540", "url": "https://it.wikipedia.org/wiki?curid=2572612", "title": "Luigi Magnano", "text": "Carriera.\nCresciuto nello Sport Club Audace Genova ed in seguito passato al .\nMagnano esord\u00ec nel \"Grifone\" nella vittoria esterna del 1\u00ba novembre 1914 per quattro ad uno contro il .\nNella stagione 1914-1915 scese in campo solo in un'altra occasione, la giornata di campionato successiva, nella vittoria casalinga per dodici a zero contro l'Acqui.\nCon quelle due presenze Magnano pot\u00e9 fregiarsi della vittoria dello scudetto, bench\u00e9 il campionato venisse interrotto dall'entrata nella prima guerra mondiale dell'Italia e la vittoria assegnata solo al termine del conflitto.\nAl termine della guerra Magnano, noto in alcune fonti come Magnani, non era pi\u00f9 tra le file del club."}
{"id": "2572613", "revid": "547034", "url": "https://it.wikipedia.org/wiki?curid=2572613", "title": "Sindo Garay", "text": "Biografia.\nSindo Garay nacque a Santiago di Cuba nel 1867, non frequent\u00f2 mai nessuna scuola e lavor\u00f2 in alcuni circhi e poi alla lavorazione del cuoio. Nel 1877 a soli dieci anni scrisse la prima canzone, ispirandosi a Jos\u00e9 Vivanco S\u00e1nchez, precursore del bolero.\nCrebbe nell'epoca in cui Cuba cercava l'indipendenza dall'Impero Spagnolo.\nDurante la Guerra d'Indipendenza cubana (1895-1898) visse nella Repubblica Dominicana e ad Haiti, dove si spos\u00f2.\nNel 1906 torn\u00f2 a Cuba, nel 1926 con Rita Montaner visit\u00f2 Parigi, dove si ferm\u00f2 per tre mesi suonando le sue canzoni. Negli ultimi anni di vita diceva spesso \"Non molti uomini hanno stretto la mano sia a Jos\u00e9 Mart\u00ed che a Fidel Castro!\". Mor\u00ec a L'Avana il 17 luglio 1968 a 101 anni d'et\u00e0."}
{"id": "2572615", "revid": "767487", "url": "https://it.wikipedia.org/wiki?curid=2572615", "title": "San Francisco Libre", "text": "San Francisco Libre \u00e8 un comune del Nicaragua facente parte del dipartimento di Managua."}
{"id": "2572619", "revid": "6923", "url": "https://it.wikipedia.org/wiki?curid=2572619", "title": "Autorit\u00e0 di bacino regionale Destra Sele", "text": "L'Autorit\u00e0 di bacino regionale Destra Sele \u00e8 una delle Autorit\u00e0 della Regione Campania che operava nel settore della difesa del suolo. Istituita con L.R. n. 8 del 14/02/94 era un ente pubblico economico che gestiva i bacini idrografici dell'area amalfitana e quelli della piana alluvionale salernitana posta in destra idrografica del bacino del fiume Sele.\nIl territorio in cui operava l'ente comprendeva parte dei seguenti comuni appartenenti alle aree di Avellino, Salerno e di Napoli:\nLa sede amministrativa era a Napoli.\nDal 15 maggio 2012 le Autorit\u00e0 di bacino regionale Destra Sele, Sinistra Sele e l'Autorit\u00e0 interregionale del fiume Sele sono state accorpate nell'Autorit\u00e0 di bacino regionale Campania Sud ed interregionale per il bacino idrografico del fiume Sele."}
{"id": "2572620", "revid": "7", "url": "https://it.wikipedia.org/wiki?curid=2572620", "title": "Il Trio del Clan", "text": ""}
{"id": "2572622", "revid": "1645873", "url": "https://it.wikipedia.org/wiki?curid=2572622", "title": "Tipitapa", "text": "Tipitapa, ufficialmente San Jos\u00e9 de Tipitapa (San Giuseppe di Tipitapa), \u00e8 un comune del Nicaragua facente parte del dipartimento di Managua."}
{"id": "2572624", "revid": "1632387", "url": "https://it.wikipedia.org/wiki?curid=2572624", "title": "War Maniacs", "text": "War Maniacs \u00e8 il quarto album di Brunorock. Il disco \u00e8 uscito per la label tedesca MTM Records."}
{"id": "2572627", "revid": "339392", "url": "https://it.wikipedia.org/wiki?curid=2572627", "title": "Carnevalet", "text": ""}
{"id": "2572628", "revid": "8596", "url": "https://it.wikipedia.org/wiki?curid=2572628", "title": "Wolke 9", "text": ""}
{"id": "2572631", "revid": "834", "url": "https://it.wikipedia.org/wiki?curid=2572631", "title": "Pantere nere", "text": ""}
{"id": "2572632", "revid": "767487", "url": "https://it.wikipedia.org/wiki?curid=2572632", "title": "Mateare", "text": "Mateare \u00e8 un comune del Nicaragua facente parte del dipartimento di Managua."}
{"id": "2572636", "revid": "827882", "url": "https://it.wikipedia.org/wiki?curid=2572636", "title": "Occulto", "text": "Occulto \u00e8 un termine che deriva dal latino \"occultus\" (\u00abnascosto\u00bb) e si riferisce alla conoscenza di ci\u00f2 che \u00e8 \u00abnascosto\u00bb, o anche alla conoscenza del soprannaturale, in antitesi alla \u00abconoscenza del visibile\u00bb, ovvero alla scienza ufficiale.\nIl significato moderno del termine \u00e8 spesso tradotto in modo variegato, intendendo \u00absapere oscuro\u00bb, \u00abconoscenza riservata a pochi\u00bb o \u00absapere che deve rimanere nascosto\u00bb, a volte con accezione negativa, derivante dall'uso che ne veniva fatto durante la caccia alle streghe, che lo legava in qualche modo a pratiche malefiche. Per gli occultisti invece si tratta dello studio di una realt\u00e0 spirituale pi\u00f9 profonda che non pu\u00f2 essere compresa usando un approccio superficiale o materialistico. Esso riguarderebbe le leggi segrete della natura, e il modo di utilizzarle.\nI termini \"esoterico\" e \"arcano\" possono essere usati per indicare l'occulto, in aggiunta ai loro significati non strettamente collegati al soprannaturale.\nIl termine \u00abocculto\u00bb \u00e8 anche usato per identificare alcune organizzazioni magiche o ordini, oltre che gli insegnamenti e le pratiche insegnate da queste organizzazioni. Il termine designa inoltre la letteratura storica e la filosofia spirituale che trattano temi occulti.\nStoria.\nIl termine occultismo viene generalmente utilizzato per indicare un complesso di pratiche che hanno sempre spaziato dall'alchimia all'astrologia, alla magia, alle percezioni extrasensoriali, allo spiritismo, alla divinazione a quelle scienze o pseudoscienze, basate sul principio che esistano analogie ed omologie tra l'uomo e realt\u00e0 soprasensibili.\nAnche la cabala \u00e8 stata considerata uno studio occulto, gi\u00e0 per la sua popolarit\u00e0 presso i magi, pi\u00f9 verosimilmente per la sua attinenza con tematiche esoteriche, riservate a pochi iniziati.\nL'interpretazione dell'occultismo e i suoi concetti possono ritrovarsi nel sistema della credenze filosofiche e religiose come lo gnosticismo, l'ermetismo, la teosofia, la thelema e il paganesimo moderno.\nL'elaborazione teorico-dottrinale sulla quale si fonda l'occultismo \u00e8 l'esoterismo, l'insieme dei sistemi spirituali di pensiero che costituiscono la base delle tecniche occulte.\nLa creazione del termine francese \"occultisme\" si deve ad Eliphas L\u00e9vi (1810-1871), che lo deriv\u00f2 probabilmente dalla \"filosofia occulta\" di Agrippa von Nettesheim.\nUna moderna definizione \u00e8 fornita da Nicholas Goodrick-Clarke.\nDal XV al XVII secolo, queste idee che sono state alternativamente descritte come esoterismo occidentale, hanno avuto un rilancio dal 1770 in poi, a causa di un rinnovato interesse per il mistero, per il Medioevo, e come \u00abreazione al razionalismo illuminato\u00bb. L'impiego dell'alchimia era comune tra i pi\u00f9 importanti scienziati del XVII secolo, come Isaac Newton e Gottfried Leibniz. Newton fu anche accusato di aver introdotto elementi dell'alchimia nella scienza naturale quando postul\u00f2 la forza di gravit\u00e0 come forza in grado di agire su vaste distanze. Nel XVIII secolo queste preoccupazioni religiose e filosofiche poco ortodosse furono definite come 'occulte', perch\u00e9 si situavano ai margini delle forme accettate di conoscenza e di discorso\". Sono state, comunque, preservate dai mistici.\nLa nascita della Societ\u00e0 Teosofica.\nCon la nascita della Societ\u00e0 Teosofica nel 1875 ad opera della veggente russa Helena Petrovna Blavatsky, con l'ausilio di un celebre scrittore americano, il colonnello Henry Steel Olcott, la storia dell'occultismo conobbe un impulso significativo nella direzione di una maggiore affermazione come dottrina metafisica autonoma, rivolta alla diffusione di concetti e valori ritenuti universali.\nMentre infatti per \u00abteosofia\u00bb si intendeva fino allora un corpo di conoscenze associato alla cabala e alle tradizioni filosofico-sapienziali del neoplatonismo cristiano, il proposito della neonata societ\u00e0 fu di \u00abriconciliare tutte le religioni, sette e nazioni in un sistema comune di etica, basato su verit\u00e0 eterne\u00bb. A New York, la Blavatsky compose la sua prima opera fondamentale, \"Iside svelata\", telepaticamente guidata a suo dire da maestri o mahatma risiedenti su un piano astrale, che suscit\u00f2 un forte impatto nella pubblica opinione, e nella quale rivelava al grande pubblico i misteri della sapienza occulta, tracciando i retroscena spirituali dell'evoluzione del genere umano. La sua seconda opera di rilievo fu \"La dottrina segreta\", articolata in due volumi intitolati \"Cosmogenesi\" e \"Antropogenesi\".\nMembri di spicco della Societ\u00e0 Teosofica, che comprendeva personaggi come Thomas Edison e Abner Doubleday, furono i britannici Annie Besant e Charles Webster Leadbeater, quest'ultimo vescovo della Chiesa Cattolica Liberale. Besant incontr\u00f2 a Londra la Blavatsky nel 1887, succedendole alla guida della Societ\u00e0 alla sua morte nel 1891; socialista fabiana e appassionata militante femminista, trascorse molti anni in Asia e in particolare in India dove si batt\u00e9 per la sua liberazione politica. Disse di essere rimasta abbagliata dalla \"Dottrina segreta\", grazie alla quale \u00abtutti i miei rompicapo, enigmi e problemi sembravano dissolversi\u00bb.\nLeadbeater, conosciuto come \"enfant terrible\" della teosofia e instancabile viaggiatore, pubblic\u00f2 numerosi libri sull'anatomia occulta dell'essere umano, sulle entit\u00e0 che lo circondano, sui piani di esistenza dopo la morte, e sulle diverse forme di chiaroveggenza. Sosteneva che le sue capacit\u00e0 gli consentivano di attingere alla memoria universale del mondo, o cronaca dell'akasha, in cui sarebbero registrati tutti gli eventi, i pensieri e le immagini che hanno attraversato la storia del cosmo.\nAltri esponenti di rilievo della Societ\u00e0 Teosofica furono il britannico Geoffrey Hodson, studioso di yoga, buddhismo, e delle nature angeliche, anch'egli appartenente alla Chiesa Cattolica Liberale, e l'austriaco Rudolf Steiner, il quale tuttavia ne usc\u00ec nel 1913, prediligendo un approccio teosofico basato sul cristianesimo europeo anzich\u00e9 sulle commistioni orientali e induiste, oltre che in polemica con la promozione che la Besant e Leadbeater stavano facendo allora del giovane Jiddu Krishnamurti come nuovo Buddha e persino come nuovo Cristo reincarnato. Secondo Steiner, infatti, il Cristo non sarebbe potuto tornare fisicamente, ma solo come corpo eterico.\nLa \u00abscienza occulta\u00bb di Rudolf Steiner: l'antroposofia.\nRichiamandosi al cristianesimo rosacrociano, Rudolf Steiner fond\u00f2 cos\u00ec, insieme alla slava Marie von Sivers, la Societ\u00e0 Antroposofica, sostenendo che la saggezza occulta, accessibile in epoche arcaiche grazie a poteri chiaroveggenti andati perduti, era ridiventata patrimonio degli uomini, essendo giunta nel 1899 la fine del periodo oscuro del Kali Yuga, che secondo le Sacre Scritture dei \"Veda\" \u00e8 il punto di evoluzione pi\u00f9 basso delle ere del mondo. Essendosi ora ridestate le facolt\u00e0 umane di percepire i mondi spirituali, la Blavatsky aveva potuto ricevere l'ispirazione per l'\"Iside svelata\", contenente secondo Steiner \u00abtal somma di saggezza teosofica e occidentale, di cui solo una piccola parte fu finora compresa\u00bb; pi\u00f9 tardi, tuttavia, \u00abH.P. Blavatsky si allontan\u00f2 dalla tradizione rosicruciana\u00bb.\nEssendo venuto il tempo di condividere col genere umano quel che \u00e8 \u00abocculto\u00bb, Steiner riteneva dannoso l'influsso dei maestri astrali, perch\u00e9 distoglievano le persone dallo sforzo di imparare con i propri pensieri coscienti quella che egli considerava un'autentica \u00abscienza spirituale\u00bb rigorosa. La sua concezione evolutiva dell'uomo come essere in divenire, proiettato verso una sempre maggiore autonomia, portava Steiner a enfatizzare la libert\u00e0 umana, che \u00e8 anche \u00ablibert\u00e0 dalle macchinazioni delle logge occulte o della gerarchia mahatma\u00bb.\nScopo dell'odierna iniziazione, cio\u00e8 introduzione ai misteri occulti, \u00e8 per Steiner la rivelazione del Cristo eterico, non pi\u00f9 nelle forme sognanti dell'antica chiaroveggenza crepuscolare, ma con la coscienza solare richiesta dai nuovi tempi, conquistandosi attivamente la capacit\u00e0 di dirigere la propria evoluzione futura. \nAltri movimenti occultistici.\nNell'ottica di una divulgazione degli antichi insegnamenti occulti, adattati alla mentalit\u00e0 odierna, l'esoterista danese Max Heindel decise nel 1909 di pubblicare \"La cosmogonia dei Rosacroce\", che nella prima edizione si riconosceva debitrice della dottrina appresa da Steiner.\nTra i pionieri del moderno occultismo \u00e8 da annoverare poi il britannico Aleister Crowley, figura controversa, che si faceva chiamare provocatoriamente \"Bestia dell'Apocalisse 666\", il cui circolo di adepti aveva sede in Sicilia nell'Abbazia di Th\u00e9lema. \nUomo di vasta cultura, si dedic\u00f2 al tentativo di creare una \u00abreligione magica\u00bb, detta Thelema, basata su rituali di magia sessuale, che privilegiavano la cosiddetta via della mano sinistra. Aderente alla Golden Dawn, societ\u00e0 segreta britannica, da cui si distaccher\u00e0 per fondare l'Ordo Templi Orientis, Crowley perme\u00f2 del suo occultismo, anche in maniera sotterranea, il mondo del cinema, della musica, e della letteratura del Novecento; una sua immagine ad esempio verr\u00e0 apposta dai Beatles sulla copertina del loro album \"Sgt. Pepper's\". Il suo accostamento al satanismo, rimproveratogli dai suoi detrattori, viene ritenuto da altri puramente di facciata.\nBailey e la new age.\nTra le eredit\u00e0 della teosofia si inseriscono i lavori sull'occultismo della britannica Alice Bailey, che nel 1922 fond\u00f2 a New York la casa editrice \"Lucifer Trust\", che stamper\u00e0 tra gli altri le opere di David Spangler, Fritjof Capra, Jonathan Porritt. La dottrina della Bailey si fondava sull'esigenza di riunire tutte le religioni in una sintesi universale, che dovrebbe preparare il terreno alla prossima Era dell'Aquario, sotto la guida di una cerchia di adepti spirituali, detta \u00abFratellanza Bianca\u00bb, che risiderebbero in forme non visibili in vari luoghi della Terra, da Luxor allo Yucat\u00e1n, dall'Ungheria al Tibet.\nDalle idee della Bailey si svilupperanno quelle della cosiddetta new Age, o appunto corrente della \u00abnuova era\u00bb.\nRapporti con altre discipline.\nEsoterismo.\nLa distinzione risalente a Ren\u00e9 Gu\u00e9non tra esoterismo ed occultismo, che vedrebbe il primo ancorato a pratiche tradizionali specifiche, riservate a pochi eletti, come l'alchimia, la magia o l'astrologia, e il secondo rivendicare l'universalit\u00e0 dei propri simboli e rituali, sembra essersi sempre pi\u00f9 attenuata.\nLa critica di Gu\u00e9non che denunciava il carattere non tradizionale di ogni forma di occultismo, non derivante cio\u00e8 da istituzioni iniziatiche regolarmente fondate, \u00abinutilizzabili al di fuori della civilt\u00e0 per cui \u00e8 stata creata\u00bb, ha di fatto investito lo stesso esoterismo.\n\u00c8 stato rilevato infatti come una critica siffatta riguarderebbe soltanto l'uso dell'occultismo anzich\u00e9 i poteri effettivi che ne sono alla base, con l'unico effetto di lasciare del tutto preclusa la possibilit\u00e0 di una scienza universale.\nSpiritismo.\nAltri significati legano l'occultismo allo spiritismo, ma pur sempre come studio della verit\u00e0 ultima, e della saggezza nascosta sotto la superficie delle apparenze. In tal caso pu\u00f2 avere a che fare con oggetti come talismani, con la stregoneria e il \"voodoo\", ma anche con percezioni extrasensoriali e la numerologia.\nIn Italia.\nUna delle prime ricerche condotte in Italia sul tema, stimava nel 1989 un giro d'affari annuo di 1.500 miliardi di vecchie lire. Cecilia Gatto Trocchi, coordinatrice dello studio, muovendo da un punto di vista antropologico, sugger\u00ec una tipizzazione degli operatori dell'occulto in:\nSecondo la statistica, circa il 78% preferiva autodefinirsi parapsicologo, ed il restante 22% si dichiarava appartenente alla compagine di maghi, guaritori e medium. \nIl 57% sosteneva di ricevere poteri soprannaturali da Dio, il 3% da Satana, il 21% da forze misteriose, solo l'8% da potenzialit\u00e0 recondite o doni specifici della propria psiche."}
{"id": "2572639", "revid": "287204", "url": "https://it.wikipedia.org/wiki?curid=2572639", "title": "Citroen Jumper", "text": ""}
{"id": "2572641", "revid": "339392", "url": "https://it.wikipedia.org/wiki?curid=2572641", "title": "Baseline", "text": ""}
{"id": "2572642", "revid": "729019", "url": "https://it.wikipedia.org/wiki?curid=2572642", "title": "Castello di Vettign\u00e8", "text": "Il castello di Vettign\u00e8 \u00e8 un antico edificio di origine medievale del Vercellese, situato nell'omonima frazione di Santhi\u00e0.\nA partire dagli anni sessanta del Novecento il castello, a seguito dello spopolamento della frazione Vettign\u00e8, versa in uno stato abbandono pressoch\u00e9 totale. \nIl toponimo \"Vettign\u00e8\" deriva dal \"Vectigal\" che era il dazio che si pagava per ottenere il diritto di passaggio dal borgo, che all'epoca era il crocevia tra la Via Svizzera e la Via Francigena, detta anche \"Via Francesca\".\nStoria.\nIl castello fu a lungo di propriet\u00e0 della nobile famiglia dei Vialardi di Verrone, poi dei Dal Pozzo e pass\u00f2 al ramo Savoia-Aosta in seguito al matrimonio di Maria Vittoria Carlotta, l'ultima erede dei principi della Cisterna, con il principe Amedeo, duca di Aosta e re di Spagna.\nIl nucleo castellato fu edificato, forse su una struttura pi\u00f9 antica, nel XV secolo. \u00c8 interamente circondato da merli a coda di rondine, sorretti da lunghi beccatelli adornati da una fascia decorativa. La torre cilindrica, di altezza notevole, ricorda da vicino quella del castello di San Genuario a Crescentino.\nTra il '500 ed il '600 furono costruite le abitazioni, i magazzini e la casa padronale che andarono a chiudere la corte centrale.\nStando a una leggenda il sanguinario capitano di ventura Bonifazio, detto Facino Cane, che le fonti pi\u00f9 accreditate ritengono nato a Casale Monferrato, sarebbe invece originario di Vettign\u00e8; proprio per questo il borgo di Vettign\u00e8 e la stessa Santhi\u00e0 sarebbero stati gli unici centri della zona ad essere risparmiati dalla furia del condottiero."}
{"id": "2572644", "revid": "339392", "url": "https://it.wikipedia.org/wiki?curid=2572644", "title": "Endline", "text": ""}
{"id": "2572645", "revid": "226458", "url": "https://it.wikipedia.org/wiki?curid=2572645", "title": "Villa El Carmen", "text": "Villa El Carmen, noto anche con il nome del suo nucleo principale Villa Carlos Fonseca Amador o Villa Carlos Fonseca, \u00e8 un comune del Nicaragua facente parte del dipartimento di Managua."}
{"id": "2572646", "revid": "1662369", "url": "https://it.wikipedia.org/wiki?curid=2572646", "title": "Alessandro Brunoldi", "text": "Ha sostenuto l'attivit\u00e0 sportiva nella citt\u00e0 di Ivrea: fu ginnasta, calciatore, cestista ed allenatore di queste discipline.\nCarriera.\nGiocatore.\nGi\u00e0 ginnasta a corpo libero in vari tornei internazionali, si dedica con continuit\u00e0 al nuovo sport del football.\nDopo aver giocato nell', Brunoldi figura nella rosa del Genoa gi\u00e0 a partire dal 1907, fu impiegato nell'amichevole inaugurale del nuovo campo sportivo di San Gottardo dell'8 dicembre di quell'anno contro l'equipaggio della nave britannica Canopic. Anche l'anno seguente fu schierato in amichevoli e tornei non ufficiali.\nEsord\u00ec in una competizione ufficiale con la maglia del il 17 gennaio 1909, nel pareggio esterno per uno a uno contro l', rivestendo il ruolo di portiere. In \"rossoblu\" disput\u00f2 tre campionati, giocando anche nella squadra riserve, senza ottenere risultati di rilievo.\nPass\u00f2 nel 1912 all'; Con i \"grigi\" gioc\u00f2 come attaccante, vincendo il campionato regionale del Piemonte 1912-1913 ottenendo la promozione in massima categoria. La stagione seguente ottiene il quinto posto del girone Ligure-Piemontese.\nDurante la guerra si spost\u00f2 in diversi club impegnati in amichevoli o nella Coppa Federale, ovvero nel , nel e nel .\nAl termine del conflitto venne ingaggiato dallo , piazzandosi all'ultimo posto del girone ligure della Prima Categoria 1919-1920. La stagione seguente, sempre allo Spes, ottenne il sesto posto su otto del girone ligure della massima serie italiana.\nNel 1921 passa alla , dove ottiene il quarto posto del girone ligure della Prima Categoria 1921-1922.\nAllenatore.\nAl termine della seconda guerra mondiale, fu a partire dal 1945 l'allenatore dell', che allora militava in Serie C, assemblando una squadra molto giovane che guid\u00f2 all'8\u00ba posto."}
{"id": "2572648", "revid": "86343", "url": "https://it.wikipedia.org/wiki?curid=2572648", "title": "Villa Carlos Fonseca Amador", "text": ""}
{"id": "2572649", "revid": "86343", "url": "https://it.wikipedia.org/wiki?curid=2572649", "title": "Villa Carlos Fonseca", "text": ""}
{"id": "2572650", "revid": "204391", "url": "https://it.wikipedia.org/wiki?curid=2572650", "title": "Raffreddore allergico", "text": ""}
{"id": "2572653", "revid": "287204", "url": "https://it.wikipedia.org/wiki?curid=2572653", "title": "Membri della Lok Sabha della II legislatura", "text": "Elenco dei membri della II Lok Sabha ordinati per stato o territorio. La II Lok Sabha fu in vigore dal 5 aprile 1957 al 31 marzo 1962. La grafia dei nomi dei deputati eletti \u00e8 quella presente nel rapporto statistico della commissione elettorale dell'India; per i deputati nominati la grafia \u00e8 quella riportata dalla nuova versione del sito della Lok Sabha. Le abbreviazioni SC e ST messe fra parentesi indicano seggi riservati rispettivamente alle caste inferiori (\"Scheduled Castes\") e alle popolazioni tribali (\"Scheduled Tribes\")."}
{"id": "2572655", "revid": "767487", "url": "https://it.wikipedia.org/wiki?curid=2572655", "title": "Ciudad Sandino", "text": "Ciudad Sandino \u00e8 un comune del Nicaragua facente parte del dipartimento di Managua."}
{"id": "2572657", "revid": "122098425", "url": "https://it.wikipedia.org/wiki?curid=2572657", "title": "Pillola maschile", "text": "La pillola maschile \u00e8 uno strumento di contraccezione farmacologico per uso orale.\n\u00c8 uno dei pochi metodi di contraccezione maschile, insieme al profilattico e alla vasectomia praticata in alcuni paesi. Il farmaco \u00e8 ancora in fase sperimentale, e si basa su una somministrazione combinata di testosterone e progestinico, in modo analogo a quanto avviene per la pillola femminile. I pazienti che assumano regolarmente la pillola possono beneficiare degli effetti contraccettivi dopo circa tre mesi dalla prima somministrazione.\nDescrizione.\nEssendo in sperimentazione da pi\u00f9 gruppi di ricerca nel mondo, esistono alcune differenze tra le varie soluzioni proposte. Una via alternativa per assumere il testosterone \u00e8 basata su iniezioni intramuscolari da effettuarsi ogni due mesi circa, che in tal caso vanno ad affiancarsi alla pillola da prendersi quotidianamente. Esistono in aggiunta alternative sostanzialmente differenti, che non si basano su dosaggi ormonali e che sono in grado di agire entro poche ore dall'assunzione, ostacolando direttamente l'eiaculazione. Uno dei pi\u00f9 recenti studi propone invece una pillola che opera tramite una molecola che neutralizza direttamente una specifica proteina, rendendo gli spermatozoi incapaci di fecondare l'ovulo femminile.\nControindicazioni.\nI tempi di recupero della fertilit\u00e0 nei soggetti che hanno assunto la pillola maschile sono allo studio, attualmente sembrano attestarsi intorno ai tre mesi. Sono inoltre sotto attenzione gli eventuali effetti su fegato, reni e prostata, con esiti finora confortanti."}
{"id": "2572659", "revid": "372624", "url": "https://it.wikipedia.org/wiki?curid=2572659", "title": "Pillolo", "text": ""}
{"id": "2572666", "revid": "1684799", "url": "https://it.wikipedia.org/wiki?curid=2572666", "title": "Armada", "text": "Armada in lingua spagnola indica la marina militare, tra cui:\nIl termine pu\u00f2 inoltre riferirsi a:"}
{"id": "2572671", "revid": "110157", "url": "https://it.wikipedia.org/wiki?curid=2572671", "title": "Finnentrop", "text": "Finnentrop \u00e8 un comune di 17.945 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Arnsberg ed al circondario (\"Kreis\") di Olpe (targa OE).\nGeografia fisica.\nLa cittadina di Finnentrop si trova nella regione del Sauerland, alla confluenza dei fiumi Bigge e dell'affluente della Ruhr Lenne, circondata da una lunga ansa a destra di quest'ultimo, tra i parchi naturali di Ebbegebirge a sud-ovest e quello di Homert a nord-est.\nStoria.\nIl comune di Finnentrop \u00e8 stato istituito il 1\u00ba luglio 1969, quando vennero messe insieme parti della vecchia comunit\u00e0 amministrativa (\"Amt\") di Serkenrode (distretto Meschede), del comune di Schlipr\u00fcthen e Oedingen e parte del Land di Attendorn e Helden. Questa ristrutturazione ha visto anche il comune passare dal circondario Meschede (che \u00e8 stata abolito nel 1974) a quello di Olpe.\nIl nome della comunit\u00e0 deriva dal nucleo originario di Finnentrop che si trova a poche centinaia di metri da Bigge, ora noto come Altfinnentrop (\"alt\" in tedesco significa \"vecchio\"). Fino al 1908, il luogo ora conosciuto come Finnentrop aveva tre nomi: Habbecke, Neubr\u00fccke (\"ponte nuovo\") e, una volta costruita la ferrovia Ruhr-Sieg, anche come Bahnhof Finnentrop (\"stazione ferroviaria di Finnentrop\"). Neubr\u00fccke consisteva in un solo edificio tra il Bigge e il Lenne e il \"nuovo ponte\" era gi\u00e0 stato costruito nel 1847, mentre Habbecke sembra avere origini medioevali.\nLo stemma comunale rappresenta la confluenza dei due fiumi, la rosa deriva da quello dei signori di Finnentrop (von Vinnentrop) e il colore si riferisce aille grandi aree di verde nel territorio comunale."}
{"id": "2572675", "revid": "293377", "url": "https://it.wikipedia.org/wiki?curid=2572675", "title": "Giacomo Marassi", "text": "Biografia.\nNato a Reggio Emilia, ma trasferitosi sin da giovane a Genova, Marassi apparteneva ad una nobile famiglia del genovesato, potendo fregiarsi del titolo di marchese.\nDivenuto socio del , fu nella rosa della prima squadra dal 1906 al 1912, esclusa una breve parentesi con il club parigino del .\nEra fratello di Carlo Marassi, ala delle giovanili del grifone, deceduto sul fronte durante il primo conflitto mondiale.\nMarassi si spense il 5 maggio 1969 nel quartiere genovese di Molassana.\nCarriera.\nSoprannominato \"Catapulta\", crebbe calcisticamente nel , giocando nella seconda squadra del club nella Seconda Categoria 1905. Il 26 febbraio gioca e segna una rete nella rotonda vittoria per 4 a 0 contro l' che permise la vittoria nelle eliminatorie liguri.\nEsord\u00ec in prima squadra il 7 gennaio 1906, nella vittoria casalinga contro l'.\nFu impiegato nell'amichevole inaugurale del nuovo campo sportivo di San Gottardo dell'8 dicembre 1907 contro l'equipaggio della nave britannica \"Canopic\".\nCon i \"rossoblu\" visse la maggior parte della sua carriera, tranne la stagione 1911-12 dove gioc\u00f2 nel Red Star Football Club 93, club parigino, vincendo il campionato della \"Ligue de football association\" (LFA).\nTorn\u00f2 nell'aprile 1912 a Genova dove gioc\u00f2 un'ultima partita con i \"grifoni\", tornando l'anno seguente al , club con il quale disput\u00f2 un'amichevole persa otto a zero contro il l'11 maggio 1913.\nDurante la sua esperienza in \"rossoblu\" disput\u00f2 anche otto incontri di Palla Dapples."}
{"id": "2572680", "revid": "122861093", "url": "https://it.wikipedia.org/wiki?curid=2572680", "title": "Metodo Billings", "text": "Il metodo dell'ovulazione Billings (MOB) \u00e8 un metodo naturale di regolazione della fertilit\u00e0, usato dalle donne - anche se \u00e8 consigliato l'aiuto del partner - per monitorare la propria fertilit\u00e0, identificando i giorni fertili e quelli infertili durante ogni ciclo mestruale. \nMetodologia.\nIl metodo, ideato dal medico australiano John Billings (1918-2007), si basa sull'osservazione delle modificazioni del muco cervicale, che appare pi\u00f9 fluido e filante in prossimit\u00e0 dell'ovulazione, e sull'interpretazione delle diverse sensazioni a livello vulvare che la donna deve imparare a riconoscere. Per una corretta applicazione del metodo \u00e8 pertanto necessario che sia insegnato e appreso correttamente, poich\u00e9 rimane, in certa misura, affidato ad osservazioni soggettive.\nLe informazioni sulla fertilit\u00e0 ottenute in tal modo possono essere utilizzate per ottenere o evitare una gravidanza durante cicli regolari o irregolari, allattamento e perimenopausa.\nIl Metodo Billings \u00e8 descritto dalla \"BOM organization\" come un \"Metodo naturale di regolazione della fertilit\u00e0\" e pu\u00f2 essere usato per la conoscenza dei periodi fertili o per la pianificazione familiare naturale. Inoltre \u00e8 considerato anche come un modo per monitorare lo stato di salute ginecologica.\nIl tasso di fallimento del metodo varia tra lo 0% e il 2,9%."}
{"id": "2572682", "revid": "1161730", "url": "https://it.wikipedia.org/wiki?curid=2572682", "title": "Linea di successione della Casa di Thurn und Taxis", "text": ""}
{"id": "2572690", "revid": "599013", "url": "https://it.wikipedia.org/wiki?curid=2572690", "title": "L\u00facio Wagner", "text": "Caratteristiche tecniche.\nGioca come laterale sinistro.\nCarriera.\nClub.\nDurante la sua lunga carriera gioca in Brasile fino al 1996 con il Corinthians Alagoano, poi giocher\u00e0 con , , Juventus, \u010cerno More e Levski Sofia.\nNazionale.\nA seguito della naturalizzazione ha rappresentato molte volte la nazionale bulgara."}
{"id": "2572691", "revid": "2014155", "url": "https://it.wikipedia.org/wiki?curid=2572691", "title": "Beatrice di Rethel", "text": "Biografia.\nBeatrice era figlia di Gunther (chiamato anche Ithier), conte di Rethel, e di Beatrice di Namur. Suo padre, conte di Rethel dal 1158 al 1171, era figlio di Eudes di Vitry e di Matilda, ultima regnante della prima casa regnante di Rethel, entrambi coregnarono fino alla morte di Matilda avvenuta nel 1151, poi Eudes di Vitry regn\u00f2 da solo fino alla sua morte, avvenuta nel 1158. La discendenza maschile di Eudes e di Matilda diede origine alla seconda casa regnante di Rethel.\nDal matrimonio di Beatrix di Rethel e Ruggero II di Sicilia avvenuto nel 1151, nacque solo una figlia, Costanza, conosciuta anche come \"Costanza d'Altavilla\", nata il 2 novembre 1154, quando suo padre era gi\u00e0 morto, che divenne regina di Sicilia e moglie dell'imperatore Enrico VI di Svevia.\nDiscendenza.\nCostanza d'Altavilla divenne regina di Sicilia il 25 dicembre 1194 e dal 1197 regn\u00f2 per un anno, fino alla morte. Costanza d'Altavilla fu la madre dell'imperatore Federico II di Svevia."}
{"id": "2572696", "revid": "767487", "url": "https://it.wikipedia.org/wiki?curid=2572696", "title": "Spugna contraccettiva", "text": "La spugna contraccettiva \u00e8 un metodo di contraccezione che somma la barriera fisica all'azione di uno spermicida per prevenire il concepimento."}
{"id": "2572698", "revid": "125342294", "url": "https://it.wikipedia.org/wiki?curid=2572698", "title": "Emilio Storace", "text": "Biografia.\nNato a Genova nel 1887, divenne socio del , dove rivest\u00ec molteplici ruoli, da giocatore a segretario.\nPer la sua carnagione scura venne soprannominato \"El negher\".\nChiamato alle armi, mor\u00ec sul fronte durante la prima guerra mondiale.\nCarriera.\nCresciuto calcisticamente nel , nel 1904 vinse con i \"rossoblu\" la Seconda Categoria, una sorta di campionato giovanile ante-litteram, battendo nella finale del 17 aprile 4 a 0 la squadra riserve della ].\nLa stagione seguente, il 26 febbraio 1905, gioca nella rotonda vittoria per 4 a 0 contro l' che permise la vittoria nelle eliminatorie liguri. \nEsord\u00ec in Prima Categoria con la prima squadra nel pareggio esterno contro la per 1 a 1 del 12 marzo 1905.\nDal novembre 1906 al termine della sua carriera, Storace divenne elemento insostituibile delle commissioni tecniche che all'epoca decidevano, insieme al capitano della squadra facente funzione di allenatore, le formazioni del . \nFu impiegato nell'amichevole inaugurale del nuovo campo sportivo di San Gottardo dell'8 dicembre 1907 contro l'equipaggio della nave britannica Canopic.\nStorace scese anche sette volte in campo nella competizione nota come Palla Dapples.\nCon i rossoblu raggiunse anche alte cariche dirigenziali, venendo eletto segretario nel 1909."}
{"id": "2572700", "revid": "1573940", "url": "https://it.wikipedia.org/wiki?curid=2572700", "title": "Patagona gigas", "text": "Patagona gigas () \u00e8 la specie pi\u00f9 grande della famiglia dei colibr\u00ec, per cui \u00e8 detto anche colibr\u00ec gigante. \u00c8 l'unico membro del genere Patagona.\nDescrizione.\nPesa 19-21 grammi e misura 21\u00a0cm di lunghezza, circa le dimensioni di uno storno.\nDistribuzione e habitat.\nVive in Sud America nella catena delle Ande, a quote dai 2.000 ai 3.800 metri, da Ecuador, Colombia e Per\u00f9 sino al Cile e all'Argentina centrali.Argentina; Bolivia; Chile; Colombia; Ecuador; Peru\nBiologia.\nLe sue caratteristiche e abitudini di vita sono in gran parte simili a tutti gli altri membri della famiglia Trochilidae.\nTassonomia.\nSono note le seguenti sottospecie:"}
{"id": "2572702", "revid": "599013", "url": "https://it.wikipedia.org/wiki?curid=2572702", "title": "Aleyandro Cevasco", "text": "Carriera.\nCalciatore.\nCresciuto calcisticamente nel , nel 1904 vinse con i \"rossoblu\" la Seconda Categoria, una sorta di campionato giovanile ante-litteram, battendo nella finale del 17 aprile 4 a 0 la squadra riserve della .\nLa stagione seguente, il 26 febbraio 1905, gioca nelle vesti di capitano, nella rotonda vittoria per 4 a 0 contro l' che permise la vittoria nelle eliminatorie liguri.\nArriv\u00f2 in prima squadra nel 1907, rimanendo con il sino al 1911, anno del suo ritiro.\nFu impiegato nell'amichevole inaugurale del nuovo campo sportivo di San Gottardo dell'8 dicembre 1907 contro l'equipaggio della nave britannica Canopic.\nDisput\u00f2 in \"rossoblu\" anche cinque incontri di Palla Dapples."}
{"id": "2572703", "revid": "1793900", "url": "https://it.wikipedia.org/wiki?curid=2572703", "title": "Accademia croata delle Scienze e delle Arti", "text": "L'Accademia croata delle Scienze e delle Arti (in lingua latina: \"Academia Scientiarum et Artium Croatica\", in lingua croata: \"Hrvatska akademija znanosti i umjetnosti\", abbreviato in \"HAZU\") \u00e8 l'accademia nazionale della Croazia. Fu creata come Accademia Jugoslava delle Scienze e delle Arti, (in croato \"Jugoslavenska akademija znanosti i umjetnosti\", abbreviato in JAZU) e per gran parte della propria esistenza \u00e8 stata conosciuta con questo nome.\nL'accademia ha sede a Zagabria, \u00e8 stata fondata nel 1866 ed \u00e8 uno degli istituti culturali pi\u00f9 importanti del Paese nonch\u00e9 uno dei pi\u00f9 rilevanti musei d'arte della Croazia. Il pi\u00f9 importante ispiratore \u00e8 stato l'arcivescovo Josip Juraj Strossmayer."}
{"id": "2572705", "revid": "1428919", "url": "https://it.wikipedia.org/wiki?curid=2572705", "title": "Lara Busc\u00e8", "text": "Donna napoletana di rinomata bellezza e fascino, figlia di nobili francesi trasferitisi a Napoli quando lei era piccola, svolse un ruolo di rilievo nelle battaglie pi\u00f9 feroci della Rivoluzione Napoletana del 1799.\nConsigliera ed attendente di Eleonora Pimentel Fonseca, ebbe come lei il coraggio di ribellarsi al disagio intellettuale e popolare di quel tempo; il suo amore per l'uguaglianza e il desiderio di cambiamento la condussero ad interessarsi dei bisogni ed ideali del popolo. Fu compagna del giovane medico rivoluzionario Renzo Polito che si batt\u00e9, fino alla morte, tra gli Eletti del Popolo nelle giornate che portarono alla nascita della Repubblica Napoletana.\nLa sua longeva esistenza le permise di scrivere saggi autobiografici e raccogliere lettere d'amore mai pubblicate."}
{"id": "2572706", "revid": "196390", "url": "https://it.wikipedia.org/wiki?curid=2572706", "title": "Imperatore dell'India", "text": ""}
{"id": "2572707", "revid": "610351", "url": "https://it.wikipedia.org/wiki?curid=2572707", "title": "At Newport 1960", "text": "At Newport 1960 \u00e8 un album live di Muddy Waters registrato al Newport Jazz Festival del 1960. In quell'occasione Waters fu accompagnato da una band che includeva fra gli altri Otis Spann, James Cotton e Pat Hare. Nel 2003 l'album \u00e8 stato collocato dalla rivista \"Rolling Stone\" al 348\u00ba posto nella classifica \"The 500 Greatest Albums of All Time\". Inoltre \u00e8 elencato come uno dei 100 album blues essenziali in \"The Rough Guide to Blues 100 Essential CDs\".\n\"At Newport 1960\" \u00e8 stato rimasterizzato e ripubblicato su CD nel 2001 dalla MCA Records, in una riedizione che contiene quattro tracce extra, registrate in studio a Chicago nel 1960, in formato monoaurale."}
{"id": "2572708", "revid": "767487", "url": "https://it.wikipedia.org/wiki?curid=2572708", "title": "Dariusz Dziekanowski", "text": "Carriera.\nClub.\nIl calciatore \u00e8 stato attivo per quasi un ventennio, avendo cominciato a giocare nel 1978, nelle file del FSO Warszawa, squadra di secondo piano della citt\u00e0 polacca. Dal 1979 al 1983 gioca nel Gwardia Warszawa, sommando 51 gare e 15 reti ed entrando nel giro della Nazionale; il suo esordio internazionale si data al 1981. Nel 1983 passa al Klub Sportowy Widzew \u0141\u00f3d\u017a, dove gioca fino al 1985, in tutto 57 gare e 20 reti. Dal 1985 al 1989 \u00e8 nelle file del Legia Warszawa, dove somma, in campionato, 95 gare e 44 reti. Nell'autunno 1989 inizia un'avventura estera, in Scozia, al , realizzando 4 reti al Partizan Belgrado in Coppa delle Coppe, che tuttavia non bastano per la qualificazione. A Glasgow resta fino al 1992, segnando 10 reti in 49 gare di campionato. Nel frattempo si ritira, a soli 28 anni, dalla Nazionale. L'ultima apparizione avviene nel 1990.\nNell'autunno 1992, ormai trentenne, passa in Inghilterra, al Bristol City, dove, nel torneo 1992-93, gioca 43 gare e segna 7 reti. Il 1993 lo vede tornare in Polonia, al Legia Warszawa, ma disputa solo 6 gare con 1 rete. In primavera passa all'Yverdon-Sport, squadra svizzera e nel giro di pochi giorni all'Alemannia Aachen, in Germania, dove disputa le ultime 12 gare di campionato con 1 rete. Nel settembre 1994 passa al , ma in 2 stagioni non scende mai in campo, e nell'estate del 1996 si accasa al Polonia Warszawa. 8 partite e 1 rete coronano il suo passo d'addio.\nNazionale.\nDal 1981 al 1990 raccolse 63 convocazioni, arricchite da 20 reti, e la partecipazione al . In quello stesso periodo si \u00e8 visto assegnare il titolo di calciatore polacco dell'anno."}
{"id": "2572709", "revid": "446353", "url": "https://it.wikipedia.org/wiki?curid=2572709", "title": "Classe Almirante Grau (incrociatore 1973)", "text": ""}
{"id": "2572711", "revid": "125496132", "url": "https://it.wikipedia.org/wiki?curid=2572711", "title": "Max Mayer (calciatore)", "text": "Carriera.\nNato in Svizzera si trasfer\u00ec in Italia per giocare con il .\nTra le file \"rossoblu\" gioc\u00f2 tre stagioni: 1905, 1906 e 1909-1910 intervallati da tre anni di inattivit\u00e0.\nIl suo esordio in \"rossoblu\" \u00e8 datato 5 febbraio 1905, nel pareggio a reti bianche contro l'Andrea Doria. Nella prima stagione con il ottenne il secondo posto nel Girone nazionale, mentre in quella successiva il terzo.\nDopo tre stagioni di inattivit\u00e0 torna al Genoa nella stagione 1909-1910, ottenendo il quarto posto nella classifica finale.\nDopo la sua ultima stagione tra i \"grifoni\", egli torn\u00f2 in patria, prima tra le file del ed in seguito nel .\nCon il ottiene il terzo posto nel Girone Est della Serie A 1910-1911.\nLa stagione seguente passa al , con cui ottiene il quinto posto del Girone Centro."}
{"id": "2572713", "revid": "26739238", "url": "https://it.wikipedia.org/wiki?curid=2572713", "title": "Principato di Montenegro", "text": ""}
{"id": "2572720", "revid": "729019", "url": "https://it.wikipedia.org/wiki?curid=2572720", "title": "VTech", "text": "La VTech (\"Video Technology Ltd.\") \u00e8 un'azienda produttrice di elettronica di consumo con sede a Hong Kong.\nI prodotti della VTech includono telefoni cordless ed accessori, computer a singola funzione come ad esempio dispositivi per leggere le email e giocattoli computerizzati per bambini.\nStoria.\nLa compagnia fu fondata nel 1976 da Allan Wong e Stephen Leung e al 2007 impiegava 28.200 addetti nel mondo. \nLa consociata VTech Innovation produce telefoni con il marchio AT&amp;T.\nNegli anni '80 e all'inizio degli anni '90 la VTech produceva personal computer inclusa una serie di PC IBM compatibili, l'home computer Laser 200 e modelli affini, e il Laser 128 che era il solo clone legale al 100% del computer Apple IIc.\nNel 1988 produsse anche la console per videogiochi VTech Socrates.\nLa VTech rimase nel mercato dei personal computer fino ai giorni dell'Intel 80486, vendendo i suoi computer sotto i marchi \"VTech\", \"Laser\" e \"Leading Technology\".\nSuccessivamente la VTech svilupp\u00f2 giochi elettronici educativi per bambini come il V.Smile, il V.Flash, il \"Whizkid\", il \"Kidizoom\"."}
{"id": "2572723", "revid": "120427696", "url": "https://it.wikipedia.org/wiki?curid=2572723", "title": "Daniel Hug", "text": "Carriera.\nCresciuto tra le file del , del quale divenne, a partire dal 1902, il primo capitano in assoluto del club svizzero.\nCon il nel 1907 vinse il girone centrale del campionato svizzero, classificandosi per il girone finale che assegnava la vittoria finale. Hug ed il suo club si classificarono al terzo e ultimo posto del gironcino.\nNel 1908 si trasfer\u00ec in Italia, nel , anno in cui il club rossoblu gioc\u00f2 solo incontri amichevoli per l'autosospensione dei genovesi dalle competizioni per il blocco degli stranieri.\nL'esordio ufficiale con il \"Grifone\" avvenne il 7 febbraio 1909 nel derby pareggiato 3 a 3 contro l'Andrea Doria.\nNel club genovese rivest\u00ec il doppio ruolo di allenatore e giocatore.\nInfortunatosi gravemente il 21 marzo 1909 durante una mischia nella semifinale contro la Pro Vercelli, nella quale gli viene spezzata una gamba dai giocatori vercellesi, vide la sua carriera compromessa.\nConfermato nel ruolo di allenatore giocatore anche la stagione seguente, si ritir\u00f2 per il grave infortunio patito nel 1909 nell'ottobre 1910.\nRimase nella societ\u00e0 genoana come socio promotore.\nNazionale.\nMentre militava nel , vest\u00ec la maglia della nazionale svizzera due volte.\nIl suo primo incontro fu il match amichevole tra Svizzera e Francia dell'8 marzo 1908 a Ginevra, che vide soccombere gli elvetici per 2 a 1.\nLa seconda convocazione fu contro la Germania, a Basilea il 5 aprile 1908. Questo incontro, che fu il primo disputato dalla nazionale teutonica, fu vinto dagli svizzeri per 5 reti a 3.\nAlcune fonti gli attribuiscono anche una marcatura con i rossocrociati."}
{"id": "2572724", "revid": "26739517", "url": "https://it.wikipedia.org/wiki?curid=2572724", "title": "Acero napoletano", "text": ""}
{"id": "2572726", "revid": "226458", "url": "https://it.wikipedia.org/wiki?curid=2572726", "title": "Shri Ram Chandra Mission", "text": "L'associazione Shri Ram Chandra Mission \u00e8 un'organizzazione spirituale che ha come fine quello di diffondere il sistema di Raja Yoga chiamato Sahaj Marg (dal sanscrito, \"via naturale\").\nLa Shri Ram Chandra Mission fu fondata nel 1945 da Shri Ram Chandra Maharaj (di Shahjahanpur, nell'Uttar Pradesh, India), chiamato \u201cBabuji\u201d. Egli fond\u00f2 questa missione in memoria del suo Maestro Shri Ram Chandra (casualmente avevano lo stesso nome). Questi era di Fatehgarh ed era conosciuto come \u201cLalaji\u201d.\nLo Statuto dell'Associazione della Missione formula i seguenti obiettivi:\nLo scopo della struttura organizzativa della Missione \u00e8 quello di fornire i mezzi per diffondere la spiritualit\u00e0 tra le persone che desiderano praticare il sistema Sahaj Marg. Nella vera tradizione spirituale, l'introduzione alla spiritualit\u00e0 \u00e8 gratuita.\nLa sede centrale della Missione, a livello mondiale, si trova a Chennai, in India, ed \u00e8 rappresentata in quasi tutti i paesi del mondo. Ci sono numerosi ashram in India ed anche in altre parti del mondo.\nShri Parthasarathi Rajagopalachari, detto Chariji, \u00e8 l'attuale Maestro vivente ed \u00e8 il Presidente della Shri Ram Chandra Mission."}
{"id": "2572728", "revid": "124347363", "url": "https://it.wikipedia.org/wiki?curid=2572728", "title": "Giuliano Bonfante", "text": "Biografia.\nFiglio del famoso giurista Pietro Bonfante, nacque a Milano nel 1904. Studioso delle lingue indoeuropee, con la presa del potere del fascismo lasci\u00f2 l'Italia e insegn\u00f2 a Ginevra (Svizzera) e poi negli Stati Uniti.\nTornato in Italia nel dopoguerra divenne docente all'Universit\u00e0 di Genova e poi all'Universit\u00e0 di Torino, dove insegn\u00f2 glottologia (linguistica comparata) e filologia germanica, e dove concluse la sua carriera didattica.\nNel 1969 divenne membro dell'Accademia dei Lincei. Il 20 settembre 1979 ottenne la concessione del titolo di Barone dall'ex Re d'Italia Umberto II, che si trovava in esilio a Cascais.\nTra le lingue morte, studi\u00f2 in particolare il latino, l'etrusco e l'ittita. Interessanti furono anche i suoi studi sulla lingua romena.\nNegli anni sessanta, sull'onda del Convegno di Avignone sul latino vivo, propugn\u00f2 una riforma della pronuncia del latino da adottare nel sistema scolastico italiano, similmente a quanto avveniva nei paesi anglosassoni e in Francia.\nMor\u00ec nel 2005 a Roma, ultracentenario. Era padre dell'archeologa ed etruscologa Larissa Bonfante."}
{"id": "2572729", "revid": "1543377", "url": "https://it.wikipedia.org/wiki?curid=2572729", "title": "Nuoto ai Giochi della III Olimpiade - 50 iarde stile libero", "text": "I 50 iarde stile libero sono state una delle nove gare del programma del nuoto dei Giochi della III Olimpiade di Saint Louis, disputatesi presso Forest Park. La gara si svolse il 6 settembre 1904.\nQuesta \u00e8 stata la pi\u00f9 corta delle sei gare in stile libero e fu l'unica volta in cui si disput\u00f2 una competizione in questa distanza. Vi parteciparono nove nuotatori, provenienti da due nazioni.\nRisultati.\nNel primo turno sono state disputate due semifinali. I primi tre classificati di ogni semifinale si sono qualificati per la finale."}
{"id": "2572735", "revid": "599013", "url": "https://it.wikipedia.org/wiki?curid=2572735", "title": "Felice Crocco", "text": "Era conosciuto come \"Crocco I\", per distinguerlo dai fratelli minori Giulio e Ernesto anch'essi giocatori del grifone.\nCarriera.\nNato in Per\u00f9, visse la sua intera carriera calcistica tra le file del , dal 1908 al 1914.\nIn prima squadra dal 1908, annata in cui gioc\u00f2 solo incontri amichevoli per l'autosospensione del dalle competizioni per il blocco degli stranieri, esord\u00ec con il \"Grifone\" il 7 febbraio 1909 nel derby pareggiato tre a tre contro l'Andrea Doria.\nIn \"rossoblu\" gioc\u00f2 anche tre incontri, con una rete, di palla Dapples.\nSi ritir\u00f2 dalle competizioni nel 1914."}
{"id": "2572740", "revid": "827882", "url": "https://it.wikipedia.org/wiki?curid=2572740", "title": "Moog modular", "text": "I sintetizzatori Moog Modular furono una serie di sintetizzatori analogici modulari progettati da Robert Moog e prodotti dalla Moog Music (fino al 1972 R.A. Moog Co.) nel periodo dal 1963 al 1981.\nStoria.\nNel 1964 Robert Moog cre\u00f2 uno dei primi sintetizzatori a controllo modulare e lo present\u00f2 al convegno \"Audio Engineering Society\" di quell'anno. Egli ampli\u00f2 la sua compagnia in modo tale che producesse, oltre ai theremin, anche nuovi sintetizzatori che, differentemente da quelli prodotti da Don Buchla (l'altra grande figura della storia dei primi sintetizzatori), si componevano di una tastiera di pianoforte ad occupare la parte pi\u00f9 bassa dell'interfaccia di esecuzione. Moog stabil\u00ec anche lo standard di funzionamento per i sintetizzatori analogici, con un controllo logaritmico della tonalit\u00e0 basato sul rapporto volt-ottava ed un impulso separato per innescare il segnale.\nIl primo sistema Moog modular fu comprato dal coreografo Alwin Nikolais. Il primo gruppo che ne fece uso fu Lothar and the Hand People, che adottarono il sistema nel 1965, seguito dai compositori Eric Siday e Chris Swansen. Il primo artista ad utilizzare un Moog modular in una registrazione fu Paul Beaver nel 1967. Un anno pi\u00f9 tardi Wendy Carlos utilizz\u00f2 un sintetizzatore auto-costruitasi come unico strumento di esecuzione nell'album \"Switched-On Bach\", diffondendo cos\u00ec l'interesse verso i Moog modular. Successivamente Keith Emerson, The Monkees, Jan Hammer, Tangerine Dream, Beatles e Rolling Stones si \"convertirono\" all'utilizzo di questi sintetizzatori. Quest'improvviso successo della serie port\u00f2 poi al rilascio nel 1970 del famoso Minimoog e dei successivi sintetizzatori Moog, che ispirati alla serie modular, vennero per\u00f2 costruiti con l'obiettivo di essere pi\u00f9 portatili e maneggevoli.\nIn Italia il primo esemplare di Moog modular arriva all'inizio degli anni \"70, e il primo gruppo musicale che lo utilizz\u00f2 fu la Premiata Forneria Marconi, con il brano \"Impressioni di settembre\" del 1972, che ebbe un notevole successo.\nI Moog modular vengono considerati dagli appassionati come i sintetizzatori per eccellenza, nonostante al giorno d'oggi risulta pi\u00f9 conveniente l'utilizzo delle tecnologie digitali, meno costose e meno bisognose di manutenzione.\nPrincipi base.\nIl sistema \"Moog modular\" consisteva in una serie di moduli montati su un telaio. Ogni modulo eseguiva una funzione diversa, di generazione del segnale o modifica di una funzione specifica. Questi moduli offrivano un controllo ed una possibilit\u00e0 di creazione sonora senza precedenti, permettendo al musicista di agire sulle forme d'onda primarie (attraverso la funzione del VCA), sulla modulazione sonora (sfruttando il VCF) e su altri vari parametri del suono. I generatori di inviluppo consentivano un ulteriore controllo sui parametri sonori ADSR (attacco (attack), decadimento (decay), sostenimento (sustain) e rilascio (release)) dei vari moduli. I moduli potevano essere collegati fra loro con cavi da \u00bc\". Queste, assieme alle manopole di modulazione dei parametri, potevano essere modificate, assieme o separatamente, e consentivano di ottenere una gamma di suoni praticamente infinita. Il suono finale veniva infine eseguito o tramite una tastiera, o utilizzando il controller \"Ribbon\".\nI Moog modular offrirono ai musicisti un modo nuovo e del tutto rivoluzionario di produrre suono, quando vennero rilasciati negli anni sessanta. Vennero inizialmente ideati per l'utilizzo in studio di registrazione, e non per essere usati durante concerti. L'elettronica analogica del sistema spesso rendeva proibitiva e, talvolta, impossibile la generazione del suono durante una performance live. Per esempio, i VCO erano noti per la loro impossibilit\u00e0 di reggere una sequenza sonora per un periodo esteso di tempo, con la conseguenza che il suono subiva cambi di tonalit\u00e0 e risultava talvolta stonato, soprattutto se lo strumento si trovava in un luogo caldo o umido. Inoltre, i suoni non potevano essere programmati e memorizzati, per via della natura modulare degli strumenti. La modifica del suono nel sistema necessitava di molto tempo per poter re-impostare i molti parametri, i cavi di collegamento e le manopole di modulazione.\nUn altro problema comune \u00e8 l'incompatibilit\u00e0 del Moog con la tensione gate/trigger usate in molti altri sintetizzatori contemporanei. L'apparecchiatura Moog usava una logica a stato alto chiamata \"S-trig\", che permaneva a +8-10 volt fino a che il trigger non scattava, calando la tensione a 0, l'opposto di quanto comunemente usato da altri costruttori. In aggiunta a questa incompatibilit\u00e0, se un certo patch usava una elevata quantit\u00e0 di connessioni di trigger, ogni modulo avrebbe causato una caduta di tensione mandando la logica in stato basso e facendo scattare l'S-trigger. A dispetto di tutte le soluzioni sperimentate, pochi artisti (compresi Keith Emerson degli Emerson, Lake &amp; Palmer, Klaus Schulze, Tangerine Dream e Hideki Matsutake con la Yellow Magic Orchestra) fecero dei tour di successo con i sistemi modulari Moog.\nModelli.\nNel primo periodo di produzione di strumentazione elettronica, la \"R.A. Moog Co.\" costruiva sintetizzatori su ordinazioni che forniva ai musicisti con il numero di moduli da questi desiderato. A partire dal 1967 fino al 1972, i primi modelli di \"Moog modular\" rilasciati furono il \"Moog 1\", il \"Moog 2\" ed il \"Moog 3\". I successivi modelli della \"\"serie C\" (di cui il modello pi\u00f9 famoso era il \"Moog 3C\") erano costruiti in telai di noce, a differenza di quelli della \"serie P\"\" (fra cui figurava il \"Moog 3P\"), costruiti in road case dal 1970 con lo scopo di essere meno ingombranti. Dal 1971 al 1973 vennero costruiti il \"Moog 10\" ed il \"Moog 12\", anch'essi in road case, succeduti dai \"Moog 15\", \"Moog 35\" e \"Moog 55\", racchiusi in telai di noce come i predecessori della \"serie C\".\nLa societ\u00e0 produttrice di VST Arturia ha rilasciato il \"Moog modular V\", una versione software per PC di un \"Moog modular\"."}
{"id": "2572741", "revid": "339392", "url": "https://it.wikipedia.org/wiki?curid=2572741", "title": "R.A. Moog Co.", "text": ""}
{"id": "2572743", "revid": "298171", "url": "https://it.wikipedia.org/wiki?curid=2572743", "title": "Moog Modular", "text": ""}
{"id": "2572744", "revid": "125386728", "url": "https://it.wikipedia.org/wiki?curid=2572744", "title": "Polese da Fabriano", "text": "Biografia.\nIl nome di Polese \u00e8 legato alla prima notizia di una cartiera italiana, in un opificio da lui impiantato sul corso del fiume Reno, presso la citt\u00e0 di Bologna, nel quarto di secolo successivo alla met\u00e0 del Duecento. In realt\u00e0 non \u00e8 certo se sia realmente vissuto (come l'eunuco cinese Cai Lun) o costituisca invece una figura leggendaria come quella di Heraldo da Praga (che fuggito dalla citt\u00e0 natia intorno al 990 avrebbe portato l'arte cartaria nella citt\u00e0 di Fabriano).\nLa fondazione del mulino coincide con gli anni intorno alla met\u00e0 del XII secolo, o li segue di poco: \u00e8 l'epoca in cui l'invenzione della carta cominci\u00f2 a diffondersi in Europa, a partire dalla Spagna, per il tramite degli Arabi dell'Andalusia.\nNel Quartiere Porto del centro storico di Bologna vi \u00e8 un toponimo, Borgo Polese, che si parte dal Canale di Reno, il cui nome, secondo alcuni, deriverebbe proprio dall'aver ospitato l'abitazione del cartaio."}
{"id": "2572748", "revid": "729019", "url": "https://it.wikipedia.org/wiki?curid=2572748", "title": "Chiusura delle tube", "text": "La chiusura delle tube, o sterilizzazione tubarica, o legatura delle tube, \u00e8 un metodo contraccettivo chirurgico, praticato sulla donna in vari modi. \u00c8 un metodo drastico, in quanto si tratta di una sterilizzazione tendenzialmente permanente.\nReversibilit\u00e0.\nIn inerenza a quanto quest'intervento di reversibilit\u00e0 possa restituire la fertilit\u00e0, i dati sono variabili in relazione all'et\u00e0 della donna.\nNon \u00e8 comunque affatto vero che un'inversione di legatura delle tube, rispetto alle possibilit\u00e0 di concepimento, sia caratterizzato da un alto tasso di insuccesso, e men che meno che essi sia stato praticamente abbandonato.\nSecondo il Centro Infertilit\u00e0 di Saint Louis, le inversioni di legatura delle tube hanno un grande successo, tanto che le donne possono aspettarsi un tasso di fertilit\u00e0 del 95%, dopo che la procedura sia stata eseguita.\nLa clinica esegue l'intervento chirurgico in laparoscopia.\nPresso il Centro Reversal Chapel Hill, invece, i medici offrono un tasso di successo nell'ottenimento di una gravidanza dopo l'intervento chirurgico di reversione del 75%, percentuale comunque ottima.\nLe percentuali di successo offerte da entrambe queste cliniche rispecchiano complessivamente la media nazionale. \nTuttavia, \u00e8 corretto puntualizzare che questi tassi di successo scendono drasticamente, quando la paziente \u00e8 di et\u00e0 superiore ai 40 anni; ma questo, d'altronde, \u00e8 anche un fatto puramente fisiologico.\nI ginecologi e gli ostetrici fanno correttamente presente di non mettersi comunque nelle condizioni di aspettativa pi\u00f9 rosee, quando si esegue l'intervento di reversione su donne d'et\u00e0 superiore ai 35 anni.\nQuesto \u00e8 un atteggiamento prudenziale del tutto corretto, ma bisogna comunque considerare che siamo ancora di fronte a percentuali di tutto rispetto.\nComplessivamente, difatti, per le donne sotto i 30 anni, il tasso di successo di gravidanza \u00e8 del 77%.\nPer le donne che sono di et\u00e0 compresa tra 35 e 39 anni, il tasso di successo scende a circa il 62%, che comunque \u00e8 ancora una percentuale, per l'appunto, del tutto rispettabile. \nPer le donne oltre i 40 anni, la percentuale, come detto, scende ulteriormente, il che \u00e8 comunque anche fisiologicamente abbastanza ovvio, e si attesta attorno al 34%, che comunque non \u00e8 affatto una percentuale trascurabile, se posta in rapporto all'immaginario comune dell'irreversibilit\u00e0 di questo tipo di intervento.\nDi certo, se la legatura delle tube ha coinvolto una cauterizzazione (cio\u00e8 una bruciatura delle estremit\u00e0 delle tube stesse, una volta resezionate e legate), \u00e8 chiaro che le probabilit\u00e0 che un'inversione porti un successo riproduttivo sono molto pi\u00f9 basse, proprio a causa dei danni provocati alle tube, ma non \u00e8 affatto necessario intervenire con una cauterizzazione, anzi si pu\u00f2 espressamente richiedere che ci\u00f2 non avvenga, tanto in ogni caso l'intervento, se ben praticato, ottiene una sicurezza contraccettiva attorno al 100%.\nDel resto, oltretutto, anche nei casi in cui le possibilit\u00e0 d'una gravidanza di successo a conseguenza d'un intervento di reversione d'una salpingectomia siano basse, \u00e8 sempre possibile considerare di ricorrere alla fecondazione in vitro: \u00e8 un metodo pi\u00f9 costoso per concepire, ma \u00e8 una buona scelta per coloro le cui tube sezionate non siano in condizioni sufficientemente buone perch\u00e9 la procedura di inversione offra buone probabilit\u00e0 d'ottenere una gravidanza.\nDunque non si pu\u00f2 propriamente affermare che tra gli svantaggi di questo metodo di controllo della fertilit\u00e0 femminile vi sia principalmente quello dell'irreversibilit\u00e0, per quanto sarebbe opportuno compierlo quando se ne \u00e8 pienamente convinte. Tra i vantaggi vi sono l'alto tasso di successo (simile a quello della pillola contraccettiva) e l'ammortarsi del costo iniziale dell'operazione nel lungo periodo rispetto al costo ricorrente di altri metodi contraccettivi.\nIl metodo contraccettivo chirurgico usato per l'uomo \u00e8, invece, detto vasectomia e comporta minori complicazioni.\nPare che esista una sindrome che segue la chiusura delle tube, detta Post Tubal Ligation Syndrome.\nAppare comunque non esservi concordanza nel mondo scientifico sotto questo punto di vista, si tratta di un argomento controverso, ma alcune donne sostengono che dopo che aver avuto la loro legatura delle tube, soffrono di quella che viene chiamata appunto \"sindrome post-legatura delle tube\". \nAlcuni dei sintomi pi\u00f9 comuni sono periodi mestruali pi\u00f9 pesanti del normale, crampi, mal di schiena e sbalzi d'umore estremi. \nAlcuni medici sostengono che la sindrome non esista, mentre altri ritengono che la sindrome sia molto reale.\nSecondo uno studio pubblicato sul New England Journal of Medicine da un gruppo di ricercatori di Atlanta, tale sindrome risulterebbe inesistente.\nTecnica dell'intervento.\nLa chiusura delle tube nella donna si pu\u00f2 eseguire in varie maniere: tramite approccio vaginale, tramite laparoscopia, con una minilaparotomia (\"minilap\") oppure con una vera e propria laparotomia. Si tratta fondamentalmente di interrompere il decorso tubarico con vari metodi. L'intervento addominale (laparoscopico o laparotomico) prevede l'incisione delle due tube con allontanamento dei monconi residui; quello vaginale prevede l'inserimento di una sostanza non riassorbibile, che forma una sorta di \"barriera\" a livello tubarico. Si preferisce per lo pi\u00f9 l'approccio laparoscopico per la brevit\u00e0 dell'intervento e per la sua relativa semplicit\u00e0, mentre la via laparotomica \u00e8 preferita quando la chiusura delle tube si effettua nel contesto di un altro intervento (taglio cesareo, cisti ovariche, eccetera)."}
{"id": "2572750", "revid": "599013", "url": "https://it.wikipedia.org/wiki?curid=2572750", "title": "Giulio Crocco", "text": "Era conosciuto come \"Crocco II\", per distinguerlo dai fratelli Felice e Ernesto anch'essi giocatori del \"grifone\".\nCarriera.\nNato in Per\u00f9, visse la maggior parte della sua carriera calcistica tra le file del , club nel quale era cresciuto calcisticamente.\nEsord\u00ec in \"rossoblu\" nella sconfitta interna per uno a zero contro il del 19 dicembre 1909.\nSino al 1914, insieme al fratello Albino \u00e8 tra le colonne del sodalizio \"rossoblu\".\nCon il torner\u00e0 a giocare nella Coppa Federale 1915-1916 con cui giunge al quarto posto delle finali nazionali.\nDa alcune fonti gli \u00e8 inoltre attribuita una militanza nell'Alessandrina, sodalizio di Alessandria attivo tra il 1916 ed il 1920.\nCon il fratello Ernesto, gioc\u00f2 nel primo dopo guerra nel , militante nelle leghe inferiori del campionato italiano prima di ritirarsi definitivamente dal calcio giocato."}
{"id": "2572751", "revid": "76963", "url": "https://it.wikipedia.org/wiki?curid=2572751", "title": "Telepi\u00f9 (rivista)", "text": "Telepi\u00f9 \u00e8 una rivista settimanale italiana, edita dalla Mondadori, dedicata al mondo della televisione. Nata nel 1987, essa offre il palinsesto della settimana successiva alla pubblicazione delle principali emittenti italiane, oltre ad interviste, rubriche ed approfondimenti. Il prezzo di copertina \u00e8 di \u20ac 1. La distribuzione \u00e8 nazionale con blocchi regionali (visibili in quanto presenta palinsesti di emittenti televisive locali). La rivista si rivolge ad un pubblico femminile, ed ha pi\u00f9 di 900.000 lettori.\nStoria.\nTelepi\u00f9 inizia le proprie pubblicazioni sotto Rizzoli tra il 1980 e il 1982, ma ha vita breve a causa di una crisi dell'editore che lo costringe alla chiusura, malgrado la rivista venda in media 257.000 copie. Nel 1987 passa alla Silvio Berlusconi Editore la quale sar\u00e0 completamente incorporata alla Mondadori nel 1994. Nasce come una rivista in formato pocket che combina la guida tv a notizie sui personaggi del mondo dello spettacolo. Nel 1994 alla direzione editoriale c'\u00e8 Roberto Briglia, a cui seguono Gigi Vesigna e successivamente, nel 1989 Paolo Cucco. Dal settembre 1995 alla direzione sale Ivo Singer, che aveva diretto la rivista per un breve periodo negli anni ottanta. \nNel dicembre del 2007 prendere le redini della rivista tocca a Umberto Brindani, direttore fino al giugno 2008. Con Brindani la rivista subisce un restyling grafico e contenutistico: la guida tv si arricchisce di 20 canali e della nuova rubrica \"Fuori Onda\" che pubblica notizie sulla vita privata dei personaggi del mondo dello spettacolo. A Brindani succede Giovanni Volpi. Dal giugno 2013 il direttore \u00e8 Aldo Vitali. Nata come una rivista rivolta a tutta la famiglia, negli ultimi anni si rivolge soprattutto a un pubblico femminile, dando grande spazio alle fiction e ai loro protagonisti. \nContenuti.\nLa rivista riassume in una piccola guida, di circa 70 pagine, la programmazione televisiva, includendo il palinsesto nazionale, satellitare e digitale terrestre. Il giornale si compone di una parte iniziale, che comprende l'oroscopo, notizie d'attualit\u00e0 e gossip e servizi giornalistici (spesso comprensivi di interviste), il palinsesto, un inserto posto a met\u00e0 giornale in cui sono presenti alcuni giochi enigmistici, ed una parte finale, composta da ricette di cucina, consigli sugli animali, arredamento e di tipo salutistico.\nPalinsesto.\nLe pagine di palinsesto si compongono di un blocco di 2 pagine in cui vengono riportate varie trame di film e una sintesi dei programmi di prima serata, successivamente vengono riportati i palinsesti completi e parziali delle principali emittenti nazionali e locali italiane."}
{"id": "2572762", "revid": "1543377", "url": "https://it.wikipedia.org/wiki?curid=2572762", "title": "Plug computer", "text": "Un plug computer \u00e8 un piccolo server che si inserisce direttamente nella presa di corrente. \u00c8 progettato per gestire i dispositivi informatici presenti in una casa e per fare da ponte tra i dispositivi domestici e le applicazioni web-based. Hanno un basso consumo e sono progettati per stare sempre accesi. In pratica, un plug computer \u00e8 un server per la rete completamente racchiuso in una presa di corrente.\nLe sue applicazioni vanno dal media server, servizi di backup, file sharing e funzioni di accesso remoto. Questi apparecchi possono essere usati come ponte tra protocolli domestici come Digital Living Network Alliance (DLNA) e Server Message Block (SMB o Samba) e servizi cloud based."}
{"id": "2572765", "revid": "33689", "url": "https://it.wikipedia.org/wiki?curid=2572765", "title": "Romualdo da Candeli", "text": "Appartenente all'Ordine camaldolese, viveva nel monastero di Candeli.\nOpere.\nA Romualdo sono attribuiti due crocifissi lignei, uno dei quali \u00e8 conservato nel coro della chiesa di San Gaggio, e l'altro a Strada in Chianti, nella chiesa di San Cristoforo.\nNeri di Bicci aveva l'incarico di policromare il crocifisso di San Gaggio - 1\u00ba agosto 1461 - e quello di Strada in Chianti - 9 novembre 1462 - e, nel suo manoscritto intitolato \"Le Ricordanze\", redatto dal pittore nel periodo che va dal 1453 al 1475, conservato nella Biblioteca della Galleria degli Uffizi, si fa menzione delle sculture che Romualdo da Candeli aveva consegnato a Neri di Bicci perch\u00e9 fossero dipinte o dorate. Fra queste opere, oltre ai crocifissi, sono elencati anche reliquiari, candelabri, viti da Vangelo e altre suppellettili lignee eseguite da Romualdo da Candeli.\nAnche il Crocifisso che si trova nella chiesa dell'Immacolata \u00ab\"pu\u00f2 essere senz'altro avvicinato alle opere conosciute del monaco scultore\"\u00bb al quale \u00e8 stata attribuita da Rosanna Caterina Proto Pisani anche una statua lignea che si trova nel Museo della Collegiata di Empoli, raffigurante Santa Maria Maddalena \u00ab\"la cui policromia \u00e8 stata riconosciuta come opera di Neri di Bicci, che [...] pu\u00f2 essere stato anche l'autore della coloritura del Cristo dell'Immacolata\"\u00bb"}
{"id": "2572767", "revid": "1498232", "url": "https://it.wikipedia.org/wiki?curid=2572767", "title": "Sony \u03b1850", "text": "La \u03b1850 (Alpha 850 o anche a850) \u00e8 la seconda full-frame DSLR prodotta da Sony. Molto simile alla Sony Alpha 900, la principale caratteristica di questa fotocamera \u00e8 un sensore da 24,6 megapixel CMOS tipo EXMOR. Questa fotocamera \u00e8 stata presentata da Sony il 27 agosto 2009.\nCaratteristiche principali.\nLa funzione Intelligent Preview ci mostra gli effetti dell'esposizione e del bilanciamento del bianco, mentre il D-Range Optimiser fa gli ultimi aggiustamenti prima di scattare. Questa anteprima \u00e8 preziosa ed utile durante la composizione di scene complesse che, tipicamente, possono avere pi\u00f9 fonti di luce a diverse temperature di colore."}
{"id": "2572768", "revid": "767487", "url": "https://it.wikipedia.org/wiki?curid=2572768", "title": "Le Snobs", "text": "Le Snobs sono state un \"girl group\" vocale e strumentale di musica leggera italiana della casa discografica Durium attivo per breve periodo durante gli anni sessanta. Nel pieno dell'ondata della \"british invasion\" e della musica beat e rhythm and blues, le Snobs hanno costituito, con il loro repertorio melodico, e sia pure brevemente, la risposta italiana a gruppi omologhi provenienti dagli Stati Uniti come Supremes, Ikettes, The Ronettes, Crystals o Marvelettes.\nStoria.\nHa iniziato l'attivit\u00e0 artistica suonando in caff\u00e8 concerto e navi da crociera dapprima con il nome di Sette Note e, successivamente, con quello di Atlantic. Sono state scoperte da Marcello Minerbi, bandleader del gruppo dei Los Marcellos Ferial.\nComponenti del quartetto erano tre sorelle e un'amica di Desenzano del Garda: Annamaria, Ornella e Renata Giusti e Gianna Raffa. Tutte minorenni (eccetto una) al momento del debutto, figlie di Ruggero Giusti, insegnante di musica che diventa loro manager e fa loro da consigliere ed accompagnatore, hanno una preparazione musicale di tutto rispetto. Studiano infatti in conservatorio: Gianna, Renata ed Ornella il pianoforte, mentre la minore delle tre sorelle, Annamaria, il violino. Presentate in un articolo del \"Giornale di Brescia\" come \"le quattro sorelle Giusti\", non smentiscono la circostanza fino al 2009 quando partecipano come ospiti, il 13 gennaio, alla trasmissione televisiva \"Festa italiana\".\nCon il primo singolo inciso nel 1965 - \"Amore ti ricordi\" (testo di Beppe Cardile, musica di Marcello Minerbi, arrangiatore Durium e componente dei Los Marcellos Ferial) - raggiungono un discreto successo. Grazie anche a passaggi in trasmissioni televisive, il disco (che aveva come lato B il brano western \"La ballata di Johnny McRae\") raggiunge le cinquantamila copie. La canzone viene portata anche al Cantagiro 1965.\nIl secondo singolo inciso comprendeva \"Non ci pensare pi\u00f9\" (\"cover\" di \"Do What You Do Do Well\" di Ned Miller, su testo di Giorgio Calabrese) con sul lato B \"Ritorneranno i giorni belli\" (di Gentile-Lentini); con \"Non ci pensare pi\u00f9\" partecipano al festival di Pesaro.\nSegue l'incisione di altri singoli: \"Shalalalala\" / \"Non so cosa farei senza di te\"; \"Dicci come fin\u00ec\" (\"cover\" del brano r&amp;b delle The Ikettes \"Peaches 'n' Cream\") / \"Lettera bruciata\"; \"Viaregginella\", dedicata al Carnevale di Viareggio.\nDopo circa tre anni di attivit\u00e0 al gruppo e dopo l'incisione di un long playing dal titolo \"Piper Style\", ispirato alla moda dettata dal celebre locale romano \"Piper Club\", venne proposto di intraprendere un'attivit\u00e0 teatrale nella compagnia di Macario ma il padre-consigliere prefer\u00ec rinunciare all'opportunit\u00e0 ritirando le figliole dal mondo dello spettacolo.\nFra le partecipazioni televisive figura quella a \"La fiera dei sogni\", presentata da Mike Bongiorno."}
{"id": "2572771", "revid": "7", "url": "https://it.wikipedia.org/wiki?curid=2572771", "title": "Le Snob", "text": ""}
{"id": "2572780", "revid": "599013", "url": "https://it.wikipedia.org/wiki?curid=2572780", "title": "Juaquin Hawkins", "text": ""}
{"id": "2572784", "revid": "1498232", "url": "https://it.wikipedia.org/wiki?curid=2572784", "title": "Sony \u03b1550", "text": "La Sony \u03b1550 \u00e8 una fotocamera reflex introdotta il 27 agosto 2009.\nProvvista di sensore da 14,2 megapixel CMOS e con tecnologia Exmor \u00e8 una fotocamera amatoriale \"entry-level\" con sensore formato APS-C.\n\u00c8 presente la modalit\u00e0 Auto HDR, che cattura una vasta gamma di ombre e luci particolari nei paesaggi, interni e altre scene. In precedenza questa tecnica era accessibile solo agli appassionati dotati di un treppiede e un software di elaborazione delle immagini, HDR (High Dynamic Range) \u00e8 una tecnica specializzata che unisce due cornici sparato a diverse impostazioni di esposizione.\n\u03b1500.\nSempre il 27 agosto 2009 Sony ha presentato la \u03b1500. Quasi uguale esteticamente, l'Alpha 500 \u00e8 per\u00f2 dotata di sensore da 12,3 megapixel, inoltre l'\u03b1500 dispone di un display da 3,0\" e 230.000 punti di risoluzione, mentre la sorella maggiore, la A550 dispone di una maggiore risoluzione: 921.000 punti, mantenendo i 3 pollici di diagonale. L'LCD in entrambi i casi \u00e8 inclinabile in alto o in basso fino a 90 gradi. Anche la alpha 500 dispone della modalit\u00e0 Auto HDR."}
{"id": "2572788", "revid": "33689", "url": "https://it.wikipedia.org/wiki?curid=2572788", "title": "Aulo Triario Rufino", "text": "\u00c8 forse da identificare con Rufino governatore della Britannia Superior."}
{"id": "2572789", "revid": "1543377", "url": "https://it.wikipedia.org/wiki?curid=2572789", "title": "Rubbianello", "text": "Rubbianello \u00e8 una frazione di 527 abitanti del comune di Monterubbiano, in provincia di Fermo, nelle Marche.\nGeografia fisica.\nRubbianello sorge ai piedi del colle di Monterubbiano, circa 6\u00a0km (ma meno di 3 in linea d'aria) a sud del capoluogo. Dista 16\u00a0km da Fermo.\n\u00c8 la frazione pi\u00f9 grande di Monterubbiano e la sua economia, prevalentemente agricola e basata sulla coltivazione di ortaggi, frutta e verdura, ha ricordato lo sviluppo di una zona industriale di piccole imprese, favorita dalla collocazione in pianura sulla riva sinistra del fiume Aso.\nStoria.\nIl nucleo originario di Rubbianello \u00e8 un piccolo agglomerato di case sorte intorno a un mulino pi\u00f9 antico, fondato nel 1712. Due secoli dopo l'iniziativa degli abitanti permise di affiancarvi una chiesa, consacrata il 13 novembre 1932, e di avviare l'espansione demografica che all'inizio del XXI secolo port\u00f2 Rubbianello a contare oltre 500 abitanti, rendendo la popolazione del piccolo centro paragonabile a quella del capoluogo (circa 650 abitanti)."}
{"id": "2572790", "revid": "599013", "url": "https://it.wikipedia.org/wiki?curid=2572790", "title": "Josh Davis (cestista)", "text": ""}
{"id": "2572792", "revid": "287204", "url": "https://it.wikipedia.org/wiki?curid=2572792", "title": "Iguzquiza", "text": ""}
{"id": "2572793", "revid": "287204", "url": "https://it.wikipedia.org/wiki?curid=2572793", "title": "Croce Rossa cilena", "text": "La Cruz Roja Chilena \u00e8 la societ\u00e0 nazionale di Croce Rossa della Repubblica del Cile (\"Rep\u00fablica de Chile\", in spagnolo), stato del continente sudamericano.\nStoria.\nAgli inizi del Novecento, l'immigrato italiano in Cile Vittorio Cuccuini Nannelli ebbe l'idea di fondare una associazione di assistenza ai meno abbienti e soprattutto ai numerosi italiani che giungevano nel Paese. Vittorio Cuccuini Nannelli ottenne l'appoggio di alcune persone, cittadini cileni ed immigranti, che collaborarono alla creazione di questo sodalizio. Il 18 dicembre 1903 nel corso di una riunione a \"Punta Arenas\", nel Cile meridionale, venne costituito il \"Cuerpo de Salvavidas y Guardias de Propiedad\" (\"Corpo dei Soccorritori e Guardie di Propriet\u00e0\", in spagnolo), una milizia volontaria che si sarebbe occupata tanto di prestare assistenza alla popolazione, quanto di compiti di sorveglianza a tutela della pubblica sicurezza.\nGli altri fondatori, che presero parte alla riunione, furono:\noltre naturalmente allo stesso Vittorio Cuccuini Nannelli che nella stessa occasione venne proclamato Capitano del neonato Corpo.\nL'interesse dell'ideatore e fondatore era per\u00f2 orientato verso i soli compiti di mutua assistenza.\nL'associazione ottenne l'appoggio della circoscrizione locale della Societ\u00e0 Salesiana di San Giovanni Bosco ed anche della \"Societ\u00e0 di Mutuo Soccorso e Beneficenza\" che operava a \"Punta Arenas\" dal giugno 1895. Questa coalizione rafforz\u00f2 l'immagine della societ\u00e0, che vide incrementare donazioni e lasciti.\nIl Corpo si impegn\u00f2 successivamente anche nella formazione di personale addetto al primo soccorso, e qualche anno dopo venne ribattezzato Cuerpo de Asistencia Social. Il \"Cuerpo\" si dot\u00f2 di una propria uniforme e di un veicolo per il trasporto degli infermi, un carro trainato a mano dai volontari, istituendo il primo servizio di trasporto infermi della citt\u00e0 e dell'intero paese.\nNel 1905 due ambulanze trainate da cavalli vennero donate da \"Sara Braun\", vedova del Presidente del Portogallo \"Jos\u00e9 Nogueira\" e membro di una ricca famiglia di latifondisti di Magallanes.\nIl 31 maggio dello stesso anno, il \"Cuerpo\" ricevette dal governo cileno il riconoscimento giuridico di societ\u00e0 di soccorso, e venne ribattezzata Cruz Roja de Magallanes (\"Croce Rossa magellanica\") dal nome della Provincia di Magallanes in cui si trova \"Punta Arenas\". Il Capitano Vittorio Cuccuini Nannelli, primo Presidente della neonata Croce Rossa, mor\u00ec la notte del 30 giugno del 1906, colpito da un colpo apoplettico mentre partecipava alle ricerche di una donna dispersa in una tormenta di neve. Appena due settimane dopo, nonostante la prematura scomparsa del Presidente, la Croce Rossa magellanica si distinse nel supporto alla popolazione in occasione di un violento terremoto che colp\u00ec il Cile il 17 agosto del 1906 con epicentro a Valpara\u00edso causando la morte di circa 20.000 persone.\nNel 1910 la sede storica di Punta Arenas diviene Comitato Centrale e vengono create nuove filiali a Tocopilla, a Valpara\u00edso, ed infine ad Osorno.\nNel 1914, allo scoppio della prima guerra mondiale, il Comitato Internazionale della Croce Rossa sollecit\u00f2 i Paesi membri, e quindi anche il Cile, ad organizzare la Societ\u00e0 a livello nazionale, come previsto dalle Convenzioni di Ginevra.\nVenne cos\u00ec fondata, il 13 ottobre dello stesso anno, una associazione nazionale femminile di assistenza infermieristica volontaria, denominata \"Cruz Roja de las Mujeres de Chile\" (\"Croce Rossa delle donne cilene\") a Santiago, con una sezione a Punta Arenas. Negli anni successivi vennero aperte altre filiali in tutto il Paese.\nNel 1923, con la Legge del 17 aprile del Governo cileno, nacque la Cruz Roja Cilena riunendo la capostipite \"Cruz Roja de Magallanes\" e la \"Cruz Roja de las Mujeres de Chile\" che diventa la filiale \"Mar\u00eda Luisa Torres\" di Santiago.\nIn occasione della visita del Papa Giovanni Paolo II in Cile nel 1987 (dal 1 al 6 aprile, la Croce Rossa Cilena organizza l'assistenza all'evento, che porta alla costituzione, l'8 maggio dello stesso anno, del \"Cuerpo de Socorristas\" (\"Corpo dei Soccorritori\") che al momento della fondazione contava 20 volontari.\nOrganizzazione.\nL'Assemblea Generale \u00e8 il massimo organo di governo della Croce Rossa Cilena. Ha il compito di mantenere le direttive, gli obbiettivi e i programmi a livello nazionale, stabilire la politica interna e di azione.\nNe fanno parte:\nIl Comitato Centrale (\"Comit\u00e9 Central\") fa capo al Presidente nazionale e la sua funzione principale \u00e8 di stabilire la politica dell'associazione e dirigere le sue attivit\u00e0. \u00c8 composto da:\nLa Giunta di Governo (\"Junta de Gobierno \") \u00e8 composta da:\nEsistono inoltre sette Direttori Nazionali, ciascuno competente per uno specifico settore:\nCorpo dei Soccorritori.\nIl Cuerpo de Soccorristas della Croce Rossa Cilena, istituito l'8 maggio del 1987, \u00e8 composto di volontari soccorritori che ricevono addestramento specifico nel primo soccorso, nella ricerca e nel salvataggio di persone, nella protezione civile, nell'installazione e gestione dei posti di soccorso.\nIl Corpo risponde al \"Departamento de Socorros\" della Croce Rossa Cilena e collabora con i pompieri e le autorit\u00e0 competenti; le operazioni in caso di emergenza sono coordinate dagli enti preposti alla gestione delle emergenze, ovvero il COE (\"Comit\u00e9 Operativo de Emergencia Local\") a livello locale ed il ONEMI (\"Oficina Nacional de Emergencias\") a livello nazionale.\nSuddivisioni territoriali.\nL'intero territorio nazionale, compresa l'Isola di Pasqua, \u00e8 presidiato dalle Filiali locali coordinate dai Comitati Regionali.\nComitati Regionali.\nI \"Comit\u00e9s Regionales\" gli organismi di direzione, coordinazione e controllo delle Filiali di rispettiva competenza territoriale; rispondono al Comitato Centrale ed alla Giunta Esecutiva. Ogni comitato \u00e8 retto da un proprio Presidente.\nI Comitati Regionali sono 11 la cui competenza territoriale coincide all'incirca con quella delle regioni amministrative:\nFiliali.\nLe 191 \"Filiales\" sono gli organismi operativi locali incaricati di realizzare i programmi della Croce Rossa Cilena. Ogni filiale \u00e8 retta da un Presidente.\nAttivit\u00e0.\nSanit\u00e0.\nLa Croce Rossa cilena gestisce 120 poliambulatori (chiamati \"centros de salud\") distribuiti in tutto il paese, presso altrettante filiali locali. Presso alcuni di questi ambulatori operano, oltre al medico di medicina generale, alcuni specialisti come pediatri, ofatalmologi, odontoiatri e ginecologi. La Croce Rossa cilena svolge campagne di educazione alla salute, per esempio per la salute orale e la prevenzione della obesit\u00e0 e dell'HIV/AIDS.\nSociale.\nLa Croce Rossa Cilena \u00e8 membro del Rome Consensus per la lotta alla tossicodipendenza.\nProtezione e Difesa civile.\nLa Croce Rossa cilena opera come protezione e difesa civile in caso di disastri e grandi emergenze in coordinamento con l'ONEMI (\"Oficina Nacional de Emergencias\", \"Ufficio Nazionale per le Emergenze\" in spagnolo), l'Ente che gestisce i soccorsi a livello nazionale, e con il COE locale (\"Comit\u00e9 Operativo de Emergencia Local\").\nEducazione.\nTra i compiti della Croce Rossa c'\u00e8 l'educazione rivolta alle scuole, alle istituzioni ed a gruppi di persone che ne fanno richiesta. Tra gli altri, l'associazione tiene corsi di preparazione ai disastri, primo soccorso e prevenzione degli infortuni domestici.\nRicongiungimento dei legami familiari.\nLa Croce Rossa cilena \u00e8 incaricata di rintracciare e ristabilire i contatti tra familiari separati da conflitti armati, disastri naturali e tecnologici, sia a livello nazionale che internazionale.\nTerza et\u00e0.\nLa Croce Rossa cilena gestisce 169 centri per la terza et\u00e0 (chiamati \"Centro Integral del Adulto Mayor\") ripartiti in 114 filiali, dove viene offerta alla popolazione anziana oltre all'assistenza medica anche spazi ricreativi, gite organizzate, educazione fisica e alimentare."}
{"id": "2572796", "revid": "30677", "url": "https://it.wikipedia.org/wiki?curid=2572796", "title": "Cruz Roja Chilena", "text": ""}
{"id": "2572799", "revid": "33689", "url": "https://it.wikipedia.org/wiki?curid=2572799", "title": "Gaio Vettio Grato Sabiniano", "text": "Era il nipote di Gaio Vettio Sabiniano Giulio Ospite (console nel 175-176), oltre a essere il padre di Gaio Vettio Grato Attico Sabiniano (console nel 242) e Vettio Grato (console nel 250)."}
{"id": "2572803", "revid": "15756", "url": "https://it.wikipedia.org/wiki?curid=2572803", "title": "ECRYPT", "text": "L'European Network of Excellence in Cryptology, o ECRYPT, \u00e8 un progetto di ricerca facente parte del \"Programma Tecnologie dell'Informazione e della Comunicazione\" (ICT), costituito dal \"Settimo Programma Quadro\" (7PQ) della Commissione europea.\nECRYPT I.\nIl progetto di ricerca originario, ridenominato ECRYPT I, \u00e8 ufficialmente partito il 1\u00ba febbraio 2004 ed ha avuto una durata di 4 anni. L'ECRYPT I ha avuto come campo primario di ricerca la sicurezza informatica, pi\u00f9 nello specifico la crittografia ed il watermarking, e la sua attivit\u00e0 si \u00e8 concentrata su cinque aree differenti denominate \"laboratori virtuali\" (\"virtual labs\"):\nAll'interno dell'ECRYPT I \u00e8 nato il progetto eSTREAM, dedicato alla creazione di un portafoglio comprendente nuovi e veloci algoritmi di cifratura a flusso.\nECRYPT II.\nA partire dal 2008 \u00e8 attivo l'ECRYPT II, nato per consolidare, migliorare ed ampliare i risultati nel campo crittografico ottenuti dall'ECRYPT I. Le attivit\u00e0 dell'ECRYPT II sono divise in tre laboratori virtuali:"}
{"id": "2572804", "revid": "729019", "url": "https://it.wikipedia.org/wiki?curid=2572804", "title": "Super Bowl II", "text": "Il Super Bowl II, conosciuto inizialmente come Second AFL-NFL World Championship Game \u00e8 stata una gara di football americano tenutasi il 14 gennaio 1968 all'Orange Bowl di Miami, Florida. I campioni della National Football League (NFL), i Green Bay Packers sconfissero quella dell'American Football League (AFL), gli Oakland Raiders, con un punteggio di 33\u201314.\nPrima di questa gara, come per il primo Super Bowl, molti giornalisti sportivi e tifosi ritenevano qualsiasi squadra della NFL grandemente superiore ad ogni altra della AFL. I Packers, campioni in carica, avevano concluso la stagione con un record di 9\u20134\u20131, prima di battere i Dallas Cowboys, 21\u201317, nella finale del campionato NFL 1967 (una gara divenuta nota come \"Ice Bowl\"). I Raiders conclusero la stagione AFL 1967 con un bilancio di 13\u20131, battendo gli Houston Oilers, 40\u20137, in finale di campionato.\nCome previsto, Green Bay domin\u00f2 Oakland per la maggior parte del Super Bowl II. I Raiders segnarono solo due touchdown su passaggi del quarterback Daryle Lamonica. Nel frattempo, il kicker dei Packers Don Chandler segn\u00f2 quattro field goal, tre dei quali nel primo tempo, e il defensive back Herb Adderley ritorn\u00f2 un intercetto per 60 yard in touchdown. Il quarterback di Green Bay Bart Starr fu nominato MVP della gara per la seconda volta, dopo avere completato 13 passaggi su 24 per 202 yard e un touchdown.\nMarcature.\n\"Miami Orange Bowl\""}
{"id": "2572806", "revid": "124693357", "url": "https://it.wikipedia.org/wiki?curid=2572806", "title": "Exmor", "text": "Exmor \u00e8 una tecnologia di Sony che implementa in alcuni dei sensori CMOS per fotocamere e telecamere.\nQuesta tecnologia implementa direttamente sul chip (in inglese \"on-chip\") la conversione analogico-digitale e due passaggi per la riduzione del rumore in parallelo su ogni colonna del sensore CMOS.\nNelle fotocamere Sony pi\u00f9 recenti sono presenti questo tipo di sensori, come nella Sony Alpha 900, Sony \u03b1 550 e anche in alcune macchine compatte.\nAd ottobre 2010 Sony ha annunciato di aver sviluppato un nuovo sensore per telefoni cellulari dotato della medesima tecnologia.\nAd inizio 2013 Sony ha confermato l'uscita del nuovo prodotto top di gamma Xperia Z, e con questo, l'integrazione anche nel mercato asiatico, di un sensore di nuova generazione: l\"'Exmor RS\". Lo stesso sensore \u00e8 anche adoperato dagli Xperia TX e SP, e dal Find 5 della casa cinese Oppo."}
{"id": "2572809", "revid": "124599688", "url": "https://it.wikipedia.org/wiki?curid=2572809", "title": "Pennellate di poesia per Madeline", "text": "Pennellate di poesia per Madeline (\"Madeline\") \u00e8 una serie televisiva franco-americano-canadese a cartoni animati prodotta nel 1993 da DIC Entertainment, Cinar e France Animation per The Family Channel, ABC, Disney Channel, Canal+ e France 3. \u00c8 composta da 67 episodi in 3 stagioni.\nLa serie si basa sulle avventure di Madeline, protagonista dei libri per ragazzi del 1939 di Ludwig Bemelmans. Nel 1988, DIC Entertainment e Cinar hanno realizzato un adattamento del primo libro in uno speciale televisivo animato per HBO, la cui sceneggiatura \u00e8 stata scritta da Judy Rothman, che \u00e8 stata scrittrice, e story editor per quasi tutti i successivi progetti animati di Madeline. Dopodich\u00e9, tra il 1990 e il 1991, CINAR e France Animation hanno prodotto gli adattamenti degli altri cinque libri originali per The Family Channel. Nel 1993, DIC ha prodotto una vera e propria serie su Madeline, composta da venti episodi e trasmessa anche su Family Channel. Nel 1995, altri 13 episodi sono stati prodotti dalla DIC per la ABC con il titolo originario \"The New Adventures of Madeline\". I restanti ventisei episodi furono prodotti tra il 2000 e il 2001, da DIC per Disney Channel. In Italia viene trasmessa dal 1996 su Italia 1, con la sigla cantata da Cristina D'Avena.\nFilm.\nIl 3 agosto 1999 DIC Entertainment \u00e8 Buena Vista Home Video rilasciarono negli Stati Uniti, tramite videocassetta, il film Madeline - Il film. Tale film arriv\u00f2 in Italia l'8 ottobre 2003, edito da Alfadedis Entertainment."}
{"id": "2572811", "revid": "1776051", "url": "https://it.wikipedia.org/wiki?curid=2572811", "title": "Istituto storico Parri Emilia-Romagna", "text": "L'Istituto storico Parri Emilia-Romagna \u00e8 un istituto storico di Bologna intitolato a Ferruccio Parri e che fa parte del circuito dell'Istituto nazionale per la storia del Movimento di liberazione in Italia. Fondato nel 1963, si occupa di ricerca, divulgazione e conservazione di documenti relativi alla storia contemporanea locale, nazionale e internazionale.\nLa biblioteca conserva circa 70.000 volumi su temi quali il Risorgimento, l'Italia liberale, la prima guerra mondiale, il fascismo e l'antifascismo, la scuola sotto il regime, il nazismo, la seconda guerra mondiale e la Resistenza, il dopoguerra, l'Italia repubblicana, la violenza politica e il terrorismo. Tra i periodici consultabili si segnalano le raccolte de la Repubblica, il Corriere della Sera, Il Resto del Carlino, l'Unit\u00e0, il Secolo d'Italia, il Manifesto, Liberazione, l'Espresso, Panorama, l'Europeo, il Borghese, il Candido, l'Illustrazione Italiana, la Domenica del Corriere e la Rivista illustrata del Popolo d'Italia.\nL'Istituto pubblica gli esiti delle ricerche, contiene un importante archivio sulla Resistenza italiana e sul Novecento, gestisce in convenzione con il comune di Bologna il Museo della Resistenza cittadina. La sezione audiovisivi svolge ricerca e consulenza sul rapporto tra storia, cinema e televisione; la sezione didattica promuove e coordina progetti rivolti alle scuole. Periodicamente si propongono presentazioni di libri, incontri, seminari e mostre aperti al pubblico.\nL'Istituto Parri si trova nel centro storico di Bologna, in via Sant'Isaia 18, ed \u00e8 aperto al pubblico con le seguenti modalit\u00e0: dal luned\u00ec al venerd\u00ec, ore 9-19; sabato ore 9-14.\nVolumi, opuscoli e fondi fotografici digitalizzati sono visibili nella sezione Biblioteca digitale del sito ufficiale (www.istitutoparri.eu)"}
{"id": "2572812", "revid": "124301231", "url": "https://it.wikipedia.org/wiki?curid=2572812", "title": "Mi plan", "text": "Mi plan \u00e8 il quarto album in studio della cantautrice canadese Nelly Furtado che \u00e8 stato pubblicato l'11 settembre 2009 in Austria, Germania, Italia e Svizzera e successivamente nel resto del mondo dall'etichetta discografica Universal Music Latin Entertainment.\nL'album, pubblicato a tre anni di distanza dal precedente \"Loose\", \u00e8 il primo inciso dalla cantante completamente in lingua spagnola ed \u00e8 stato anticipato dal singolo \"Manos al aire\"."}
{"id": "2572816", "revid": "7", "url": "https://it.wikipedia.org/wiki?curid=2572816", "title": "Le snobs", "text": ""}
{"id": "2572823", "revid": "287204", "url": "https://it.wikipedia.org/wiki?curid=2572823", "title": "CRYPTREC", "text": "Il Cryptography Research and Evaluation Committees, o CRYPTREC, \u00e8 una commissione insediata dal governo giapponese nel 2000 per valutare e raccomandare tecniche crittografiche da usarsi in campo industriale e governativo. \u00c8 l'equivalente dei progetti europei NESSIE ed eSTREAM e del processo di standardizzazione dell'AES della statunitense NIST.\nI risultati della selezione sono stati pubblicati nel 2003, con revisioni negli anni 2005 e 2008. La lista dei cifrari vede accanto ad algoritmi moderni e sicuri quali l'AES o l'SHA-512 cifrari datati o poco sicuri quali l'SHA-1, il Triple DES o l'RC4. Ci\u00f2 \u00e8 dovuto al particolare metodo di selezione che, accanto ad algoritmi proposti da terzi, ha visto l'inserimento di primitive crittografiche definite \"indispensabili\", ovvero quelle giudicate importanti dagli organi governativi, e di primitive da valutare specificatamente, ovvero quelle volute da altre organizzazioni o che hanno uno speciale significato legale in Giappone."}
{"id": "2572824", "revid": "767487", "url": "https://it.wikipedia.org/wiki?curid=2572824", "title": "Moanin' in the Moonlight", "text": "Moanin' in the Moonlight \u00e8 il primo album dell'artista blues americano Chester Burnette noto come Howlin' Wolf (anche se si tratta di una compilation di singoli gi\u00e0 precedentemente pubblicati, che vanno dal 1951 al 1959). Nel 2003 l'album \u00e8 stato collocato dalla rivista \"Rolling Stone\" al 153\u00ba posto nella classifica \"The 500 Greatest Albums of All Time\".\nTracce.\nTutte le tracce sono state composte da Howlin' Wolf, eccetto dove indicato"}
{"id": "2572828", "revid": "1915706", "url": "https://it.wikipedia.org/wiki?curid=2572828", "title": "Pancuronio", "text": "Il pancuronio \u00e8 un farmaco miorilassante, appartenente ai farmaci bloccanti neuromuscolari non depolarizzanti. Il nome commerciale \u00e8 Pavulon. Il pancuronio \u00e8 la seconda delle tre sostanze usate per l'iniezione letale negli Stati Uniti.\nUso clinico.\nIl farmaco viene usato in anestesia generale e in terapia intensiva per facilitare l'intubazione del paziente e per migliorare l'effetto dell'anestesia sul paziente. La modalit\u00e0 di somministrazione \u00e8 per via iniettiva.\nPosologia.\nLa somministrazione di pancuronio varia da paziente a paziente e anche dalla lunghezza dell'intervento e dal rischio che il farmaco possa interagire con altri farmaci creando effetti indesiderati. La linea guida per un'intubazione standard di anestesia di routine \u00e8 di 0,08 - 0,1 mg/kg (di massa corporea) in 90 - 180 secondi dopo l'iniezione si ottengono condizioni adeguate per l'intubazione (non in pediatria). Per mantenere l'effetto del farmaco la dose che va somministrata \u00e8 di 0,02 - 0,03\u00a0mg/kg ogni 75 - 100 minuti (non in pediatria). Dosi pediatriche sono di 0,01 - 0,02\u00a0mg/kg."}
{"id": "2572829", "revid": "661526", "url": "https://it.wikipedia.org/wiki?curid=2572829", "title": "Fenomenologia di Mike Bongiorno", "text": "Fenomenologia di Mike Bongiorno \u00e8 un saggio scritto dal semiologo Umberto Eco nel 1961 e pubblicato all'interno dell'opera \"Diario minimo\". \u00c8 considerato anche uno dei primi esempi di critica televisiva.\nAnalizzando dal punto di vista semiotico le ragioni del successo del presentatore televisivo italoamericano Mike Bongiorno - gi\u00e0 celeberrimo all'epoca della stesura del saggio - viene articolata una disamina degli effetti sociologici prodotti dalla televisione nell'Italia del boom economico, fornendo considerazioni circa l'appiattimento mentale indotto nella massa dei telespettatori da un certo tipo di sottocultura televisiva.\nSintesi.\nPrima ancora di menzionare Mike Bongiorno, la cui \"fenomenologia\" viene tracciata a mero pretesto esemplificativo di un concetto, il vero punto focale del saggio viene definito ed esplicitato in esordio dello stesso mediante un'articolata introduzione di piglio sociologico ma del tutto generale, nella quale viene per lo pi\u00f9 affrontata la tematica della massificazione mentale quale prodotto del consumismo televisivo e della mediocrit\u00e0 dei modelli cui gli spettatori vengono costantemente blanditi a uniformarsi:\nIl successo di Mike Bongiorno diventa dunque argomento di trattazione al fine di determinarne le ragioni dal punto di vista del pubblico: in tal senso l'autore ritiene utile descriverne e commentarne i tratti personali.\nEco procede dunque a delineare un quadro sociologico di estrema meticolosit\u00e0, nel corso della quale affronta e scandaglia senza alcun risparmio i modi tipici caratterizzanti lo \"showman\" nel limite di quanto traspariva dal suo modo di essere televisivo, con particolare attenzione verso le motivazioni della fama di \"gaffeur\" che lo accompagnava sin dagli albori della sua carriera:\nPur preoccupandosi di precisare che oggetto dell'indagine \"non \u00e8 l'uomo, ma il personaggio\", le conclusioni derivanti dall'analisi di ogni suo lato risultano fatalmente impietose, al limite della brutalit\u00e0.\nLa reazione di Mike Bongiorno.\nBongiorno dedic\u00f2 un intero capitolo della sua autobiografia, \"La versione di Mike\", al commento di molti passi della \"Fenomenologia\" che lo riguardava.\nAmmise di aver pianto dopo averla letta, in quanto sarebbe potuta essere nociva per la sua carriera, ma soprattutto perch\u00e9 quel giudizio critico di Eco non teneva conto che la sua evoluzione culturale era stata ostacolata dal padre che non gli aveva permesso di iscriversi alla facolt\u00e0 di legge della Princeton University, dove suo padre stesso, avvocato, aveva conseguito la laurea. Di questo egli aveva molto sofferto e solo nel 2007 aveva coronato il suo sogno con il conseguimento della laurea honoris causa in televisione, cinema e produzione multimediale.\nIl presentatore sostenne che Umberto Eco era stato uno degli autori delle domande dello storico quiz \"Lascia o raddoppia?\" - cosa che il semiologo ha sempre negato - e che questo saggio fosse per lui solo un modo per farsi pubblicit\u00e0 sfruttando la scia del successo del telequiz; Bongiorno parl\u00f2 di effetto \"boomerang\", sostenendo che il saggio contribu\u00ec notevolmente alla sua popolarit\u00e0, dato che le grandi masse, attaccate indirettamente, si coalizzarono con lui; Eco, dal canto suo, \u00e8 stato lungamente perseguitato da domande giornalistiche sulla Fenomenologia, persino in occasione della presentazione dei suoi celebrati romanzi.\nLa presentatrice televisiva Sabina Ciuffini, valletta di Bongiorno nel quiz \"Rischiatutto\", ricorda invece che durante le prove Bongiorno portava molto spesso con s\u00e9 una copia del saggio, obbligandola a leggerlo e ammonendola sul fatto che era quello il segreto del loro successo."}
{"id": "2572832", "revid": "124623773", "url": "https://it.wikipedia.org/wiki?curid=2572832", "title": "Necro", "text": "Necro \u00e8 conosciuto all'interno dell'ambiente hip hop per i testi legati a tematiche horror e oscure.\nIl suo tipo di rap \u00e8 stato chiamato Death rap ed ha influenzato numerosi artisti e gruppi hip hop, in alcuni suoi brani (come \"Insaneology\" da \"The Pre-Fix for Death\") sono presenti forti influenze death metal.\n\u00c8 il fratello minore del rapper Ill Bill, membro del gruppo La Coka Nostra ed ex membro dei Non Phixion."}
{"id": "2572833", "revid": "1305772", "url": "https://it.wikipedia.org/wiki?curid=2572833", "title": "Stargate (gruppo di produttori)", "text": "Gli Stargate sono un gruppo di produttori discografici norvegesi composto da Tor Erik Hermansen e Mikkel S. Eriksen.\nIl duo ha base a New York, e affronta diversi generi musicali, principalmente R&amp;B, pop e hip hop.\nIl duo \u00e8 divenuto noto nel 2006, quando due brani da loro composti sono finiti in cima alla Billboard Hot 100 statunitense, ovvero \"So Sick\" di Ne-Yo e \"Irreplaceable\" di Beyonc\u00e9. Da allora il loro stile musicale si \u00e8 imposto nel panorama musicale internazionale, fatto principalmente di ballate costruite in maniera anticonvenzionale su basi fatte principalmente di sintetizzatore e tastiera. Dopo numerosi premi, gli Stargate hanno ricevuto il primo Grammy Award nel 2009 grazie a \"Miss Independent\" di Ne-Yo.\nDal 2010 al 2011, gli Stargate hanno incrementato il proprio successo grazie alla lavorazione dell'album \"Loud\" della cantante barbadiana Rihanna, per la quale hanno scritto e prodotto tre singoli che, di fila, sono finiti alla numero uno nella Billboard Hot 100: \"What's My Name?\", \"Only Girl (in the World)\" e \"S&amp;M\".\nStoria del gruppo.\nPrimi anni.\nGli Stargate si formarono nel 1997 a Trondheim, Norvegia, dall'incontro tra Tor Erik Hermansen, Mikkel S. Eriksen e Hallgeir Rustan. Dopo aver composto alcuni brani per artisti britannici, nel 1999 il trio ottiene il primo successo internazionale grazie alla produzione di \"S Club Party\" della boyband inglese S Club 7; il singolo riscuote un enorme successo non solo nel Regno Unito, dove arriva alla posizione numero 2, ma anche in Australia e Nuova Zelanda, dove arriva rispettivamente alla posizione numero 2 e 1. Il trio nel 2001 ottiene la numero 1 della classifica britannica grazie a un'altra boyband mista, gli Hear'Say, grazie alla produzione del loro singolo \"The Way to Your Love\". In questo periodo i tre artisti norvegesi scrivono e producono canzoni che hanno successo un po' in tutta Europa, per giovani artisti come Samantha Mumba, Mis-Teeq, Atomic Kitten, Blue, 5ive e Shola Ama.\nIl successo mondiale.\nDopo aver composto molte hit di artisti idoli dei teen-ager e, grazie a queste, aver raggiunto pi\u00f9 volte la top10 britannica, Hermansen e Eriksen decidono di andare in America per fare il gran salto, mentre Rustan preferisce rimanere in Norvegia per non allontanarsi dalla famiglia. Cos\u00ec i due superstiti si stabiliscono a New York nel 2005 e incontrano il cantante Ne-Yo ai Sony Music Studios: il cantante ha gi\u00e0 iniziato a lavorare al suo primo album, ma decide di affidarsi al duo norvegese dopo aver ascoltato i loro lavori, e cos\u00ec i tre si ritrovano a lavorare insieme in una sessione di registrazione che produce gi\u00e0 nel suo secondo giorno la canzone \"So Sick\", che all'inizio del 2006 arriva a sorpresa al numero 1 della Hot 100 in USA, lanciando Ne-Yo come cantante R&amp;B e il duo norvegese come nuovo e innovativo team di produttori. Da qui in poi Hermansen e Eriksen iniziano una lunga e fruttuosa collaborazione col cantante, la quale sforner\u00e0 successi non solo per Ne-Yo stesso ma anche per altri artisti.\nSempre nel 2006 i due produttori norvegesi e il cantante scrivono e producono un brano per la giovane cantante barbadoriana Rihanna chiamato \"Unfaithful\", che oltre a entrare nella top10 della Hot 100 ha successo in tutto il mondo, arrivando ai vertici di moltissime classifiche internazionali. Ancora nello stesso anno i due norvegesi e Ne-Yo raggiungono Beyonc\u00e9 durante la sessione di registrazione del suo secondo album, e insieme producono \"Irreplaceable\". Stavolta il successo \u00e8 senza precedenti, nettamente superiore alle loro hit precedenti: il singolo di Beyonc\u00e9 arriva al numero 1 della Hot 100 e vi resta per 10 settimane consecutive tra fine 2006 e inizio 2007, e raggiunge la prima posizione anche in molte altre classifiche di \"Billboard\", tra cui la Hot R&amp;B/Hip-Hop Songs e la Pop 100. Il singolo arriva al numero 1 anche in Australia, Irlanda e Nuova Zelanda.\nGrazie all'enorme successo ottenuto da queste tre hit, il team Stargate emerge come il produttore numero 1 del 2006 secondo \"Billboard\" e riceve numerosi premi sia in Nord America che in Norvegia. Nel 2007 Stargate produce il duetto tra Beyonc\u00e9 e Shakira, \"Beautiful Liar\", il quale raggiunge la prima posizione in pi\u00f9 di 30 paesi, prolungando e aumentando in tal modo il successo mondiale del duo di produttori e della cantante statunitense. Nel corso dello stesso anno Stargate torna in studio a comporre brani per i nuovi lavori di Ne-Yo e Rihanna, dando vita a nuovi successi internazionali: il duetto tra i due \"Hate That I Love You\", \"Because of You\" di Ne-Yo e \"Don't Stop the Music\" di Rihanna.\nPrimi riconoscimenti.\nAi Grammy Awards 2008 gli Stargate hanno ricevuto sei nomination grazie a cinque brani, tra cui \"Irreplaceable\" nella categoria Canzone dell'anno, \"Hate That I Love You\" in quella di Miglior canzone R&amp;B e \"Don't Stop the Music\" in quella di Miglior canzone dance. Nel 2008 il duo torna al lavoro con Ne-Yo per comporre alcune tracce da inserire nel suo terzo album, \"Year of the Gentleman\", e il risultato della collaborazione sforna quattro brani, tra cui i futuri singoli \"Closer\" e \"Miss Independent\". Ai Grammy Awards 2009 il duo scandinavo riceve pi\u00f9 di dieci nomination, e stavolta riesce a portare a casa il primo Grammy proprio grazie a \"Miss Independent\" di Ne-Yo., nella categoria \"Miglior canzone R&amp;B\"."}
{"id": "2572836", "revid": "33689", "url": "https://it.wikipedia.org/wiki?curid=2572836", "title": "Videogiochi del 2009", "text": ""}
{"id": "2572838", "revid": "154893", "url": "https://it.wikipedia.org/wiki?curid=2572838", "title": "Costa Paradiso", "text": ""}
{"id": "2572839", "revid": "599013", "url": "https://it.wikipedia.org/wiki?curid=2572839", "title": "Isola Rossa (disambigua)", "text": ""}
{"id": "2572840", "revid": "124025264", "url": "https://it.wikipedia.org/wiki?curid=2572840", "title": "Isola Rossa (Trinit\u00e0 d'Agultu e Vignola)", "text": "Isola Rossa (\"Isula Russa\" in gallurese) \u00e8 una piccola borgata marinara (frazione di Trinit\u00e0 d'Agultu e Vignola) nella provincia di Sassari in Sardegna ed \u00e8 situata sulla terraferma di fronte ad un isolotto rossastro che d\u00e0 il nome alla localit\u00e0.\nGeografia fisica.\nIsola Rossa sorge su un piccolo promontorio che si allunga in direzione nord-ovest dalla costa settentrionale della Sardegna tra Costa Paradiso e Castelsardo. Il promontorio \u00e8 caratterizzato dal colore rosso delle rocce e dalla presenza di una torre cinquecentesca, retaggio del dominio spagnolo. All'interno del paese si trovano la spiaggia Longa di Funtana Eccia, la principale di Isola Rossa, e il porticciolo; la localit\u00e0 \u00e8 circondata da una scogliera con calette e percorsi per passeggiate mentre a nord, racchiusa tra il promontorio di Isola Rossa e quello di punta Canneddi e incastonata tra rosse rocce di porfido, si trova la spiaggia di La Marinedda.\nDal mare, di fronte al centro abitato, a 500 metri dalla costa, affiora l'isolotto che ha una superficie di 56.392 mq e un'altitudine massima di 29 m s.l.m.\nStoria.\nIl luogo, caratterizzato da un'insenatura riparata, era conosciuto da secoli come punto di approdo sicuro per le imbarcazioni. A proteggere lo scalo fu costruita attorno al 1595, sul promontorio a 35 m s.l.m., la torre del periodo spagnolo. L'edificio, oggi in discrete condizioni, in origine, faceva parte del sistema difensivo costiero contro le incursioni saracene, mentre nei secoli immediatamente successivi svolse anche il compito di contrastare il contrabbando con la vicina Corsica.\nAlla fine dell'Ottocento era diventato uno scalo marittimo abbastanza frequentato da pescatori di aragoste e corallo ma soprattutto un notevole punto di imbarco del carbone vegetale prodotto nel vicino entroterra. In quel periodo and\u00f2 a formarsi il nucleo che dar\u00e0 vita alla borgata, costituito da pescatori ponzesi, carbonai toscani, marinai genovesi e sardi (S. Teresa Gallura e Castelsardo) e pastori della zona. A partire dagli anni '50 il luogo diventa una meta turistica e nel giro di poco pi\u00f9 di un decennio l'abitato vede un progressivo e forte sviluppo edilizio.\nEconomia.\nL'economia della frazione \u00e8 strettamente stagionale e legata al turismo."}
{"id": "2572844", "revid": "110157", "url": "https://it.wikipedia.org/wiki?curid=2572844", "title": "Brtnice", "text": "Brtnice (tedesco \"Pirnitz\") \u00e8 una citt\u00e0 della Repubblica Ceca facente parte del distretto di Jihlava, nella regione di Vyso\u010dina."}
{"id": "2572847", "revid": "92723", "url": "https://it.wikipedia.org/wiki?curid=2572847", "title": "Joaquim Ant\u00f3nio de Aguiar", "text": "Biografia.\nFu uno dei leader cartisti e in seguito appartenne al \"Partido Regenerador\". Fu per tre volte primo ministro del Portogallo (1841\u20131842, 1860 e 1865\u20131868, in quest'ultimo periodo presiedette il \"Governo da Fus\u00e3o\", un esecutivo di coalizione fra il \"Partido Regenerador\" con il \"Partido Progressista\". Durante la sua carriera politica assunse anche varii incarichi ministeriali, segnatamente fu ministro della giustizia e degli affari ecclesiastici durante la reggenza di Pietro IV. Fu in questa veste che promulg\u00f2 la famosa legge del 30 maggio 1834, con la quale dichiarava estinti \u00abtutti i conventi, monasteri, collegi, ospizi e qualsiasi altra casa degli ordini religiosi regolari\u00bb, secolarizzando e incamerando nel demanio i beni degli ordini religiosi. Questa legge, per il suo spirito anticlericale, gli valse il soprannome di \"Mata-Frades\" (\"ammazzafrati\").\nBiografia.\nNacque a Coimbra, il 24 agosto 1792, figlio di Teresa Ang\u00e9lica de Aguiar e del chirurgo Xavier Ant\u00f3nio de Aguiar, che appartenevano all'alta nobilt\u00e0 portoghese: entrambi i genitori erano radicati nella nobilt\u00e0 locale e godevano di grande rispetto.\nQuando nel 1807 frequentava ancora gli studi propedeutici per l'ingresso all'Universit\u00e0 di Coimbra, avvenne la prima invasione del Portogallo da parte delle truppe francesi di Napoleone Bonaparte, al comando del generale Jean-Andoche Junot. Abbandon\u00f2 allora gli studi e si arruol\u00f2 nel \"Batalh\u00e3o Acad\u00e9mico\" di Coimbra e partecip\u00f2 come soldato nella Guerra d'indipendenza spagnola.\nTerminato il conflitto, torn\u00f2 a Coimbra e s'immatricol\u00f2 nel corso di giurisprudenza, concludendo brillantemente il corso, dopo aver superato tutti gli esami promosso all'unanimit\u00e0 e premiato negli ultimi anni. Ottenne il massimo dei voti. Sebbene inizialmente volesse entrare nella magistratura, fin\u00ec per restare all'Universit\u00e0, dove consegu\u00ec il titolo dottorale nel 1815.\nDopo il dottorato fu \"oppositore\" in una delle cattedre della facolt\u00e0, ottenendo un voto unanime del senato accademico. Cominci\u00f2 quindi la sua carriera di docente, a cui si aggiungevano gli impieghi di avvocato del demanio e di archivista dell'Universit\u00e0.\nNoto per le sue idee liberali, fu escluso nella nomina ad un posto nei Collegi di San Pietro e di San Paolo dell'Universit\u00e0 di Coimbra, a favore di altri candidati di minor merito. Il caso fu portato dinanzi al Parlamento, riunito a Lisbona in seguito alla Rivoluzione liberale del 1820, che deliber\u00f2, dopo un accalorato dibattito, di ammetterlo, senza altre formalit\u00e0 nel posto a cui concorreva. In risposta, Joaquim Ant\u00f3nio de Aguiar pubblic\u00f2 nel settembre del 1822 un libretto in cui esponeva le sue idee liberali.\nQuando nel 1823 fu ristabilito il governo miguelista, per decreto dell'8 novembre 1823 fu espulso dal collegio e dovette abbandonare la docenza e trovar rifugio a Porto. Tornato l'assolutismo, dopo aver professato pubblicamente le sue idee liberali, non gli restava che emigrare e cos\u00ec fece.\nNel 1826 fu proclamato il governo di Pietro IV, allora torn\u00f2 a Coimbra, dove in aprile fu nominato docente alla facolt\u00e0 di giurispridenza. Nello stesso anno fu eletto deputato per la provincia di Beira, dove ebbe un seggio a partire dal 13 marzo. Si rivel\u00f2 un parlamentare combattivo e un abile oratore, difendendo i principii liberali della monarchia costituzionale rappresentativa. Rest\u00f2 in parlamento fino al 1828, anno in cui la Camera fu sciolta per ordine del re Michele.\nTorn\u00f2 allora a Coimbra, da dove gli fu notificato l'esilio a Tabua\u00e7o. Non considerando prudente recarsi col\u00e0, raggiunse Porto, da dove emigr\u00f2 a Londra. Nel frattempo fu dichiarato ribelle in Portogallo ed espulso per sempre dall'Universit\u00e0 di Coimbra.\nNell'ambito dell'emigrazione liberale portoghese a Londra esercit\u00f2 un ruolo attivo, come alleato di Pedro de Sousa Holstein nella conduzione della politica del governo in esilio e nella preparazione teorica del liberalismo in Portogallo.\nPartecip\u00f2 alla spedizione di soccorso all'isola di Terceira al comando di Jo\u00e3o Oliveira e Daun, duca di Saldanha e che fall\u00ec per il blocco britannico imposto alle forze liberali stanziate nelle Azzorre. Dovette allora riparare a Brest, da dove riusc\u00ec ad imbarcarsi per Terceira. Si arruol\u00f2 nel Corpo dei Volontari della Regina, ma fu trasferito al Corpo Accademico stanziato a Praia.\nDurante l'Assedio di Porto fu nominato giudice del Tribunale di Guerra e di Giustizia e membro della commissione incaricata di elaborare il codice penale e il codice commerciale.\nFu per la prima volta nominato membro del governo il 15 ottobre 1833, con l'incarico di ministro del Regno, ma il 23 aprile 1834 fu trasferito all'incarico di ministro della giustizia e degli affari ecclesiastici, posto che mantenne fino alla morte di Pietro IV nel settembre dello stesso anno.\nIn questo breve periodo volle procedere alla riorganizzazione dei comuni e alla soppressione degli ordini religiosi, ordinando di incamerarne i beni nel demanio. Questa legge suscit\u00f2 una forte reazione nel paese, particolarmente fra i conservatori e nell'ambito rurale e gli valse il nomignolo di \"Mata-Frades\" (\"ammazzafrati\") che conserver\u00e0 per tutta la sua carriera politica. Dopo aver lasciato il governo, si dedic\u00f2 nuovamente all'attivit\u00e0 parlamentare.\nIl 20 aprile 1836 torn\u00f2 al governo, assumendo di nuovo l'incarico di ministro della giustizia e degli affari ecclesiastici, ma il gabinetto fu obbligato a dimettersi in seguito ai fatti di settembre. Si rifiut\u00f2 di accettare la revoca della Costituzione del 1826, per cui si dimise dal Tribunale Supremo e si ritir\u00f2 dalla vita pubblica.\nSolo quando la Costituzione del 1838 fu giurata, mantenendosi fedele ai propri principii e al trono, accett\u00f2 di riprendere il suo seggio alla Camera come deputato di Coimbra, Lamego e Vila Real. Con la legge del 28 agosto 1840 fu reintegrato nel Tribunale Supremo.\nIl 9 luglio 1841 fu nominato primo ministro e ministro del Regno, mantenendo l'incarico fino al 7 febbraio 1842. Nello stesso anno fu eletto deputato per l'Estremadura e l'Alentejo, esercitando un ruolo di primo piano nell'opposizione.\nTorn\u00f2 al potere il 19 luglio 1846, nel governo presieduto dal duca di Palmela, essendogli affidato, nuovamente, il dicastero della giustizia. Il gabinetto ebbe vita breve, cadendo il 6 ottobre, ma Joaquim Ant\u00f3nio de Aguiar riusc\u00ec a fare approvare una legge di riforma elettorale che voleva garantire la libert\u00e0 di voto e punire la corruzione e le intimidazioni che dominavano le elezioni.\nDopo la Rivoluzione di Maria da Fonte Joaquim Ant\u00f3nio de Aguiar fu nuovamente estromesso dal Tribunale Supremo, per essere subito reintegrato dopo la fine della rivoluzione.\nNel 1851 quando la \"Regenera\u00e7\u00e3o\" trionf\u00f2 fu allontanato dalle alte sfere del potere, rimanendo tuttavia deputato. L'anno seguente, il 3 gennaio, fu elevato a Pari del Regno.\nIl 9 novembre 1854 fu nominato provveditore della Santa Casa da Miseric\u00f3rdia di Lisbona, un'opera pia a favore di infermi e invalidi.\nIl 1\u00ba maggio 1860 fu chiamato a presiedere il governo, che fu effimero, perch\u00e9 rassegn\u00f2 le dimissioni il 4 luglio dello stesso anno.\nNel periodo acuto di instabilit\u00e0 della Monarchia costituzionale portoghese seguito al fallimento della \"Regenera\u00e7\u00e3o\", torn\u00f2 al potere, per l'ultima volta, il 4 settembre 1865, ma govern\u00f2 per pochi mesi, perch\u00e9 il 4 gennaio 1866 fu scalzato dai moti di Janeirinha.\nMor\u00ec il 26 maggio 1884 nei dintorni di Lisbona. Il cadavere fu tumulato in una modesta sepoltura nel cimitero di Conchada, a Coimbra."}
{"id": "2572854", "revid": "287204", "url": "https://it.wikipedia.org/wiki?curid=2572854", "title": "Luis Fortuno", "text": ""}
{"id": "2572855", "revid": "1043", "url": "https://it.wikipedia.org/wiki?curid=2572855", "title": "Luis Guillermo Fortu\u00f1o-Burset", "text": ""}
{"id": "2572856", "revid": "1043", "url": "https://it.wikipedia.org/wiki?curid=2572856", "title": "Fortu\u00f1o", "text": ""}
{"id": "2572857", "revid": "1043", "url": "https://it.wikipedia.org/wiki?curid=2572857", "title": "Fortuno", "text": ""}
{"id": "2572858", "revid": "6923", "url": "https://it.wikipedia.org/wiki?curid=2572858", "title": "Autorit\u00e0 di bacino regionale Sinistra Sele", "text": "L'Autorit\u00e0 di bacino regionale Sinistra Sele \u00e8 stata una delle Autorit\u00e0 della Regione Campania che operava nel settore della difesa del suolo. \u00c8 stato un ente pubblico economico che ha gestito parte del bacino idrografico sinistro del fiume Sele e di altri corsi d'acqua ricadenti nel Parco nazionale del Cilento.\nIl territorio in cui operava l'ente comprendeva parte dei seguenti comuni appartenenti alla Provincia di Salerno:\nLa sede amministrativa era a Salerno.\nDal 15 maggio 2012 le Autorit\u00e0 di bacino regionali Sinistra Sele, Destra Sele e l'Autorit\u00e0 interregionale del fiume Sele sono state accorpate nell'Autorit\u00e0 di bacino regionale Campania Sud ed interregionale per il bacino idrografico del fiume Sele."}
{"id": "2572860", "revid": "729019", "url": "https://it.wikipedia.org/wiki?curid=2572860", "title": "Stazione di Scafati (Circumvesuviana)", "text": "Scafati \u00e8 una stazione della ferrovia Circumvesuviana posta sulla linea ferroviaria Napoli \u2013 Poggiomarino, che si trova nel comune di Scafati in via Martiri d'Ungheria nei pressi del presidio ospedaliero Mauro Scarlato.\nStrutture e impianti.\nLa stazione ha un fabbricato viaggiatori che ospita una biglietteria e il servizio viaggiatori.\nI binari sono due, banalizzati, ed \u00e8 in funzione un sistema di itinerario preferenziale per cui se non si effettua incrocio tutti i treni passano sul primo binario che \u00e8 quello di retto tracciato.\n\u00c8 presente un tronchino di riserva su cui vi \u00e8 una sottostazione elettrica.\nNon \u00e8 presente scalo merci.\nMovimento.\nNella stazione fermano tutti gli accelerati diretti a Napoli e Poggiomarino, pi\u00f9 due treni che proseguono per Sarno. I treni con il nuovo orario in vigore dal 12/09/11 passano con la frequenza di 60' circa.\nServizi.\nLa stazione dispone di:"}
{"id": "2572863", "revid": "2166030", "url": "https://it.wikipedia.org/wiki?curid=2572863", "title": "Regno di Abcasia", "text": "Il Regno di Abcasia, noto anche come Regno di Apkhazeti-Egrisi o Regno degli Abcasi si riferisce all'antico stato feudale medievale situato nel Caucaso che dur\u00f2 dal 780-790 fino all'unione, attraverso successione dinastica, con il Regno di Georgia nel 1008.\nEnigma storiografico.\nNell'ambito della scrittura, la storia iniziale del regno venne dominata dagli annali georgiani, armeni, bizantini e musulmani, predominanza avvalorata anche dagli attuali documenti archeologici ed epigrafici.\nIl problema del Regno Abcasico, particolarmente le questioni riguardanti la natura della sua famiglia regnante e la sua composizione etnica, \u00e8 il principale punto di controversia tra i moderni studiosi georgiani e abcasici. Ci\u00f2 pu\u00f2 essere ampiamente spiegato dalla scarsit\u00e0 di fonti primarie al riguardo. La maggior parte degli storici abcasi asseriscono che la formazione del regno fosse dovuta al consolidamento delle antiche trib\u00f9 abcasiche che furono capaci di estendere il loro dominio nelle regioni limitrofe. Questa asserzione viene respinta dagli storici georgiani, alcuni dei quali asseriscono che il regno fosse stato interamente georgiano.\nLa maggior parte degli studiosi internazionali concordano sul fatto che sia estremamente difficile valutare l'identit\u00e0 etnica dei vari segmenti di popolazione principalmente in base al fatto che i termini \"Abcasia\" e \"abcasici\" fossero utilizzati in un senso ampio durante questo periodo \u2013 e in alcuni brevi periodi successivi \u2013 e si riferiva, per qualsiasi scopo pratico, a tutta la popolazione del regno, comprendente sia i georgiani (inclusi anche i mingreli, laz, e Svani con le loro lingue distinte, sorelle di quella georgiana) che i possibili popoli moderni abcasici (abasgoi, apsilae e zygii). Sembra probabile che una proporzione significativa (se non predominante) di popolazione di lingua georgiana, insieme allo sforzo dei re abcasi di liberarsi dall'assoggettamento politico e culturale bizantino, diede come risultato la sostituzione della lingua greca con il georgiano come lingua letteraria e culturale.\nStoria antica.\nL'Abacasia, o Abasgia delle fonti classiche, precedentemente parte della Colchide e pi\u00f9 tardi di Egrisi (Lazica) fino al tardo decennio del 690, era un principato sotto l'autorit\u00e0 dell'impero bizantino. Situato principalmente lungo la costa del Mar Nero in ci\u00f2 che adesso \u00e8 la parte nord-occidentale dell'attuale sedicente Repubblica di Abcasia ed estesa verso nord nel territorio dell'odierno Kraj di Krasnodar di Russia. La sua capitale era Anacopia. L'Abcasia venne governata da un arconte ereditario (o \"eristavi\", secondo le fonti georgiane) il quale in effetti funzionava come un vicer\u00e9 bizantino. La regione era in massima parte cristiana e la citt\u00e0 di Pitsunda era la sede di un arcivescovo direttamente subordinato al Patriarca di Costantinopoli. Gli arabi, perseguitando i principi georgiani in ritirata \u2013 i fratelli Mir di Egrisi e Archil di Kartli \u2013 dilagano in Abcasia nel 736. La dissenteria e le inondazioni, insieme alla tenace resistenza praticata dall'arconte Leone I e i suoi alleati kartliani ed egrisiani, riuscirono a respingere gli invasori. Leone I allora spos\u00f2 la figlia di Mir, e un successore, Leone II sfrutt\u00f2 questa unione dinastica per acquisire Egrisi (Lazica) nel decennio del 770. Considerato presumibilmente come stato successore di Lazica, questo nuovo sistema di governo continu\u00f2 ad essere riferito come Egrisi in alcune cronache georgiane contemporanee (per es., \"Le Vitae dei re georgiani\" di Leonti Mroveli) e armene (per es., \"La storia di Armenia\" di Hovannes Draskhanakertsi).\nL'efficace difesa attuata contro gli arabi e le nuove acquisizioni territoriali diedero ai principi abcasici sufficiente potere per rivendicare maggiore autonomia all'impero bizantino. Verso il 786 circa, Leone ottenne la sua piena indipendenza con l'aiuto dei cazari, assumendo il titolo di \"re degli abcasi\" e trasferendo la sua capitale alla citt\u00e0 georgiana occidentale di Kutatisi (attuale Kutaisi). Secondo gli annali georgiani, Leone suddivise il suo regno in otto ducati (\"saeristavo\"): Abcazia propriamente detta, Tskhumi, Bedia, Guria, Racha e Takveri, Svaneti, Argveti, e Kutatisi.\nIl periodo pi\u00f9 prospero del regno abcasico fu tra l'850 e il 950. Nei primi anni del X secolo si estendeva, secondo fonti bizantine, lungo la costa del Mar Nero per trecento miglia greche, dalle frontiere del thema caldeo alle foce del fiume Nicopsis, con alle spalle il Caucaso. Le tendenze espansionistiche in aumento del regno portarono ad un allargamento del suo reame verso est. Iniziando con Giorgio I (872/873 - 878/879), i re abcasi controllavano anche Kartli (la parte centrale ed orientale della Georgia), interferendo negli affari dei georgiani e dei bagratidi armeni. Nel 908 circa, il re Costantino III (898/899 - 916/917) aveva alla fine annesso una porzione significativa di Kartli, strappata al regno confinante di Tfilisi (attuale Tbilisi) controllato dagli arabi. Con il figlio, Giorgio II (916/917 - 960), il regno abcasico raggiunse il suo culmine di potenza e prestigio. Per un breve periodo di tempo, anche Kakheti nella Georgia orientale e Hereti nelle regioni limitrofe georgiane-albanesi riconobbero la sovranit\u00e0 abcasica. Come un temporaneo alleato dei bizantini, Giorgio II favor\u00ec le attivit\u00e0 missionarie di Nicholas Mystikos nell'Alania.\nI successori di Giorgio, tuttavia, furono incapaci di mantenere la forza e l'integrit\u00e0 del regno. Durante il governo di Leone III (960-969), Kakheti ed Hereti vennero ad emanciparsi dal potere abcasico. Un'aspra guerra civile e le rivolte feudali, iniziate con Demetrio III (969-976), condussero il regno nella totale anarchia sotto lo sfortunato re Teodosio III il Cieco (976-978). A quel tempo l'egemonia nella Transcaucasia pass\u00f2 infine ai bagratidi georgiani di Tao-Klarjeti. Nel 978, il principe bagratide Bagrat, nipote (figlio della sorella) di Teodosio (senza figli), si insedi\u00f2 sul trono abcasico con l'aiuto del suo padre adottivo David III di Tao. Nel 1008, Bagrat succedette alla morte del suo padre naturale Gurgen come il \"re dei re dei georgiani\". Cos\u00ec, questi due regni, unificati attraverso la successione dinastica, vennero praticamente a fondare la monarchia georgiana unificata, ufficialmente denominata regno degli abcasi e georgiani.\nInvasione selgiuchide.\nLa seconda met\u00e0 dell'XI secolo venne contraddistinta dalla disastrosa invasione dei turchi selgiuchidi che alla fine del decennio del 1040 riuscirono a creare un vasto impero nomade che comprendeva la maggior parte dell'Asia Centrale e Iran. Nel 1071 le armate dei selgiuchidi distrussero le forze unificate bizantine-armene e georgiane nella battaglia di Manzikert, e nel 1081, tutta l'Armenia, Anatolia, Mesopotamia, Siria e la maggior parte della Georgia vennero conquistate e devastate da queste orde.\nNella Georgia, soltanto l'Abcasia e le regioni montane di Svanetia, Racha e Khevi-Khevsureti non riconobbero la sovranit\u00e0 dei turchi selgiuchidi, e queste regioni comunque vennero a costituire un rifugio relativamente sicuro per i numerosi profughi. Alla fine del 1099 David IV di Georgia smise di pagare il tributo ai selgiuchidi, portando la maggior parte delle terre georgiane, eccetto Tbilisi ed Ereti, sotto il suo effettivo controllo, con l'Abcasia e la Svanetia che fungevano come sue affidabili basi di retroguardia. Nel 1105\u20131124 le armate georgiane comandate da re David intrapresero una serie di brillanti campagne militari contro i turchi selgiuchidi liberando non solo il resto della Georgia, ma anche la regione di Ghishi-Kabala abitata da cristiani, nello Shirvan occidentale, e una grande porzione dell'Armenia.\nRegnanti.\nLa maggior parte dei re abcasi, ad eccezione di Giovanni e Adarnase degli Shavliani (presumibilmente di origine Svana), provenivano dalla dinastia talvolta registrata nella storiografia moderna come Leonidi, dal nome del primo re Leone, o Anosidi, dal nome del principe Anos, dal quale la famiglia reale rivendicava le sue origini. Il principe Cyril Toumanoff riferisce il nome di Anos alla nobile famiglia georgiana-abcasica degli Anchabadze. Per convenzione, i numeri di regni dei re abcasici viene fatto proseguire da quelli degli arconti di Abasgia. Vi \u00e8 anche qualche incoerenza riguardo alle date dei loro regni. La cronologia sottostante viene fornita da Toumanoff."}
{"id": "2572864", "revid": "487039", "url": "https://it.wikipedia.org/wiki?curid=2572864", "title": "Lingua mansi", "text": ""}
{"id": "2572865", "revid": "36426", "url": "https://it.wikipedia.org/wiki?curid=2572865", "title": "Cavallaccio", "text": ""}
{"id": "2572868", "revid": "26742736", "url": "https://it.wikipedia.org/wiki?curid=2572868", "title": "Gambero killer", "text": ""}
{"id": "2572877", "revid": "1573940", "url": "https://it.wikipedia.org/wiki?curid=2572877", "title": "Shahrest\u0101n di Deylam", "text": "Lo shahrest\u0101n di Deylam (farsi \u0634\u0647\u0631\u0633\u062a\u0627\u0646 \u062f\u06cc\u0644\u0645) \u00e8 uno dei 10 \"shahrest\u0101n\" della provincia di Bushehr, in Iran. Il capoluogo \u00e8 Bandar-e Deylam. Lo shahrest\u0101n \u00e8 suddiviso in 2 circoscrizioni (\"bakhsh\"): "}
{"id": "2572881", "revid": "73125", "url": "https://it.wikipedia.org/wiki?curid=2572881", "title": "Tempesta geomagnetica", "text": ""}
{"id": "2572883", "revid": "7336", "url": "https://it.wikipedia.org/wiki?curid=2572883", "title": "Fondo Unico per lo spettacolo", "text": ""}
{"id": "2572886", "revid": "73125", "url": "https://it.wikipedia.org/wiki?curid=2572886", "title": "Tempesta magnetica", "text": ""}
{"id": "2572887", "revid": "73125", "url": "https://it.wikipedia.org/wiki?curid=2572887", "title": "Tempeste geomagnetiche", "text": ""}
{"id": "2572889", "revid": "729019", "url": "https://it.wikipedia.org/wiki?curid=2572889", "title": "Castello di Signa", "text": "Il castello di Signa \u00e8 un castello che si trova a Signa nella provincia di Firenze.\nStoria.\nIl castello venne iniziato a costruire prima dell'anno Mille; \u00e8 situato nella parte pi\u00f9 alta del paese, sulla rive destra del fiume Arno e vicino alla confluenza col fiume Ombrone, in una zona di grande importanza strategica come avamposto delle truppe fiorentine del Quattrocento. Nonostante i mutamenti avvenuti nei secoli, consisteva in una cerchia di mura abbastanza schematica e ovoidale, costruita circa nel IX secolo per difendersi dai saccheggi dei predoni barbari, ed in particolare, di quello avvenuto nell'825 quando alcuni vascelli vichinghi risalirono l'Arno per depredare il palazzo del vescovo di Fiesole.\nL'edificazione della cinta attuale risale al XIV secolo e nel 1424 vennero ristrutturate dai Fiorentini con l'ausilio del grande architetto Filippo Brunelleschi, nel quadro della fortificazione degli avamposti sull'Arno in difesa contro Pisa.\nLe mura sono in parte distrutte e rimangono visibili solo in alcune zone del paese come nel convento delle suore passioniste mentre sono rimaste intatte quattro alte torri (tra cui il \"Torrino\" e la \"Torre di Settentrione\").\nIl castello disponeva originariamente di tre porte, situate in punti strategici per la sicurezza del paese: "}
{"id": "2572890", "revid": "287204", "url": "https://it.wikipedia.org/wiki?curid=2572890", "title": "Paolo Dal Soglio", "text": "In carriera ha ottenuto buoni successi internazionali, tra i quali spicca la medaglia d'oro agli europei indoor di Stoccolma 1996. Ha un primato personale di 21,23 m, risultato che lo piazza al 91\u00ba posto nella graduatoria mondiale di tutti i tempi. Allena il pesista Zane Weir.\nBiografia.\nIn carriera ha vinto 26 titoli italiani nel getto del peso (12 outdoor e 14 indoor), un titolo europeo indoor nel 1996, 3 edizioni della Coppa Europa (1994, 1996, 2000), una Coppa Europa indoor nel 1996, un titolo ai Giochi del Mediterraneo del 1993 ed ha collezionato ben 59 presenze in Nazionale.\nGli inizi (1981-1991).\nLa sua passione per il getto del peso comincia ai tempi della scuola e precisamente nel 1981.\nInizialmente la vive come un'attivit\u00e0 ludica poi, dal 1983, trasforma la passione in agonismo. Ad allenarlo, allora come tutt'oggi, c'\u00e8 Aldo Pedron.\nNel 1984 cominciano ad arrivare le prime soddisfazioni con la vittoria dei Giochi della Giovent\u00f9 a livello nazionale.\nDopo qualche anno, precisamente nel 1988, entra nel centro sportivo dell'Arma dei Carabinieri di cui fa ancora parte.\nNel 1989 stabilisce i record italiani juniores sia outdoor che indoor lanciando il peso da 7,260\u00a0kg ad una distanza di 18,23 m all'aperto e a 17,69 m al coperto.\nPoco dopo, ai campionati europei juniores di Vara\u017edin, raggiunge la sesta posizione con un lancio a 17,82 metri.\nI primi successi internazionali (1992-1995).\nNel 1992 inizier\u00e0 ad utilizzare la tecnica rotatoria abbandonando la traslocazione lineare.\nA marzo partecipa ai campionati europei indoor di Genova debuttando cos\u00ec in un campionato internazionale a livello assoluto.\nIn questa occasione raggiunge anche la finale concludendo in dodicesima posizione con un lancio a 18,12 metri.\nNella stagione 1993 al coperto, per la prima volta supera i 20 metri raggiungendo, il 10 febbraio, la misura di 20,65 m.\nPoco dopo prese parte ai campionati mondiali indoor di Toronto dove raggiunse ancora la finale concludendo in quinta posizione con un lancio a 19,74 m.\nNel corso della stagione all'aperto, nel mese di giugno, per la prima volta rappresent\u00f2 l'Italia in Coppa Europa vincendo un argento.\nPochi giorni e riusc\u00ec a conquistare prima un oro ai Giochi del Mediterraneo e poi un argento alle Universiadi di Buffalo.\nIl 20 agosto prese parte ai campionati del mondo di Stoccarda.\nNel turno di qualificazione non riusc\u00ec per\u00f2 a lanciare oltre alla misura di 18,68 restando cos\u00ec lontano dalla possibile qualificazione alla finale.\nNella stagione 1994, dopo aver vinto il suo primo titolo nazionale al coperto, prese parte ai campionati europei indoor tenutisi quell'anno a Parigi concludendo sesto con un lancio a 19,62 metri.\nNel mese di giugno trionf\u00f2 per la prima volta in Coppa Europa lanciando a 19,69 metri.\nIl 12 agosto dello stesso anno partecip\u00f2 anche ai campionati europei di Helsinki superando il turno di qualificazione riuscendo a raggiungere l'ottava posizione in finale con 19,15 metri.\nSul finire della stagione fu chiamato per la prima volta a partecipare alla IAAF Grand Prix Final dove concluse settimo.\nNel 1995 ai campionati mondiali indoor, ha raggiunse il settimo posto grazie ad un lancio a 19,44 metri.\nDopo aver vinto il suo secondo titolo nazionale all'aperto e aver concluso terzo in Coppa Europa, l'8 agosto prese parte ai campionati mondiali di G\u00f6teborg.\nGiunto in finale non riusc\u00ec per\u00f2 ad andare oltre al nono posto.\nIl grande anno (1996).\nNel 1996 ai campionati europei indoor di Stoccolma conquista il titolo europeo proprio grazie al suo ultimo lancio di finale a 20,50 m.\nCon questo lancio riusc\u00ec infatti a scavalcare i due tedeschi Oliver-Sven Buder e Dirk Urban che vide cos\u00ec sfumare la medaglia d'oro.\nDopo aver conquistato il titolo in Coppa Europa ed il titolo nazionale all'aperto, si prepar\u00f2 a partecipare ai Giochi olimpici di Atlanta.\nAl debutto in un'Olimpiade riusc\u00ec subito a qualificarsi per la finale con la miglior misura a 20,58 metri.\nGiunto in finale il lanciatore vicentino era riuscito addirittura a migliorarsi raggiungendo 20,65 m al suo secondo tentativo.\nDurante quasi tutta la gara l'oro non si era mai allontanato da lui, anche se il risultato era lontano dalla miglior prestazione stagionale a 22,40 m di Randy Barnes.\nAl termine dei primi tre lanci i lanciatori che avevano conquistato la finale a otto erano: i tre americani Randy Barnes, John Godina e C.J. Hunter; lo jugoslavo Dragan Peri\u0107; il tedesco Oliver-Sven Buder; i due ucraini Oleksandr Baha\u010d e Roman Virastyuk.\nAl quarto lancio John Godina gett\u00f2 il suo attrezzo a 20,64 m, a un centimetro dall'azzurro, che rispose subito con un 20,74.\nAl turno successivo Godina raggiunse 20,79 metri sorpassandolo definitivamente.\nMa fu proprio all'ultimo turno che cambi\u00f2 radicalmente la classifica con Barnes, che in quel momento era fuori dal podio, a lanciare a 21,62, di gran lunga il miglior lancio della finale, e Baha\u010d che con un 20,75 raggiunse il bronzo relegando cos\u00ec l'atleta italiano in quarta posizione per un solo centimetro.\nOrmai perso il podio, Dal Soglio ebbe ancora la forza di lanciare il suo peso sulla fettuccia dei 21 metri finendo per\u00f2 fuori dalla pedana.\nIn un'intervista al termine della gara, disse: \nSul finire della stagione partecip\u00f2 alla IAAF Grand Prix Final svoltasi questa volta a Milano. In questa manifestazione si classific\u00f2 terzo con la misura di 21,13.\nDai mondiali indoor di Parigi a quelli di Maebashi (1997-1999).\nNel 1997, ai campionati mondiali indoor di Parigi, dopo aver superato le qualificazioni in finale concluse senza misura in virt\u00f9 dei suoi tre lanci nulli.\nDurante la stagione all'aperto conquist\u00f2 l'argento alle universiadi di Catania grazie ad un lancio a 20,01 metri.\nSempre lo stesso anno, questa volta ai Campionati mondiali di Atene raggiunse la finale ma non riusc\u00ec ad andare oltre al nono posto.\nL'anno successivo dopo il nono posto degli europei indoor di Valencia ai Campionati europei di Budapest si classific\u00f2 quinto a non molto dal bronzo vinto dall'ucraino Jurij Bilonoh.\nNel 1999 dopo il sesto posto ai mondiali indoor di Maebashi con la misura di 20,10, durante la stagione all'aperto ha raggiunto la seconda posizione in Coppa Europa e si \u00e8 laureato campione mondiale militare.\nAd agosto, termin\u00f2 la sua partecipazione ai campionati mondiali di Siviglia al turno di qualificazione concludendo solo sedicesimo.\nDalle Olimpiadi di Sydney agli europei di Monaco (2000-2002).\nGiunti nel nuovo millennio, dopo la delusione dei campionati europei indoor di Gand che lo videro eliminato nelle qualificazioni (decimo con 19,36) e dopo aver vinto ancora una volta la Coppa Europa con 19,99, alle Olimpiadi di Sydney non riusc\u00ec ad andare oltre al diciannovesimo posto fermandosi quindi al turno eliminatorio.\nL'ennesima beffa arriv\u00f2 nel 2001: ai Campionati mondiali indoor di Lisbona scivol\u00f2 fuori dal podio proprio all'ultimo turno.\nDopo aver lanciato a 20,17 al quarto tentativo, risultato che lo piazzava in terza posizione, Timo Aaltonen e successivamente lo spagnolo Manuel Mart\u00ednez lo superarono proprio al sesto turno di lanci, relegandolo cos\u00ec solo in quinta posizione.\nDurante la stagione all'aperto raggiunse ottimi risultati concludendo secondo in Coppa Europa invernale di lanci con 19,96, terzo in Coppa Europa con 20,02 ed infine secondo ai Giochi del Mediterraneo con un lancio a 20,60 metri.\nAnche il 2002 sar\u00e0 un anno importante per l'atleta vicentino.\nDopo la delusione del tredicesimo posto agli europei indoor di Vienna, durante la stagione all'aperto vinse numerosi Meeting internazionali e conquist\u00f2 ancora una volta la partecipazione alla IAAF Grand Prix Final di Parigi dove concluse sesto con 20,11.\nAd agosto rinunci\u00f2 alla partecipazione ai Campionati europei di Monaco per stare vicino alla moglie Barbara che proprio in quei giorni avrebbe dato alla luce il suo secondo figlio.\nDopo questa rinuncia, nel mese di settembre, prese parte ai Mondiali Militari vincendo la medaglia d'argento con un lancio a 20,02, alle spalle del solo Ralf Bartels.\nDai mondiali indoor di Birmingham alla mancata Olimpiade di Atene (2003-2004).\nDurante la stagione indoor 2003, dopo aver conquistato il titolo nazionale indoor con la misura di 20,06, prese parte ai campionati mondiali indoor di Birmingham dove per\u00f2 concluse senza misura a causa dei suoi tre tentativi nulli.\nDurante la stagione all'aperto raggiunse la sesta posizione in Coppa Europa con un lancio a 19,16 metri.\nLa sua miglior prestazione stagionale di 19,72, ottenuta a Padova il 6 luglio, non gli bast\u00f2 per ottenere la partecipazione ai Campionati mondiali di Parigi.\nNel 2004, dopo aver conquistato il titolo nazionale al coperto non prese parte ai Campionati del mondo di Budapest.\nDurante l'anno, oltre al titolo nazionale vinto con un lancio a 19,68, concluse quinto in Coppa Europa.\nIl suo miglior risultato stagionale fu 20,19 metri ottenuto il 23 luglio a Pergine Valsugana, risultato nettamente pi\u00f9 alto del minimo B fissato a 19,80 metri per la partecipazione ai Giochi olimpici di Atene.\nLa Federazione Italiana di Atletica Leggera decise per\u00f2 di non portare l'atleta vicentino perch\u00e9 non era riuscito a raggiungere il minimo A fissato a 20,30 m.\nDal Soglio tent\u00f2 fino all'ultimo di raggiungere il minimo A superando pi\u00f9 volte i 20 metri e gareggiando anche alla Fiera di Primiero dove sotto una pioggia inclemente raggiunse per\u00f2 solo la misura di 20,06 m.\nLo stop (2005-2007).\nDal 2005 a causa di problemi fisici ebbe un forte calo delle prestazioni.\nA causa di questi problemi in questo periodo non riusc\u00ec a superare neanche la misura di 19 metri.\nIn questi anni, a livello nazionale trovarono sempre pi\u00f9 spazio altri pesisti come il forestale Marco Dodoni o il poliziotto Paolo Capponi che tra il 2005 ed il 2007 si divisero i titoli nazionali e i vertici della classifiche italiane.\nNel 2006 sar\u00e0 addirittura molto vicino all'abbandono dell'attivit\u00e0 e infatti salter\u00e0 la parte finale della stagione 2006 e quasi tutta la stagione 2007.\nIl ritorno (2007-2016).\nSul finire del 2007, dopo alcuni anni opachi a causa di problemi fisici, \u00e8 tornato alle competizioni con buone prestazioni a livello italiano sfiorando anche i 19 metri.\nNel 2008 riconquist\u00f2 il titolo italiano al coperto con la misura di 18,61 impresa che per\u00f2 non riusc\u00ec a ripetere all'aperto dove invece concluse secondo alle spalle di Paolo Capponi.\nIl 21 febbraio 2009 ai Campionati italiani assoluti indoor di Torino ha vinto il suo 23\u00ba titolo nazionale con la misura di 19,20.\nIl 1\u00ba agosto 2009, ormai quasi quarantenne, ai Campionati italiani assoluti di atletica leggera di Milano, con la misura di 18,98 m per soli 2\u00a0cm non si laurea Campione italiano outdoor per l'undicesima volta lasciando il titolo al giovane Marco Di Maggio.\nDopo la recente partecipazione al Campionato europeo per nazioni che lo aveva visto undicesimo con 17,73, ha partecipato al D\u00e9caNation classificandosi sesto con la misura di 17,82 m.\nNel 2010 ai campionati italiani indoor di Ancona si \u00e8 classificato terzo dietro a Marco Di Maggio ed al juniores Daniele Secci che proprio in questa gara ha superato il suo vecchio record nazionale indoor, della categoria juniores con l'attrezzo da 7,260\u00a0kg, portandolo da 17,69 a 18,38 metri.\nNella stagione all'aperto ai campionati italiani di Grosseto ha raggiunto il terzo posto con la misura di 18,00 m.\nIl 20 febbraio 2011, ha conquistato la medaglia d'argento ai campionati italiani al coperto grazie ad un lancio a 17,82.\nNel maggio dello stesso anno \u00e8 caduto anche il suo record nazionale juniores outdoor con l'attrezzo da 7,260\u00a0kg siglato a Mestre il 22 ottobre 1989 con un lancio a 18,23 metri battuto ancora una volta dal giovane Daniele Secci per soli quattro centimetri.\nIl 25 giugno a Torino si laurea campione italiano per la 24\u00aa volta alla soglia dei 41 anni, questo titolo giunge 7 anni dopo il suo ultimo titolo all'aperto.\nIl 26 febbraio 2012, ha conquistato la medaglia d'oro ai campionati italiani assoluti indoor grazie ad un lancio a 18,78 metri.\nGrazie alle buone prestazioni ottenute nella prima parte dell'anno ha ottenuto la convocazione alla Coppa Europa invernale di lanci raggiungendo cos\u00ec le 58 presenze in nazionale.\nGiunto alla manifestazione, ha vinto il gruppo B con la misura di 18,84 m, concludendo undicesimo nella classifica generale.\nDurante la stagione all'aperto conquista il suo ventiseiesimo titolo italiano.\nDopo una stagione 2013 senza grossi risultati, durante la stagione al coperto 2014, durante i campionati italiani, riesce a raggiungere la seconda posizione con la misura di 18,50 metri.\nGrazie a questo risultato ottiene la convocazione in Coppa Europa invernale di lanci.\nConcluder\u00e0 la gara in ventunesima posizione con la misura di 17,77 metri, superato dal connazionale Daniele Secci, atleta che da qualche tempo sta seguendo a livello tecnico.\nNel 2015 sale ancora una volta sul podio ai Campionati Italiani Assoluti, dove conquista l'argento indoor e il bronzo outdoor.\nAl termine di un 2016 senza gare, Dal Soglio decide di terminare la sua carriera agonistica alla Finale Oro dei C.d.S. su Pista Assoluti svolta a Cinisello Balsamo (MI). Chiude la gara al secondo posto con 17,18m, preceduto solo dal suo allievo Sebastiano Bianchetti.\nCampionati nazionali.\n1993\n1994\n1995\n1996\n1997\n1998\n1999\n2000\n2001\n2002\n2003\n2004\n2005\n2006\n2007\n2008\n2009\n2010\n2011\n2012\n2013\n2014\n2015\nAltre competizioni internazionali.\n1993\n1994\n1995\n1996\n1997\n1998\n1999\n2000\n2001\n2002\n2003\n2004\n2007\n2008\n2009\n2010\n2011\n2012\n2013\n2014"}
{"id": "2572892", "revid": "1979289", "url": "https://it.wikipedia.org/wiki?curid=2572892", "title": "Servizio missionario giovani", "text": "Il Servizio missionario giovani (spesso indicato con la sigla SERMIG) \u00e8 un gruppo fondato a Torino il 24 maggio 1964 da Ernesto Olivero insieme ad alcuni giovani cattolici con lo scopo di combattere la fame nel mondo tramite opere di giustizia, promuovere lo sviluppo e praticare la solidariet\u00e0 verso i pi\u00f9 poveri. Nato inizialmente come gruppo missionario con l'intento di cooperare con vari missionari sparsi nel mondo, successivamente il Sermig ha iniziato ad occuparsi anche della povert\u00e0 presente in Torino, allargando poi la sua opera ad altri luoghi in varie parti del mondo.\nStoria.\nDal gruppo originario nacque la \"Fraternit\u00e0 della speranza\", composta da giovani, coppie di sposi e famiglie, monaci e monache che si dedicano a tempo pieno al servizio dei poveri, alla formazione dei giovani, con l'obiettivo di vivere il Vangelo e di essere segno di speranza.\nDal 2 agosto 1983 la sede dell'associazione \u00e8 l'ex arsenale militare di Torino, ribattezzato \"Arsenale della Pace\", una superficie di quarantacinque mila metri quadrati che con il lavoro e i contributi economici volontari di migliaia di persone \u00e8 stato trasformato in una casa di accoglienza per i poveri. La struttura offre rifugio per la notte, pasti, cure sanitarie e sostegno a persone che vogliono cambiare la loro vita. Ospita l'\"Universit\u00e0 del Dialogo\", dedicata alla formazione dei giovani su temi quali l'educazione alla convivenza tra culture, la pace e in generale i grandi temi dell'esistenza. Sono presenti inoltre una scuola per artigiani restauratori e un laboratorio di musica riconosciuti dal Ministero della Pubblica Istruzione italiano. Il Sermig definisce l'Arsenale della Pace \"una casa dove ognuno pu\u00f2 ritrovare silenzio e spiritualit\u00e0, se stesso e il respiro del mondo\".\nDal 1996 la fraternit\u00e0 del Sermig opera anche in Brasile con l'\"Arsenale della Speranza\" per l'accoglienza del popolo della strada di San Paolo e dal 2003 in Giordania con l'\"Arsenale dell'Incontro\", un luogo di accoglienza per giovani portatori di handicap e di incontro e dialogo fra persone di diversa provenienza.\nAll'Arsenale della Pace di Torino si totalizzano ogni giorno 1500 ore di volontariato; la struttura dispone di spazi per la spiritualit\u00e0, il silenzio, la preghiera, l'incontro e il dialogo. In quarant'anni ha portato avanti 2100 progetti di sviluppo a servizio delle comunit\u00e0 pi\u00f9 povere in 88 paesi del mondo, azioni continue di solidariet\u00e0, di ricerca di dialogo, di incontro tra culture e religioni diverse.\nA partire dagli anni novanta, l'Arsenale si \u00e8 aperto all'incontro con giovani provenienti da tutta Italia, proponendo esperienze di condivisione, di solidariet\u00e0, di sensibilizzazione sulle tematiche care al Sermig. Attorno alla Fraternit\u00e0 della Speranza, centinaia di volontari e il movimento internazionale dei Giovani della Pace si ispirano alla spiritualit\u00e0 e al metodo del Sermig. Ad oggi hanno sostenuto 2500 progetti di sviluppo in 88 paesi del mondo.\nNel corso degli anni diversi giovani residenti lontani da Torino hanno costituito in tutta Italia gruppi detti \"Amici del Sermig\" che promuovono le attivit\u00e0 del Sermig e la sua filosofia di vita.\nLa bandiera della pace.\nIl Sermig ha ideato, in collaborazione con l'agenzia Armando Testa, una particolare bandiera della pace diventata simbolo dell'Arsenale.\nIl 9 novembre 2007 la bandiera \u00e8 stata adottata dalla Regione Piemonte nell'ambito dell'iniziativa \"Regione di Pace\", e verr\u00e0 apposta in un cartello presso i principali punti di entrata della regione.\nIl premio Artigiano della Pace.\nSi tratta di un riconoscimento che il Sermig assegna annualmente a uomini o istituzioni che hanno saputo operare per la pace con onest\u00e0, fermezza e volont\u00e0 di dialogo.\nIl premio nacque nel 1981, anno in cui fu conferito a Sandro Pertini e a Michele Pellegrino, gi\u00e0 arcivescovo di Torino. Nelle edizioni successive sono state premiate persone e istituzioni molto diverse per idee, convinzioni e campo di azione ma accomunate dal fatto di avere, con il proprio operato e la propria creativit\u00e0, \"contribuito a rendere il mondo meno ingiusto e la vita umana pi\u00f9 degna di essere vissuta\".\nTra i premiati compaiono personalit\u00e0 di spicco della chiesa cattolica come Luciano Mendes De Almeida e Helder Camara, pensatori e politici di area laica quali Massimo D'Alema, Michail Gorba\u010d\u00ebv e Norberto Bobbio, personalit\u00e0 legate al volontariato e alla solidariet\u00e0 con i paesi in via di sviluppo come Giorgio Ceragioli o Giovanni Ermiglia e anche comunit\u00e0 locali vittime della violenza quali la citt\u00e0 martire di Boves.. Nel 2010 il premio \u00e8 stato conferito a Sergio Chiamparino, sindaco della citt\u00e0 di Torino e Sandro Calvani, direttore dell'UNICRI al momento della consegna del premio e oggi direttore del centro ASEAN. Nel 2011, al presidente della Repubblica Giorgio Napolitano, durante la sua visita all'Arsenale della Pace del 19 marzo.\nI pellegrinaggi.\nTra il 24 maggio e il 6 giugno 1987 il Sermig organizz\u00f2 la prima edizione del pellegrinaggio a piedi di 687\u00a0km, con lo scopo di avvicinare la gente ai problemi dei poveri del Terzo Mondo: si tratta di una delle iniziative pi\u00f9 importanti, a livello nazionale, organizzate dal gruppo. \u00c8 ormai celebre anche la fiaccolata che ogni 31 dicembre collega l'Arsenale al Duomo di Torino.\nI mondiali \"Giovani della Pace\".\nDal 2002, il Sermig organizza periodicamente tutti i suoi giovani volontari in incontri straordinari denominati \"Appuntamenti Mondiali Giovani della pace\". Finora, la comunit\u00e0 torinese ne ha organizzati sei:\nL'Arsenale della Pace oggi.\nL'ex Arsenale militare di Torino \u00e8 un'antica fabbrica di armi progettata da Giuseppe Castellazzi nel 1860.\nDal 1983 grazie al lavoro volontario di molte persone, soprattutto giovani, l'edificio \u00e8 stato trasformato in una sorta di \"monastero metropolitano\" aperto 24 ore su 24. Si tratta di un punto di incontro tra culture, religioni e schieramenti diversi per conoscersi, dialogare ed eventualmente cooperare, fornendo anche ospitalit\u00e0 e sostegno a madri sole, carcerati, stranieri e a persone che hanno bisogno di cure, di casa, di lavoro. \u00c8 inoltre un luogo di preghiera, dove chiunque pu\u00f2 sostare e riflettere.\nNel 2019 \u00e8 stata lanciata la candidatura dell'Arsenale della Pace a patrimonio culturale immateriale dell'UNESCO.\nStatistiche annuali.\nArsenale della Pace - Torino.\nper questi servizi sono stati necessari euro 267.000 e 43.620 ore di volontariato valutate, unitamente ai materiali donati, 789.600 euro\nsono state necessarie 186.430 ore di volontariato valutate, unitamente ai materiali donati, 3.584.500 euro\nper questa gestione sono stati necessari 115.000 euro e 9.460 ore di volontariato valutate 107.500 euro\nin Bangladesh, Brasile, Ciad, Congo Brazzaville, Etiopia, Georgia, India, Israele, Kenya, Libano, Madagascar, Myanmar, R. D. Congo, Tanzania, Turchia e Vietnam\nsono state necessarie 4.790 ore di volontariato valutate 259.000 euro\nsono state necessarie 68.220 ore di volontariato valutate 720.000 euro.\nArsenale della Speranza - San Paolo (Brasile).\nsono state necessarie 98.600 ore di volontariato valutate euro 1.120.000\nArsenale dell'Incontro - Madaba (Giordania).\n\u00c8 iniziata la ristrutturazione dei nuovi spazi che accoglieranno bambini e ragazzi disabili cristiani e musulmani (il servizio \u00e8 iniziato nel luglio 2007) unita ad una paziente attivit\u00e0 di sensibilizzazione della societ\u00e0 al rispetto dei diritti umani dei diversamente abili \nsono state necessarie 11.648 ore di volontariato, valutate euro 189.500"}
{"id": "2572895", "revid": "709565", "url": "https://it.wikipedia.org/wiki?curid=2572895", "title": "Corpo delle Lanterne Blu", "text": "Il Corpo delle Lanterne Blu \u00e8 un'organizzazione immaginaria dell'universo DC, creata da Geoff Johns (testi) ed Ethan Van Sciver (disegni). Ha debuttato in \"Green Lantern\" (quarta serie) n. 25 (dicembre 2007).\nStoria del gruppo.\nIl Corpo delle Lanterne Blu \u00e8 uno dei sette Corpi potenziati da uno specifico colore dello spettro emozionale all'interno dell'universo DC. Cominciarono a coprire un ruolo importante in \"Green Lantern\" e \"Green Lantern Corps\" come partecipanti di maggiore rilevanza nell'evento di \"Blackest Night\". Formati dagli ex Guardiani banditi Ganthet e Sayd, ebbero la loro base sul pianeta Odym e il loro potere veniva alimentato dall'emozione della speranza.\nLa creazione del Corpo delle Lanterne Blu fu una conseguenza della storia riguardante la Guerra contro i Sinestro Corps. Durante la prima met\u00e0 dell'evento, Ganthet e Sayd erano gli unici Guardiani a credere che la profezia della \"Notte pi\u00f9 Oscura\", capitolo proibito del Libro di Oa, stava per avverarsi. La loro volont\u00e0 di abbracciare tutte le emozioni e l'amore che provavano uno per l'altra li portarono ad essere banditi da Oa. Due numeri dopo la loro espulsione, Ganthet rivel\u00f2 la profezia ad Hal Jordan, Guy Gardner, John Stewart e Kyle Rayner. Nella descrizione disse: \"Da qualche parte, un barlume di speranza briller\u00e0 dallo spazio profondo, come un faro che allontana le navi dagli scogli. La luce blu terr\u00e0 la linea nello spirito se non nella forza\". Si scopr\u00ec alla fine del numero, che Ganthet e Sayd si erano stabiliti su un pianeta (pi\u00f9 tardi nominato Odym), avevano creato un anello blu del potere, e che intendevano formare un loro Corpo.\nLa Rabbia delle Lanterne Rosse.\nNella storia \"Rage of The Red Lanterns\", le Lanterne Blu di Ganthet e Sayd furono finalmente introdotte. Il Corpo delle Lanterne Verdi era gi\u00e0 stato attaccato dal Corpo delle Lanterne Rosse, che rapirono Sinestro dalla loro custodia. Hal Jordan, incredulo da un attacco da parte di Laira (ex Lanterna Verde, ora Lanterna Rossa), si ritrov\u00f2 guarito dal potere di Saint Walker. Saint Walker si present\u00f2 alla Lanterna Verde come la Lanterna Blu del Settore 1. Essendo nella sua prossimit\u00e0 emozionale, i livelli del potere di Jordan arrivarono al massimo finch\u00e9 la speranza di Walker che lui stesse bene avesse continuato. Dato che Stewart nutriva dei dubbi sulle intenzioni di Walker, l'anello di questi cre\u00f2 un'illusione basata sulla sua psiche, liberando Stewart dagli effetti dell'influenza che l'anello delle Lanterne Rosse avevano su di lui. Con Stewart placato, Walker port\u00f2 Jordan su Odym. Qui, il \"lettore\" fu presentato al secondo membro del Corpo delle Lanterne Blu, nel momento in cui ricevette l'anello blu del potere da Ganthet e Sayd, Brother Warth. Dopo, Ganthet e Sayd chiesero a Jordan di aiutare le Lanterne Blu a recuperare Sinestro dalle mani di Atrocitus, e gli spiegarono che la sua sopravvivenza era importante per l'imminente Guerra della Luce.\nJordan accett\u00f2 riluttante la richiesta di Ganthet, e and\u00f2 con le Lanterne Blu sul pianeta base delle Lanterne Rosse, Ysmault. Sulla via, Walker disse a Jordan che le Lanterne Verdi non erano altro che una forza di polizia, e che lui avrebbe potuto guidare le Lanterne Blu come nessun altro. Sebbene Jordan gli disse di non avere nessuna intenzione di lasciare il Corpo, il \"lettore\" osserv\u00f2 Walker dire a Warth che era imperativo che Jordan divenisse una Lanterna Blu. Su Ysmault, Jordan localizz\u00f2 Sinestro, ma fu prontamente attaccato dalle Lanterne Rosse. Fu catturato dalle forze di Atrocitus, e sebbene Atrocitus disse a Laira che la carne ed il sangue di Jordan le appartenevano, il suo attacco fu interrotto dall'arrivo dei Sinestro Corps. Divenne il caos, ma fu rallentato da quando Walker e Warth arrivarono in suo soccorso. Non furono mostrati solo nel ricaricare l'anello di Jordan ma anche mentre tenevano testa ad entrambi i Corpi. Wart riusc\u00ec ad evitare facilmente che i due si battessero, mentre Walker teneva Atrocitus a bada. Durante il conflitto, Jordan sembr\u00f2 riuscire ad appellarsi al vero io di Laira nonostante il controllo su di lei del suo anello. Ogni reale reversione degli effetti su di lei furono fermati, quando Sinestro la uccise. Fuori di s\u00e9, Jordan si avvent\u00f2 su Sinestro, e fu cos\u00ec pieno di rabbia, che l'anello di Laira lo scelse come nuovo portatore. Atrocitus gli diede il benvenuto nel Corpo delle Lanterne Rosse.\nNonostante l'affermazione di Walker che il potere della luce blu fosse il pi\u00f9 potente dello spettro emozionale, fu l\u00ec che il \"lettore\" cap\u00ec cosa voleva dire Atrocitus parlando di sapere quale fosse la vera debolezza delle Lanterne Blu. Atrocitus spieg\u00f2 che il potere delle Lanterne Blu, la speranza, non serviva a nulla se non c'era la volont\u00e0 a metterla in atto. Walker ammise che con l'anello inattivo di Jordan e nessun'aura di un'altra Lanterna Verde ad influenzarli, lui e Warth avevano solo le abilit\u00e0 di volare e dell'aura protettiva. Nonostante il suo svantaggio, Walker rest\u00f2 fermo sulla convinzione che Jordan si sarebbe unito al Corpo delle Lanterne Blu. Piazz\u00f2 il suo stesso anello nelle mani di Jordan. Il risultato fu la distruzione dell'anello rosso e la liberazione di Jordan dalla sua influenza. Sentendo i loro poteri prosciugati dalla coalescenza dell'anello blu del potere, i membri del Sinestro Corps fuggirono. Sorgendo con i poteri di due anelli, verde e blu, l'effusione dell'energia di entrambi gli anelli di Jordan sconfisse il Corpo delle Lanterne Rosse. Dopo la battaglia, il \"lettore\" vide Scar ridestare le sue forze nella preparazione di un nuovo attacco per la guerra in arrivo, durante cui, Atrocitus venne mostrato nel compimento di un rituale per individuare il pianeta base delle Lanterne Blu. Nella stessa successione di scene, Ganthet e Sayd vennero mostrati intenti a parlare con la terza Lanterna Blu: Brother Hynn.\nAgente Arancione.\nDopo la conclusione di \"Rage of The Red Lanterns\", le Lanterne Blu di Jordan ritornarono su Odym. Jordan non riusc\u00ec a togliersi il suo anello blu del potere, e scopr\u00ec che interferiva con l'utilizzo del suo anello verde. Ganthet spieg\u00f2 a Walker che lui disse che Jordan avrebbe guidato le Lanterne Blu, ma non come Lanterna Blu lui stesso. Come Lanterna Verde, la volont\u00e0 di Jordan sarebbe stata in grado di ricaricare l'intero Corpo delle Lanterne Blu. Sayd afferm\u00f2 anche che era necessario un nuovo anello blu del potere per Walker, dato che non riuscivano a rimuovere quello vecchio dalla mano di Hal Jordan. Ganthet disse a Jordan che l'unico modo di rimuoverlo era trovare qualcosa per cui valesse la pena sperare. Jordan lasci\u00f2 Oa, e Ganthet disse a Walker e a Warth che loro, invece, avrebbero dovuto reclutare altre Lanterne Blu. Le Lanterne Blu avevano ora una nuova missione: localizzare coloro che portavano la luce indigo, per cui speranza e compassione lavorassero insieme. Su Oa, i Guardiani scoprirono che anche loro che non riuscivano a rimuovere l'anello blu dalla mano di Jordan. Distratti dall'anello blu del potere da una richiesta del terrorista Agente Arancione, i Guardiani lanciarono un assalto su Okaara nel Sistema Vega. L'anello blu di Jordan continu\u00f2 a causare problemi anche quando le Lanterne Verdi si batterono con la Lanterna Arancione Larfleeze e i suoi costrutti. Separandosi dal suo gruppo, tuttavia, l'anello blu di Hal Jordan colp\u00ec l'attenzione di Larfleeze. Larfleeze bram\u00f2 l'anello blu, ma scopr\u00ec che i suoi costrutti non erano immuni alla luce blu come quelli delle Lanterne Verdi. L'anello blu del potere si rifiut\u00f2 di essere rubato da Larfleeze, affermando che la speranza \u00e8 altruista. Larfleeze tent\u00f2 di rimuoverlo con la forza, tagliando la mano di Jordan con un'ascia costruita dalla luce arancione. Sebbene inizialmente non fu chiaro al \"lettore\", Larfleeze fall\u00ec di nuovo. Sentendo la speranza di avere sollievo dalla costante avidit\u00e0 che sentiva, l'anello blu cre\u00f2 un'illusione che lo ingann\u00f2 con la convinzione di essere riuscito a rubarlo; la mano di Jordan, infatti, era intatta, e l'anello blu del potere era ancora sulla sua mano. Jordan ritorn\u00f2 a battersi con Larfleeze insieme al Corpo delle Lanterne Verdi. Durante la battaglia, l'anello blu di Jordan continuava a chiedergli per cosa sperasse. Frustrato, gli rispose che sperava che, una volta finita la battaglia con Larfleeze, l'anello smettesse di chiedergli per cosa sperasse. L'anello blu registr\u00f2 questa affermazione come una vera speranza, ricaricando tutti gli anelli del Corpo delle Lanterne Verdi, e permettendo a Jordan di sopraffare Larfleeze. Dopo che Jordan riottenne il controllo sul suo anello, lo rimosse e part\u00ec per trovare un nuovo portatore nel settore 2828.\nI Guardiani capirono che se avessero tolto a Larfleeze la sua batteria del potere, qualcun altro l'avrebbe inevitabilmente trovata, diventando il nuovo Agente Arancione. Preferendo sapere dove si trovasse Larfleeze, decisero di negoziare con lui di nuovo. I dettagli dell'accordo non furono mai pienamente rivelati, tuttavia venne mostrato Larfleeze mentre chiedeva ai Guardiani dove potesse trovare un anello blu del potere. Su Odym, Ganthet, Sayd e le Lanterne Blu furono mostrati su una spiaggia a passeggiare e parlare con il nuovo membro: Sister Sercy. Il numero termin\u00f2 con l'attacco al Corpo delle Lanterne Blu da parte di Larfleeze.\nGiuramento.\nProprio come i membri del Corpo delle Lanterne Verdi e degli altri Corpi ricaricando i loro anelli, recitano un giuramento, le Lanterne Blu ricaricano i loro anelli recitando questo giuramento:\nPoteri e abilit\u00e0.\nTutte le Lanterne Blu sono armate di un anello blu del potere, alimentato dall'emozione della speranza. Le Lanterne Blu devono trovarsi vicino ad una Lanterna Verde per ottenere il massimo del loro potere. In mancanza di questo, gli anelli sostengono il solo potere del volo e dell'aura protettiva intorno al portatore. Questo difetto \u00e8 causato dal fatto che il potere della speranza non \u00e8 nulla se non viene attivato dalla volont\u00e0. Gli anelli blu del potere devono essere alimentati dalla vera speranza per funzionare sotto il comando di chi li indossa. Per esempio, quando Hal Jordan spera per la pace nel mondo nel tentativo di fare funzionare il suo anello, esso capisce se la sua affermazione \u00e8 vera o falsa e a seconda di ci\u00f2, pu\u00f2 funzionare o restare inattivo.\nQuando si trova sotto l'effetto di un anello verde del potere, una Lanterna Blu possiede l'abilit\u00e0 di curare le ferite. Il potere dell'anello pu\u00f2 anche essere ricaricato con la speranza altrui; per esempio, Saint Walker e Warth riuscirono a risanare un sole morente di 8,6 miliardi anni perch\u00e9 avevano dalla loro parte la speranza di tutto un pianeta. L'anello blu del potere pu\u00f2 anche rendere inefficaci i poteri degli anelli che si trovano sul lato opposto dello spettro emozionale. Pu\u00f2 neutralizzare gli effetti dell'anello rosso del potere, bloccare le propriet\u00e0 dell'energia furtiva dell'anello arancione del potere, e prosciugare l'energia degli anelli gialli del potere. All'opposto, pu\u00f2 ricaricare gli anelli verdi del potere fino a due volte del loro massimo potere. Questo effetto pu\u00f2 essere anche negativo, se l'anello verde del potere dovesse essere avvicinato ad una batteria del potere blu, questa potrebbe supercaricare l'anello verde e farlo implodere. Gli anelli blu del potere creano i loro costrutti sulla base della psiche dei loro avversari. Per esempio, quando Stewart tent\u00f2 di catturare Saint walker, mentre era infuriato, l'anello di Walker fece s\u00ec che Stewart si illudesse di volare con la moglie deceduta, Katma Tui, al fine di placare la sua rabbia. Geoff Johns afferm\u00f2 anche che gli anelli blu del potere conferiscono ai loro portatori visioni precognitive."}
{"id": "2572897", "revid": "46291", "url": "https://it.wikipedia.org/wiki?curid=2572897", "title": "Petasites albus", "text": "Il Farfaraccio bianco (nome scientifico Petasites albus ) \u00e8 una pianta erbacea, rustica con numerosi capolini bianchi, appartenente alla famiglia delle Asteraceae.\nSistematica.\nLa famiglia di appartenenza del \u201cFarfaraccio bianco\u201d (Asteraceae) \u00e8 la pi\u00f9 numerosa nel mondo vegetale, organizzata in 1530 generi per un totale di circa 22.750 specie. Nelle classificazioni pi\u00f9 vecchie la famiglia delle Asteraceae viene chiamata anche Compositae. \nIl genere di appartenenza (\"Petasites\") comprende un paio di dozzine di specie, diffuse nelle zone umide delle regioni temperate dell'emisfero boreale delle quali quattro sono proprie della flora italiana.\nAll'interno della famiglia delle Asteraceae i \u201cFarfaracci\u201d fanno parte della sottofamiglia delle \"Tubiflore\"; sottofamiglia caratterizzata dall'avere capolini con fiori tubulosi al centro ed eventualmente fiori ligulati alla periferia, squame dell'involucro ben sviluppate e frutti con pappo biancastro e morbido. Al livello tassonomico inferiore fanno parte inoltre della trib\u00f9 delle \"Senecioideae\".\nAll'interno del genere invece le specie di questa scheda fanno parte della sezione delle \"EUPETASITES\". sezione caratterizzata dall'avere infiorescenze con numerosi capolini spesso organizzati in un racemo allungato (a fine fioritura); con le corolle dei fiori radiali troncate (o lievemente ligulate); con foglie-brattee caulinari sempre lanceolate-acuminate indipendentemente dalla posizione che possono avere lungo il fusto (basale o apicale).\nVariabilit\u00e0.\nQui di seguito \u00e8 indicata una sottospecie di \"Petasites albus\" :\nIbridi.\nNell'elenco che segue sono indicati alcuni ibridi interspecifici:\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nLe uniche quattro specie (relative al territorio italiano) del genere \"Petasites\" possono essere confuse tra di loro, specialmente a fioritura finita quando le piante presentano solamente le foglie radicali.\nInoltre la pianta di questa scheda pu\u00f2 essere confusa con la specie di un altro genere \"Adenostyles alliariae\" (Gounan) Kerner \u2013 Cavolaccio alpino, in quanto entrambe le specie convivono negli stessi ambienti, questo per\u00f2 se si tratta di individui ridotti alle sole foglie. Si possono distingue comunque in quanto la lamina dell\"'Adenostyles\" \u00e8 pi\u00f9 triangolare e le nervature sono disposte in modo alterno (mentre quelle delle foglie del \u201cfarfaraccio\u201d sono opposte e pi\u00f9 simmetriche).\nEtimologia.\nSembra che sia stato Dioscoride Pedanio (Anazarbe in Cilicia, 40 circa \u2013 90 circa), medico, botanico e farmacista greco antico che esercit\u00f2 a Roma ai tempi dell'imperatore Nerone, a nominare per primo queste piante col nome di \"Petasites\" riferendosi alle grandi foglie simili al \"pet\u00e0sos\" un cappello a grandi falde usato dai viaggiatori del suo tempo. Nome ripreso pi\u00f9 volte in tempi moderni da vari botanici (Tournefort, Adanson o Gaertner) e comunque consolidato, come genere, da Linneo nel 1735 e collocato nelle \u201cCorimbifere\u201d.\nL'epiteto specifico (\"albus\") fa riferimento alla colorazione dei fiori.\nIl binomio scientifico attualmente accettato (\"Petasites albus\") \u00e8 stato proposto da Carl von Linn\u00e9 (Rashult, 23 maggio 1707 \u2013Uppsala, 10 gennaio 1778), biologo e scrittore svedese, e da Joseph Gaertner (Calw, 12 marzo 1732 \u2013 Tubinga, 14 luglio 1791), botanico tedesco, in una pubblicazione del 1791.\nIn lingua tedesca questa pianta si chiama \"Wei\u00dfe Pestwurz\"; in francese si chiama \"P\u00e9tasite blanc\"; in inglese si chiama \"White Butterbur\".\nMorfologia.\nSono piante perenni che possono raggiungere anche i 80\u00a0cm di altezza durante la fruttificazione (dimensioni normali 10 \u2013 40\u00a0cm); in altre zone sono state censite piante alte fino a 120\u00a0cm. Presentano un forte dimorfismo tra le foglie cauline e quelle radicali. La forma biologica della specie \u00e8 geofita rizomatosa (G rhiz); ossia sono piante perenni erbacee che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati rizomi, un fusto sotterraneo dal quale, ogni anno, si dipartono radici e fusti aerei (riproduzione vegetativa); altrimenti queste piante si possono riprodurre anche a mezzo seme.\nRadici.\nLe radici sono secondarie da rizoma.\nInfiorescenza.\nL'infiorescenza \u00e8 formata da diversi capolini peduncolati. La forma \u00e8 una via dimezzo tra una infiorescenza corimbosa e una a pannocchia. Le infiorescenze sono comunque tutte terminali. La struttura dei capolini \u00e8 quella tipica delle \"Asteraceae\" : un peduncolo sorregge un involucro campanulato (o sub-cilindrico) composto da diverse (da 12 a 15) squame lineari e non tutte uguali, disposte in modo embricato in un'unica serie (a volte anche in 2 - 3 serie) che fanno da protezione al ricettacolo nudo (senza pagliette), piano o leggermente convesso, ma alveolato, sul quale s'inseriscono due tipi di fiori: i fiori femminili, quelli esterni ligulati (assenti in questa specie), e i fiori ermafroditi quelli centrali tubulosi. Gli involucri hanno un colore verde-giallognolo. Le squame sulla superficie hanno da 1 a 5 nervi, mentre il bordo \u00e8 scarioso (l'apice non \u00e8 nero come in altre specie). Dimensione dei capolini (sia maschili che femminili) : larghezza 6 \u2013 12\u00a0mm; lunghezza 25\u00a0mm.\nQueste piante sono fondamentalmente dioiche in quanto le infiorescenze (rispetto alla composizione dei capolini) possono essere di due tipi: \nFiore.\nI fiori sono zigomorfi, tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi). Il colore dei fiori \u00e8 bianco con sfumature giallastre. \nFrutti.\nIl frutto \u00e8 un achenio sub-cilindrico con superficie solcata (5\u00a0\u2013 10 coste) e glabra. All'apice \u00e8 presente un pappo biancastro formato da diversi peli lunghi (da 60 a 100), molli e denticolati. Dimensione degli acheni 2 \u20133\u00a0mm,\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nUsi.\nCucina.\nIn certe zone i piccioli delle foglie, se carnosi e teneri, sono cotti e utilizzati similmente ai carciofi."}
{"id": "2572898", "revid": "298055", "url": "https://it.wikipedia.org/wiki?curid=2572898", "title": "Harmony Kendall", "text": ""}
{"id": "2572900", "revid": "2039709", "url": "https://it.wikipedia.org/wiki?curid=2572900", "title": "Accenture", "text": "Accenture PLC (fino al 2001, Andersen Consulting) \u00e8 una multinazionale con sede legale a Dublino, in Irlanda, operante nel settore della consulenza strategica e direzionale e dell'esternalizzazione. Essa \u00e8 stabilmente nel gruppo Fortune 500, la classifica delle prime 500 multinazionali al mondo per fatturato.\nLa societ\u00e0 svolge anche attivit\u00e0 di riprogettazione dei processi aziendali nelle aree finanza, contabilit\u00e0 e controllo di gestione, oltre che di consulenza informatica, organizzate su cinque gruppi operativi.\nDal 2001 \u00e8 quotata alla Borsa di New York (NYSE).\nStoria.\nNascita e primi anni.\nAccenture nacque come divisione di consulenza dell'Arthur Andersen, che Arthur Andersen e Clarence DeLany fondarono nel 1913 come \"Andersen, DeLany &amp; Co.\" Le origini di Accenture risalgono al 1953 quando fecero degli studi di fattibilit\u00e0 per la General Electric. La General Electric chiese ad Arthur Andersen di studiare la fattibilit\u00e0 dell'automazione del pagamento degli stipendi alla GE's Appliance Park Facility vicino a Louisville nel Kentucky. Arthur Andersen raccomand\u00f2 l'installazione di un computer UNIVAC I e di una stampante, e la GE accett\u00f2. Quello divenne il primo computer ad utilizzo commerciale della storia degli Stati Uniti. Joe Glickauf era il capo progetto della Arthur Andersen per il progetto con la GE ed era il responsabile per l'automazione del processo delle buste paga. Glickauf viene considerato il padre della consulenza informatica, rimase a capo dei Servizi Amministrativi della Arthur Andersen per 12 anni.\nSeparazione da Arthur Andersen.\nNel 1989, quella divisione si separ\u00f2 dalla Arthur Andersen ed inizi\u00f2 ad utilizzare il nome Andersen Consulting. Entrambe le societ\u00e0, la Arthur Andersen e la Andersen Consulting erano composte da gruppi di compartecipazioni indipendenti e altre entit\u00e0 in giro per il mondo, ognuna di esse aveva accordi contrattuali con la \"Andersen Worldwide\", un'entit\u00e0 amministrativa svizzera.\nNel 2000, la Andersen Consulting ha superato un ricavo superiore a 9.5 miliardi di $ e ha superato i 75.000 impiegati in 47 paesi, mentre la \"Arthur Andersen\" 9,3 miliardi di dollari con oltre 85.000 impiegati in tutto il mondo nel 2001.\nNel corso degli anni novanta aument\u00f2 la tensione tra la Andersen Consulting e la Arthur Andersen. Andersen Consulting pagava alla Arthur Andersen fino a 15% del suo profitto ogni anno (una condizione per la divisione del 1989 era che l'azienda con pi\u00f9 profitti, la AA o la AC, pagasse all'altra questa quota), mentre allo stesso tempo la Arthur Andersen stava facendo concorrenza alla Andersen Consulting attraverso il suo nuovo servizio di consulenza chiamato Arthur Andersen Business Consulting. La disputa arriv\u00f2 ad un punto cruciale nel 1998 quando la Andersen Consulting chiese la rottura del contratto con la AWSC e la Arthur Andersen. La Andersen Consulting deposit\u00f2 la quota del 15% e le successive in un fondo, e chiese la rottura del contratto. Nell'agosto del 2000, la decisione della Camera di Commercio degli Stati Uniti chiuse la vertenza, permettendo alla Andersen Consulting di rompere tutti i contratti con la AWSC e la Arthur Andersen. Come decisione dell'arbitrato, la Andersen Consulting dovette pagare la somma depositata nel fondo (circa 1,2 miliardi di dollari) alla Arthur Andersen, e venne richiesto il cambio del nome: il risultato fu la nuova denominazione Accenture.\nQuattro ore dopo che l'arbitraggio aveva dato la sua decisione, il CEO dell'Arthur Andersen, Jim Wadia immediatamente si dimise. Analisti industriali e docenti di economia allo stesso tempo videro l'evento come una completa vittoria per la Andersen Consulting. Jim Wadia avrebbe spiegato i motivi delle sue dimissioni solo anni dopo alla facolt\u00e0 d'economia di Harvard Business, ovvero che il consiglio d'amministrazione della Arthur Andersen aveva deliberato che avrebbe dovuto dimettersi se non avesse ottenuto almeno un incremento di 4 miliardi di dollari (sia tramite negoziazione o tramite decisione dell'arbitrato) per la separazione, da qui le sue rapide dimissioni quando la decisione venne annunciata.\nI motivi della separazione furono vari, i capi di entrambe le parti parlavano di arroganza mostrata dall'altra parte, e i capi della Andersen Consulting cominciarono a pensare ad una rottura del contratto quando la Arthur Andersen cre\u00f2 un secondo gruppo chiamato AABC (Arthur Andersen Business Consulting) che cominci\u00f2 a competere direttamente con la \"Andersen Consulting\" sul mercato. Molti marchi presenti all'interno della AABC erano stati acquistati da altre compagnie di consulenza nel 2002, le pi\u00f9 importanti erano la Hitachi Consulting e la KPMG Consulting, che successivamente cambi\u00f2 nome in BearingPoint.\nIl cambio di nome effettuato dalla \"Andersen Consulting\" si dimostr\u00f2 fortunato ed evit\u00f2 che si macchiasse la compagnia quando la \"Arthur Andersen\" venne sciolta come risultato del suo ruolo nello scandalo Enron.\nApparizione di Accenture.\nIl 1\u00ba gennaio 2001 la Andersen Consulting ha adottato il suo attuale nome, \"Accenture\".\nLa parola \"Accenture\" deriva dall'espressione inglese \"Accent on the future\" (\"accento sul futuro\"). Anche se una consulenza di marketing era stata scelta per trovare un nuovo nome alla societ\u00e0, il nome \"Accenture\" venne proposto da un dipendente danese dell'ufficio di Oslo in Norvegia chiamato Kim Petersen, come risultato di una competizione interna. L'azienda avrebbe valutato nomi che rappresentassero la propria volont\u00e0 di essere leader per la consulenza e le alte prestazioni gestionali, ed inoltre che non fossero offensivi in nessun paese nei quali Accenture opera.\nNel 2002 Accenture \u00e8 stata premiata per la sua operazione di rebranding dalla \"Arthur W. Page Society\", associazione che raggruppa i CEOs delle prime aziende della classifica Fortune 500.\nIPO.\nIl 19 luglio del 2001, l'offerta pubblica iniziale di Accenture venne fissata a 14,50 dollari per azione alla Borsa di New York (NYSE). Le azioni Accenture chiusero quel giorno a una quotazione 15,17 dollari, con un picco giornaliero di 15,25 dollari. Nel primo giorno della IPO, il valore di borsa di Accenture aument\u00f2 di quasi 1,7 miliardi di dollari.\nCEO.\nNel luglio 2019 Julie Sweet, che \u00e8 stata CEO di Accenture North America, principale mercato della multinazionale, viene nominata nuovo CEO dell'azienda. Sostituisce il CEO ad interim, David Rowland, che aveva assunto l'incarico dopo la morte improvvisa di Pierre Nanterme nel gennaio del 2019.\nCritiche sulla sede legale.\nLa \"Andersen Consulting\" si separ\u00f2 dalla \"Arthur Andersen\" nel 1989 e Accenture divenne il nuovo nome della \"Andersen Consulting\" dal 1\u00ba gennaio 2001.\nNell'ottobre del 2002, l'ufficio GAO del Congresso ha identificato Accenture come una delle quattro aziende che collaborano con il governo federale e la cui sede legale era situata in una nazione considerata paradiso fiscale. Alcuni criticavano il fatto che Accenture avesse come sede le Bermuda, poich\u00e9 consideravano Accenture come una compagnia statunitense che cercava di evadere le tasse americane.\nIl 26 maggio 2009 Accenture ha annunciato che il suo consiglio di amministrazione ha approvato lo spostamento della sede legale dalle Bermuda all'Irlanda.\nNel mondo.\nAccenture \u00e8 presente in 51 Paesi del mondo. Per esempio, \u00e8 in Italia dal 1957 e oggi vi conta 17 000 dipendenti in varie citt\u00e0.\nIdentit\u00e0 visiva.\nIl carattere usato per il logo Accenture \u00e8 Graphik. La freccia sopra la lettera t vuole significare l'orientamento aziendale verso il futuro. Lo slogan dell'azienda \u00e8 \"Let there be change\" (\"Fai accadere il cambiamento\") che ha rimpiazzato i precedenti \"New Applied Now\" (\"Il nuovo applicato ora\"), e \"High Performance. Delivered\" nel 2020.\nFino a dicembre 2009, Tiger Woods \u00e8 stato il testimonial della compagnia. La campagna di comunicazione utilizzava la frase \"Go on. Be a Tiger\" (\"Vai avanti. Sii una Tigre\") e la frase \"We know what it takes to be a Tiger\" (\"Sappiamo cosa serve per essere una Tigre\"), entrambe le frasi giocavano con il nome di Tiger Woods, poich\u00e9 \"tiger\" in inglese significa tigre.\nIl 13 dicembre 2009 Accenture ha rescisso il contratto di sponsorizzazione con Woods."}
{"id": "2572902", "revid": "199745", "url": "https://it.wikipedia.org/wiki?curid=2572902", "title": "Farfaraccio bianco", "text": ""}
{"id": "2572904", "revid": "61051", "url": "https://it.wikipedia.org/wiki?curid=2572904", "title": "Coppa Italia 2015-2016 - fase a gironi (calcio femminile)", "text": "Questa voce raccoglie un approfondimento sulle gare dei turni preliminari dell'edizione 2015-2016 della Coppa Italia di calcio femminile."}
{"id": "2572906", "revid": "1840774", "url": "https://it.wikipedia.org/wiki?curid=2572906", "title": "Georges Didi-Huberman", "text": "Ha vissuto diversi anni a Roma, pensionante dell'Accademia di Francia di Villa Medici e quindi \u00e8 stato a Firenze, ospite della \"Fondazione Bernard Berenson\" di Villa I Tatti.\nInsegna all'Ehess - \u00c9cole des hautes \u00e9tudes en sciences sociales."}
{"id": "2572910", "revid": "767487", "url": "https://it.wikipedia.org/wiki?curid=2572910", "title": "Jos\u00e9 Compagnucci", "text": "Biografia.\nNato in Argentina da genitori originari di Tolentino, vi fa ritorno nel 1922, all'et\u00e0 di 5 anni. Muore a Tolentino l'11 ottobre 2009 all'et\u00e0 di 92 anni.\nCaratteristiche tecniche.\nGiocava come mezzala, preferibilmente sinistra; fisicamente agile e rapido, sfruttava le proprie doti tecniche soprattutto in fase di rifinitura dell'azione offensiva.\nCarriera.\nGiocatore.\nComincia a giocare nel 1934 con la maglia del Tolentino, con cui vince il campionato di Seconda Divisione 1935-1936. Viene poi tesserato per il Macerata, societ\u00e0 per la quale milita quattro stagioni; nell'ultima ottiene la promozione in Serie B, dopo le finali disputate con , Vicenza e , segnalandosi come uno dei migliori elementi del campionato di terza serie.\nNell'annata seguente passa al in Serie A; esordisce nella massima serie il 6 ottobre 1940, nella sconfitta interna contro il Novara, e totalizza 9 presenze con la maglia dei \"galletti\", rimanendo coinvolto nella stagione negativa dei pugliesi culminata con la retrocessione. A fine stagione passa in prestito al Brescia, ma gi\u00e0 nell'autunno successivo fa ritorno al Macerata, nel frattempo retrocesso in Serie C, dove torna ad esprimersi ad alti livelli. Rientrato a Bari per fine prestito, viene nuovamente girato al Brescia, con cui disputa un'unica partita di campionato.\nTerminata la guerra, nel 1945 torna al Bari, che lo cede in prestito alla , formazione campana con cui vince il girone D del campionato di Serie C, rinunciando alla promozione per problemi economici. L'anno successivo viene ceduto definitivamente e passa all'Anconitana, in Serie B, dove rimane per un biennio realizzando 9 reti in 55 partite. Chiude la carriera tornando nella Maceratese, dove ricopre il doppio incarico di allenatore e giocatore nella stagione 1949-1950, e rimanendovi fino alla stagione 1950-1951 nella quale realizza 2 reti.\nAllenatore.\nNel 1951 cessa l'attivit\u00e0 agonistica per intraprendere quella da allenatore, debuttando sulla panchina del Tolentino dove rimane fino al 1953; alla societ\u00e0 rimane legato anche nei decenni successivi, come dirigente (negli anni Sessanta) e poi nuovamente come allenatore, nella stagione 1973-1974. Allena anche il Corridonia, il Matelica e la Settempeda, con cui ottiene due vittorie nei campionati dilettantistici marchigiani, nel 1970-1971 e nel 1976-1977. Nel corso del campionato 1979-1980, da allenatore delle giovanili, subentra sulla panchina della prima squadra del Tolentino, sfiorando la promozione nel Campionato Interregionale dopo lo spareggio perso con il Corridonia.\nAlla sua memoria \u00e8 stato istituito il premio \"Giovanni Compagnucci\", destinato al lavoro di valorizzazione dei vivai calcistici."}
{"id": "2572913", "revid": "26743360", "url": "https://it.wikipedia.org/wiki?curid=2572913", "title": "Fra Angelico", "text": ""}
{"id": "2572918", "revid": "21880", "url": "https://it.wikipedia.org/wiki?curid=2572918", "title": "Patella coerulea", "text": ""}
{"id": "2572919", "revid": "26743464", "url": "https://it.wikipedia.org/wiki?curid=2572919", "title": "Fazi editore", "text": ""}
{"id": "2572920", "revid": "36426", "url": "https://it.wikipedia.org/wiki?curid=2572920", "title": "Mura di Signa", "text": ""}
{"id": "2572923", "revid": "767487", "url": "https://it.wikipedia.org/wiki?curid=2572923", "title": "Massimiliano D'Ambrosio", "text": "Dopo essersi diplomato presso l'istituto tecnico nautico indirizzo capitani, dal 1994 incomincia a frequentare con regolarit\u00e0 il Folkstudio, curandone per due anni lo spazio domenicale.\nNel 2005 ha realizzato il suo primo album. In parecchie sue canzoni ha tratto ispirazione dalle opere di scrittori e poeti famosi (tra i quali Stefano Benni, Edoardo Sanguineti, Lawrence Ferlinghetti, Federico Garc\u00eda Lorca), musicando delle libere interpretazioni dei loro versi."}
{"id": "2572927", "revid": "73125", "url": "https://it.wikipedia.org/wiki?curid=2572927", "title": "August Charlois", "text": ""}
{"id": "2572928", "revid": "1728", "url": "https://it.wikipedia.org/wiki?curid=2572928", "title": "Dnipro Stadium", "text": ""}
{"id": "2572936", "revid": "26743736", "url": "https://it.wikipedia.org/wiki?curid=2572936", "title": "Leonardo editore", "text": ""}
{"id": "2572937", "revid": "26743738", "url": "https://it.wikipedia.org/wiki?curid=2572937", "title": "Leonardo Editore", "text": ""}
{"id": "2572944", "revid": "2175061", "url": "https://it.wikipedia.org/wiki?curid=2572944", "title": "6 Ore di Vallelunga", "text": "La 6 Ore di Vallelunga \u00e8 una gara di durata disputata annualmente sul circuito di Vallelunga, situato a nord di Roma.\nLa prima edizione si disput\u00f2 nel 1973, e fece parte del Campionato Mondiale Sportprototipi sino al 1980. Non disputata sino al 1993, nel 1994 riprese come parte del Campionato GT italiano. Fece parte del calendario anche del breve Challenge Endurance italiano nel 1997 e 1998. Dal 2011 assume il nome di \"6 Ore di Roma\"."}
{"id": "2572950", "revid": "111576092", "url": "https://it.wikipedia.org/wiki?curid=2572950", "title": "Otto Eisenschiml", "text": " Egli \u00e8 meglio conosciuto per il suo provocatorio libro del 1937 sull'assassinio di Abraham Lincoln in cui scrisse che un membro del gabinetto di Lincoln orchestr\u00f2 il complotto per uccidere il presidente.\nBiografia.\nOrigini e formazione.\nEisenschiml nacque in Austria e frequent\u00f2 l'Universit\u00e0 di Vienna dove ottenne la laurea specialistica in chimica. Nel 1901, emigr\u00f2 negli Stati Uniti e ottenne un lavoro come chimico industriale. Successivamente divenne presidente della Scientific Compounding Oil Company. Per gran parte della sua vita, il dottor Eisenschiml visse a Chicago, nell'Illinois.\nInvent\u00f2 la busta facendolo da un unico pezzo di carta. In seguito svilupp\u00f2 un test per rilevare la presenza di contaminanti di olio di pesce nell'olio vegetale.\nLo studio su Lincoln.\nDivenne allievo di storia americana, con un fascino particolare per l'assassinio di Abraham Lincoln. Cominci\u00f2 a fare ricerche l'omicidio nel 1928, ma non credette che la mente del complotto fosse John Wilkes Booth. Us\u00f2 le prove indiziarie a costruire il suo caso, anche con l'assunzione da parte di Stanton di una guardia del corpo di nome John Parker che ebbe il compito di proteggere il presidente (Parker fu temporaneamente assente, quando l'assassino entr\u00f2 sul palco presidenziale al Ford's Theater).\nEisenschiml ipotizz\u00f2 anche che Edwin M. Stanton avesse deliberatamente lasciato un ponte aperto sul fiume Potomac, lo stesso ponte che Booth effettivamente utilizz\u00f2 per la fuga. Un altro indizio controverso \u00e8 che Stanton strapp\u00f2 diverse pagine dal diario di Booth. Il libro ha suscitato teorie del complotto e alcuni film. Le sue teorie sono diventate popolarmente conosciuta come la \"Tesi Eisenschiml\" ma sono state generalmente screditato dagli storici di primo piano.\nGli ultimi anni e la morte.\nNel 1937, pubblica il suo libro, \"Perch\u00e9 \u00e8 stato assassinato Lincoln?\" nel quale lo studioso ipotizz\u00f2 che il segretario di guerra, Stanton tramasse per uccidere Lincoln a causa di marcate differenze politiche e personali. L'opera ebbe un buon numero di vendite ma che fu attaccato da diversi storici. Il chimico mor\u00ec nel 1963."}
{"id": "2572951", "revid": "729019", "url": "https://it.wikipedia.org/wiki?curid=2572951", "title": "Sindrome di Bethlem", "text": "La sindrome di Bethlem (o miopatia di Bethlem) \u00e8 una miopatia prossimale lieve a trasmissione autosomico dominante. \u00c8 associata a difetti a carico dei geni COL6A1, COL6A2 e COL6A3 che codificano per il collagene di tipo VI.\n\u00c8 stata descritta per la prima volta nel 1976 dai medici olandesi Jaap Bethlem e George K. van Wijngaarden in un articolo apparso sulla rivista \"Brain\".\nEpidemiologia.\nTale sindrome si presenta con una prevalenza di 1 su ogni 10.000 nati.\nPatogenesi.\nLe mutazioni sono a carico soprattutto del gene COL6A3, bench\u00e9 siano possibili anche mutazioni di COL6A1 E COL6A2. Le mutazioni avvengono a livello del segmento genico che codifica per la regione proteinca compresa tra la porzione prossimale e la porzione aminoterminale, con perdita di un esone o sostituzione delle glicine con il tripeptide Gly-X-Y. Tali alterazioni modificano l'appaiamento dei frammenti collagenici provocando un'alterata disposizione delle fibrille.\nProfilo clinico.\nLa sindrome di Bethlem si manifesta nell'adulto, bench\u00e9 sia spesso documentabile un'ipotonia neonatale, ridotti movimenti, torcicollo e ritardo della deambulazione. Nell'adulto sono caratteristiche le contratture in flessione dei polsi, dei gomiti, delle ginocchia e delle dita, accompagnate spesso a debolezza lentamente progressiva. Queste manifestazioni sono responsabili di difficolt\u00e0 di deambulazione in pi\u00f9 dei 2/3 dei soggetti con pi\u00f9 di 50 anni affetti da questa miopatia. La progressione della miopatia pu\u00f2 coinvolgere il diaframma, rendendo difficoltosa la respirazione notturna. Altre manifestazioni sono:\nProfilo diagnostico.\nLe contratture muscolare e un'anamnesi positiva per disturbi motori suggerisco una miopatia che deve essere indagata mediante l'analisi del cariotipo. Le biopsie muscolari con esecuzione di esami immunoistochimici permettono la differenziazione con altre miopatie. La presenza di contratture muscolari e la presenza di rigidit\u00e0 spinale pone problematiche di diagnosi differenziale con la distrofia muscolare di Emery-Dreyfuss."}
{"id": "2572957", "revid": "599013", "url": "https://it.wikipedia.org/wiki?curid=2572957", "title": "Arg-\u00e9 Bam", "text": ""}
{"id": "2572960", "revid": "121770939", "url": "https://it.wikipedia.org/wiki?curid=2572960", "title": "1000 km di Silverstone", "text": "La 1000\u00a0km di Silverstone (conosciuta anche con la denominazione di 6 Ore di Silverstone) \u00e8 una gara di durata riservata a vetture di tipo sport prototipo e Gran Turismo che si disputa sul Circuito di Silverstone. La prima edizione si svolse nel 1976 ed entr\u00f2 a far parte del calendario del Campionato del mondo sportprototipi fino alla sua ultima stagione nel 1992, a partire dall'edizione 2004 questa prova fa parte del campionato Le Mans Series e dal 2010 \u00e8 valida anche per il nuovo campionato Intercontinental Le Mans Cup."}
{"id": "2572962", "revid": "110157", "url": "https://it.wikipedia.org/wiki?curid=2572962", "title": "Chiesa di San Bernardino (San Fior)", "text": "La chiesa di San Bernardino \u00e8 un edificio sacro di San Fior, ubicato lungo la SS 13 Pontebbana, presso la localit\u00e0 denominata Campardo.\nStoria.\nOrigini e culto secolare.\nLa piccola chiesa del Campardo (dal latino \"campus aridus\") fu costruita nel XV secolo, come \"ex voto\": nell'anno 1461, il giorno di San Bernardino da Siena (20 maggio), in seguito a una grandinata, il territorio in questione, gi\u00e0 per natura arido, sub\u00ec danni irreparabili alle colture. Fu per questo che, proprio in seguito alla \"tempesta\", la comunit\u00e0 edific\u00f2 la chiesa e diede inizio a un secolare culto popolare per San Bernardino.\nNei secoli successivi la chiesetta fu un attivo centro religioso dipendente da San Fior: San Bernardino era un punto di riferimento per i contadini e gli allevatori che abitavano ed erano attivi nel Campardo, i quali annualmente facevano offerte al santo protettore e agli altri due santi che qui si veneravano, Antonio abate e Osvaldo, ai quali competevano la protezione di bestie e stalle e ai quali erano dedicati gli altari minori.\nEt\u00e0 moderna.\nL'anno 1797 segna l'inizio del degrado e dell'espoliazione della chiesa, con i danneggiamenti che vi inflissero gli invasori, al comando di Napoleone Bonaparte.\nAnche nel XX secolo, durante la prima guerra mondiale e successivamente, San Bernardino sub\u00ec ulteriori scempi e ruberie, ad opera di ladri e di truppe straniere.\nTra 1994 e 1997 la chiesa ha beneficiato di un restauro integrale ad opera del gruppo Alpini di San Fior, che hanno \"adottato\" l'edificio e hanno la responsabilit\u00e0 della sua cura, riportandolo all'antico splendore.\nDescrizione.\nEsterni.\nLa facciata a capanna presenta quattro aperture: il portale sovrastato da un piccolo timpano, due ampie finestre rettangolari ai lati (sotto cui escono due seggiolini in pietra) e un piccolo rosone al centro.Il piccolo campanile si pone come continuazione della parte sinistra della facciata, con le sue quattro monofore a tutto sesto e la singolare sommit\u00e0, costituita da un tamburo sovrastato da una cuspide conica lavorata, culminante nella croce con foglie. Sul lato che costeggiato dalla statale, sono presenti un secondo ingresso murato e due finestre laterali.Dietro, l'abside \u00e8 una sporgenza a pianta quadrangolare, aperta da una minuscola monofora.\nInterni.\nL'interno \u00e8 a una navata e coperto a capriate lignee, mentre il presbiterio \u00e8 un ambiente pi\u00f9 piccolo coperto da volta a botte e rialzato di un gradino.\nL'ambiente \u00e8 semplice, adornato solo dai tre altari, nei quali sono inserite statue moderne, in luogo di quelle originali andate rubate e perdute nei secoli passati: l'altare maggiore, di bella fattura con ai lati due colonne di ordine corinzio, un tempo ospitava una statua di San Bernardino, ma oggi \u00e8 dedicato all'Immacolata Concezione e conserva un'immagine della Madonna; l'altare di sinistra, gi\u00e0 di Sant'Antonio abate, ora ha una statua novecentesca di San Bernardino; l'altare di destra, gi\u00e0 di Sant'Osvaldo, una statua di Sant'Antonio da Padova.\nSulla parete sinistra una superficie dipinta contiene un'iscrizione che commemora la ragione per cui la chiesa fu edificata, con dati cronologici precisi, che hanno facilitato la ricostruzione degli eventi storici ad essa legati.\nInfine, sul pavimento, \u00e8 presente una sepoltura del 1699, dove riposa una esponente della famiglia Pellati di Serravalle di Vittorio Veneto."}
{"id": "2572963", "revid": "889336", "url": "https://it.wikipedia.org/wiki?curid=2572963", "title": "Binding", "text": "In informatica il binding \u00e8 il processo tramite cui viene effettuato il collegamento fra una entit\u00e0 di un software ed il suo corrispettivo valore.\nNei termini della programmazione a oggetti, la decisione circa l'attributo o il metodo da richiamare in un dato momento dell'esecuzione del programma viene effettuata grazie al binding.\nTale decisione pu\u00f2 essere stata stabilita in anticipo in maniera fissa, e in tal caso si parla di binding statico (o early binding); oppure pu\u00f2 essere presa a tempo di esecuzione, in maniera dinamica, e in tal caso si parla di binding dinamico (o late binding).\nTipi di binding.\nRispetto alla definizione generale di binding, uno dei pi\u00f9 importanti discriminanti \u00e8 il momento in cui il binding stesso viene stabilito, cio\u00e8 il \"binding time\". Da questo punto di vista e, in particolare, nei termini dei linguaggi compilati, si pu\u00f2 distinguere fra binding effettuato prima, durante o dopo la compilazione.\nBinding implicito nella definizione del linguaggio.\nNella definizione del linguaggio di programmazione vengono definiti i tipi delle variabili, nonch\u00e9 le operazioni matematiche a cui le variabili potranno essere sottoposte.\nBinding stabilito durante l'implementazione del linguaggio.\nSiccome una singola specifica di linguaggio pu\u00f2 avere molteplici implementazioni, ogni diversa implementazione pu\u00f2 prevedere una diversa controparte matematica dei tipi. Il binding stabilito durante l'implementazione specifica l'insieme dei valori rappresentabili da un dato tipo sulla base dello spazio di memoria riservato alle variabili di quel dato tipo.\nBinding statico.\nBinding statico, o \"early binding\" \u00e8 il binding stabilito a tempo di compilazione.\nNel binding statico i tipi delle variabili sono determinati univocamente, e quindi vengono determinate univocamente le operazioni che possono essere effettuate sulle variabili; il compilatore genera il codice per chiamare un dato metodo ogni volta che quel metodo viene applicato ad un dato oggetto; questa associazione non pu\u00f2 essere pi\u00f9 modificata durante l'esecuzione.\nIn alcuni linguaggi, come in C, vi \u00e8 la possibilit\u00e0 di creare nuovi tipi definiti dall'utente; in questo caso, il programmatore scrive nel codice una apposita dichiarazione di tipo che, una volta letta dal compilatore, permette a quest'ultimo di associare le variabili del nuovo tipo ai valori corrispondenti, sempre in maniera univoca.\nIn Pascal il programmatore non solo ha la possibilit\u00e0 di definire nuovi tipi, ma anche di ridefinire i tipi esistenti nel linguaggio (p.es. il tipo intero); in questo caso, il binding del tipo effettuato durante l'implementazione del linguaggio viene modificato dal binding effettuato all'atto della compilazione del programma (dopodich\u00e9 non pu\u00f2 essere pi\u00f9 modificato, a meno di riscrivere il codice sorgente).\nIn linguaggi come il C++ il programmatore non solo ha la possibilit\u00e0 di definire nuovi tipi, ma anche di ridefinire gli operatori stessi del linguaggio.\nBinding dinamico.\nBinding dinamico, o \"late binding\", \u00e8 il binding stabilito a tempo di esecuzione.\nIn questo caso il compilatore non genera una volta per tutte, all'atto della compilazione, il codice per l'assegnazione dei valori delle variabili in funzione delle chiamate dei metodi, o il codice per calcolare quale metodo chiamare in funzione delle informazioni provenienti dall'oggetto - come nel binding statico - ma invece genera un codice che verr\u00e0 utilizzato per calcolare quale metodo richiamare di volta in volta.\nNel binding dinamico, quindi, l'identit\u00e0 delle variabili \u00e8 determinata a seconda del flusso di esecuzione, e non pu\u00f2 essere stabilita a priori (variabili polimorfiche).\nIl binding dinamico \u00e8 molto importante ai fini del paradigma della programmazione orientata agli oggetti perch\u00e9 permette di implementare oggetti polimorfici."}
{"id": "2572965", "revid": "339392", "url": "https://it.wikipedia.org/wiki?curid=2572965", "title": "Entomogama", "text": ""}
{"id": "2572969", "revid": "35804", "url": "https://it.wikipedia.org/wiki?curid=2572969", "title": "1000 km di Brands Hatch", "text": "La 1000\u00a0km di Brands Hatch fu una gara automobilistica di durata facente parte del Campionato mondiale sportprototipi per svariati anni dal 1967 sino al 1989. Originariamente di sei ore, disputata sotto il nome di BOAC 500, venne estesa a 1000\u00a0km sotto differenti sponsorizzazioni."}
{"id": "2572976", "revid": "729019", "url": "https://it.wikipedia.org/wiki?curid=2572976", "title": "Battaglia di Anchialo (917)", "text": "La battaglia di Anchialo (in bulgaro \u0411\u0438\u0442\u043a\u0430 \u043f\u0440\u0438 \u0410\u0445\u0435\u043b\u043e\u0439, in greco \u039c\u03ac\u03c7\u03b7 \u03c4\u03bf\u03c5 \u0391\u03c7\u03b5\u03bb\u03ce\u03bf\u03c5) ebbe luogo il 20 agosto 917 lungo le rive del fiume Acheloos, vicino alla costa del Mar Nero nei pressi della fortezza di \"Tuthom\" (l'attuale citt\u00e0 di Pomorie) tra le truppe del primo impero bulgaro guidate da Simeone I e quelle bizantine guidate da Leone Foca il vecchio. La battaglia risult\u00f2 una pesante vittoria per l'esercito bulgaro e apr\u00ec la strada alla conquista territoriale dell'intera penisola balcanica, eccezione fatta per l'inespugnabile capitale bizantina Costantinopoli e per il Peloponneso.\nEssa risult\u00f2 essere una delle peggiori sconfitte subite dall'esercito bizantino durante tutta la sua storia, e di contro una delle vittorie pi\u00f9 importanti nella storia di quello dell'impero bulgaro. Come conseguenza di questa vittoria ci fu anche la conquista di una sostanziale indipendenza dell'Impero bulgaro nei confronti di Bisanzio e il riconoscimento del titolo imperiale per il sovrano bulgaro.\nI motivi del conflitto.\nA seguito dei successi militari dell'Impero bulgaro tra l'894 e l'896, sotto la guida di Simeone I, i bizantini di Costantinopoli erano stati costretti a pagare un tributo di vassallaggio. Alla morte dell'imperatore bizantino Leone VI nel 912, il suo successore e fratello Alessandro si rifiut\u00f2 di riconoscere Bisanzio come vassallo del regno bulgaro. Il rifiuto di Costantinopoli di dare il suo tributo di vassallo offr\u00ec a Simeone I l'opportunit\u00e0 per organizzare una nuova campagna militare per tentare la presa di Costantinopoli, alla morte di Alessandro, gli successe Costantino VII il quale, essendo ancora infante, venne coadiuvato dal patriarca di Costantinopoli Nicholas Mystikos in qualit\u00e0 di reggente. Dopo numerosi sforzi per evitare lo scontro con l'esercito bulgaro, il Patriarca Mystikos riusc\u00ec a incontrare Simeone I fuori le mura di Costantinopoli e a evitare lo scontro accordandosi con il sovrano bulgaro, concedendogli il titolo di \"basileus\" e combinando una futura unione matrimoniale tra Costantino e una delle figlie di Simeone I.\nTuttavia gli sforzi del patriarca bizantino vennero vanificati da un complotto a corte nel 914 del quale fu egli stesso vittima, ed il titolo di reggente venne affidato alla madre del giovane Costantino, Zoe Carbonopsina, la quale, tra i suoi primi atti della sua nuova carica, rigett\u00f2 tutti gli accordi stipulati con i bulgari. In qualit\u00e0 di rappresaglia, Simeone I invase i territori della Tracia orientale, costringendo la citt\u00e0 di Adrianopoli ad aprire i propri cancelli nel settembre di quello stesso anno, costringendo i suoi abitanti a riconoscerlo come nuovo sovrano. Nel 915 gli eserciti di Simeone I imperversarono nei territori di Durazzo e in Tessalonica.\nDecisa a confrontarsi militarmente con il sovrano bulgaro, la reggente Zoe cerc\u00f2 nuovi alleati, promettendo pace alle vicine nazioni arabe e inviando emissari presso i magiari, peceneghi e serbi. Ben conoscendo i metodi machiavellici dei bizantini, Simeone si adoper\u00f2 affinch\u00e9 nessuna delle richieste di alleanza militare avesse successo, costringendo cos\u00ec l'Impero bizantino ad affrontarlo con le sue sole forze.\nLa battaglia.\nL'esercito bizantino, guidato dai generali Giovanni Bogas e Leone Foca e dal drungarios Costantino Lips, si diresse verso i confini settentrionali dell'impero per posizionarsi nei pressi della fortezza di Anchialos. L'intenzione dei due generali bizantini era di attaccare la Mesia e di incontrarsi in Dobrugia con le truppe dei Peceneghi e con quelle trasportate precedentemente dalla flotta dell'ammiraglio Romano Lecapeno sulle foci del Danubio. Tuttavia nel frattempo, Simeone aveva radunato gran parte del suo esercito concentrandolo sulle vette nei dintorni alla fortezza di Anchialos.\nIl mattino del 20 agosto 917 i due eserciti si scontrarono nei pressi del villaggio di Acheloi a circa 8\u00a0km dalla fortezza di Anchialos. Secondo la strategia dei generali bizantini le truppe bizantine avrebbero dovuto affiancare l'ala destra dei bulgari con lo scopo di allontanarli dai passi montani. Simeone, invece, concentr\u00f2 le sue truppe lungo le ali del suo schieramento, lasciando il centro relativamente sguarnito, in maniera tale da accerchiare con una rapida manovra il nemico quando questo si fosse concentrato contro il centro del suo esercito."}
{"id": "2572992", "revid": "1941106", "url": "https://it.wikipedia.org/wiki?curid=2572992", "title": "Charles F. Haanel", "text": "Biografia.\nCharles F. Haanel \u00e8 nato a Ann Arbor il 22 maggio 1866.\nInizi\u00f2 la sua carriera nel mondo degli affari a Saint Louis. Diede le dimissioni dal suo incarico per aprire una societ\u00e0 propria e fin\u00ec per fondare un grande gruppo aziendale. Scrisse varie opere, pubblicate dall'editore Psychology Publishing di St.Louis e dal suo Master Key Institute di New York. Oltre a \"La Chiave Suprema\" (\"Master Key System\"), scritto nel 1912, a lui si devono anche \"Mental Chemistry\" (\"La Chimica Mentale\") e \"The New Psychology\" (\"La nuova Psicologia\").\nCharles Haanel scomparve nel 1949 ed \u00e8 sepolto nel cimitero di Bellafontaine a St.Louis.\nLa Chiave Suprema.\n\"La Chiave Suprema\" \u00e8 considerata da molti una delle migliori opere in tema di auto-miglioramento, lo stesso Bill Gates ha ammesso di aver letto e preso spunto da essa.\nNelle ventiquattro parti che compongono il volume, \"La Chiave Suprema\" descrive i principi fondamentali della vita e del vivere creativo, cos\u00ec come sono stati compresi ed applicati da Haanel.\nCiascuna parte del libro \u00e8 concepita come una lezione facente parte di un corso per corrispondenza, come in principio era."}
{"id": "2572994", "revid": "26744624", "url": "https://it.wikipedia.org/wiki?curid=2572994", "title": "Istituto per l\u2019Oriente", "text": ""}
{"id": "2572997", "revid": "729019", "url": "https://it.wikipedia.org/wiki?curid=2572997", "title": "Distrofia muscolare congenita di Ullrich", "text": "La distrofia muscolare di Ullrich (UCMD, dalla denominazione in inglese \"Ullrich Congenital Muscolar Dystrophy\") \u00e8 una distrofia muscolare grave caratterizza da debolezza muscolare a insorgenza precoce associata a contratture delle articolazioni prossimali e iperelasticit\u00e0 di quelle distali. \u00c8 una patologia associata a difetti del collagene VI che si trasmette per modalit\u00e0 autosomica recessiva, bench\u00e9 in alcuni casi si possa dimostrare una modalit\u00e0 di trasmissione del tipo autosomico dominante.\n\u00c8 stata descritta per la prima volta nel 1930 dal pediatra tedesco Otto Ullrich.\nPatogenesi.\nLe mutazioni recessive caratteristiche della UCMD provocano un accorciamento della porzione terminale (estremit\u00e0 carbossiterminale) delle proteine collageniche COL6A2 e meno frequentemente delle proteine COL6A3 e COL6A1. Tali mutazioni provocano un'aberrazione dell'appaiamento del proto-collagene e conseguente alterata disposizione delle fibrille. Nel caso di trasmissione dominante la mutazione \u00e8 simile a quelle riscontrate nella sindrome di Bethlem.\nProfilo clinico.\nLa UCMD \u00e8 caratterizza da debolezza muscolare di entit\u00e0 grave; i soggetti non riescono a camminare o camminano solo per brevi periodo. Alla rigidit\u00e0 della colonna vertebrale pu\u00f2 associarsi scoliosi e dislocazione congenita dell'anca. I problemi respiratori portano alla morte nella prima o nella seconda decade di vita. \u00c8 inoltre possibile riscontrare:\nProfilo diagnostico.\nNel periodo neonatale la UCMD entra in diagnosi differenziale con la sindrome di Ehlers-Danlos e la sindrome di Marfan. Per questo, occorre sottoporre il neonato ad un'analisi del cariotipo per individuare i difetti genetici a livello del collagene. A differenza delle forme miopatiche gravi, la UCMD non presenta elevati livelli sierici di creatin-chinasi elemento che, associato all'iperlassit\u00e0 e alla debolezza muscolare, \u00e8 molto suggestivo per porre diagnosi differenziale.\nTerapia.\nA causa della progressivit\u00e0 delle contratture muscolari si deve intervenire precocemente instaurando una fisioterapia basata su esercizi di stretching. La progressione della scoliosi pu\u00f2 essere controllata e talora fermata grazie ad interventi chirurgici correttivi."}
{"id": "2573005", "revid": "1788047", "url": "https://it.wikipedia.org/wiki?curid=2573005", "title": "Nuovo giornalismo", "text": "Il Nuovo giornalismo (dall'inglese \"New Journalism\") \u00e8 uno stile anticonvenzionale di giornalismo degli anni sessanta e settanta.\nIl nuovo stile.\nL'espressione \"Nuovo giornalismo\" \u00e8 stata coniata dal giornalista americano Tom Wolfe nel 1973. Con questo termine si indica un movimento di breve durata ma di grande intensit\u00e0 che influenz\u00f2 il mondo del giornalismo internazionale. Sempre al 1973 risale la pubblicazione dell'antologia omonima che diede voce, forma e notoriet\u00e0 al movimento.\nNato negli anni '60 negli Stati Uniti e concentrato soprattutto a New York e in California, questo stile di scrittura giornalistica si presenta come una commistione di generi, una fusione fra letteratura e giornalismo. Il \"Nuovo giornalismo\" prevede l'introduzione di motivi tipici della narrativa, capaci di \"catturare\" il lettore, nelle strutture del giornalismo tradizionale. Il risultato sono opere innovative dal punto di vista del linguaggio e ibride rispetto alle definizioni precedenti. Una delle forme pi\u00f9 consolidate \u00e8 il cosiddetto romanzo-reportage, un reportage giornalistico scritto in forma di romanzo.\nIl romanzo-reportage, o \"romanzo-verit\u00e0\", utilizza stili e tempi della letteratura per trattare storie e personaggi reali. Il lettore viene virtualmente accompagnato sul luogo dei fatti: uno degli obiettivi primari \u00e8 proprio quello di mostrare gli avvenimenti al lettore come se li vedesse da dietro il mirino di una telecamera.\nWolfe nell'antologia \"The New Journalism\" ha evidenziato quattro regole che stanno alla base del nuovo stile: \nContrariamente a quanto sarebbe legittimo supporre, il primato della notizia non deve mai essere messo in discussione. Infatti, la tecnica del \"Nuovo giornalismo\" ha rappresentato e rappresenta esclusivamente uno strumento in pi\u00f9 al servizio dell'informazione. Lo stesso Wolfe diceva al riguardo: \u201cI am talking about technique\u201d.\nIl nuovo movimento fu sin dalla sua nascita oggetto di polemiche e dibattiti. Le principali accuse che gli venivano mosse riguardavano il carattere fortemente soggettivo dello stile che, stando ai detrattori, tradiva la realt\u00e0 dei fatti, la fusione di verit\u00e0 e finzione, e il carattere letterario, prima che giornalistico, delle opere. Nonostante le polemiche e le accuse il \"Nuovo giornalismo\" \u00e8 un fenomeno concreto che ha influenzato il giornalismo e attirato l'attenzione delle pi\u00f9 grandi firme internazionali. Ha inoltre cambiato irreversibilmente il modo di scrivere e la struttura formale del reportage.\nLe origini: gli Stati Uniti e gli anni '60.\nPer comprendere le ragioni di uno sviluppo cos\u00ec rapido e di un interesse cos\u00ec forte verso il \"Nuovo giornalismo\" occorre prendere in considerazione il contesto storico e sociale nel quale esso si \u00e8 sviluppato.\nUna prima ragione \u00e8 riconducibile all'imposizione da parte del giornalismo americano della forma delle \"features\", di cui il nuovo stile \u00e8 diretto discendente. Le \"features\" si diffusero negli anni '60, con lo scopo di vivacizzare il linguaggio giornalistico e renderlo cos\u00ec pi\u00f9 atto a sostenere il confronto con il suggestivo linguaggio del giornalismo televisivo e con la forza d'impatto che quest'ultimo aveva. Analizzando le mansioni dei giornalisti americani negli anni '70, si ha la conferma che l'unica variazione significativa riguarda la tendenza verso le \"features\" a scapito delle \"news\": nel 1970 gli scrittori di \"features\" erano il 37% del totale dei giornalisti mentre nel 1982 sono diventati il 48%.\nUna seconda ragione \u00e8 riconducibile ai numerosi e complessi cambiamenti nella societ\u00e0 americana a cui gli anni sessanta fecero da sfondo. Il presidente allora in carica John Fitzgerald Kennedy si distinse per il suo carisma e per la ventata di novit\u00e0 che il suo mandato port\u00f2 nella vita della Casa Bianca. Inoltre, non va sottovalutato l'interesse del Presidente per la causa delle discriminazioni razziali nei confronti dei neri che diede impulso alle lotte per l'uguaglianza. Sono gli anni delle rivolte giovanili, dei figli dei fiori e della controcultura.\nTutto ci\u00f2 stava cambiando profondamente il modello della societ\u00e0, le sue consuetudini e la scala di valori comunemente condivisa. Sono gli anni delle manifestazioni contro la guerra del Vietnam, dell'emancipazione femminile, del permissivismo sessuale e della sperimentazione degli stati alterati di coscienza ma \u00e8 anche il decennio che vede la nascita della societ\u00e0 dei consumi, la cosiddetta \"affluent society\", in cui assumono importanza i comportamenti, gli stili di vita, i consumi e le mode.\n\u00c8 proprio in un quadro cos\u00ec complesso e in costante cambiamento che appare chiaro quanto il giornalismo tradizionale e le sue forme inglobanti non fossero pi\u00f9 in grado di informare e rispecchiare efficacemente la realt\u00e0 circostante. Senza le argute satire di Wolfe o la scrittura psichedelica di Hunter Stockton Thompson o il cinismo attento e geniale di Truman Capote appare davvero difficile immaginare come il settore dell'informazione avrebbe potuto descrivere e rappresentare efficacemente quell'epoca. Era necessario un nuovo stile, nuovi canoni giornalistici, un nuovo linguaggio, appunto il \"Nuovo giornalismo\".\nGli autori.\nIl primo libro che si pu\u00f2 pienamente definire come esempio \"Nuovo giornalismo\" usc\u00ec nell'America Latina. Nel 1956 lo scrittore e giornalista argentino Rodolfo Walsh venne a sapere in maniera accidentale che alcune persone vittime della dittatura erano sopravvissute all'esecuzione capitale. Subito si attiv\u00f2 per rintracciarle e raccontare le loro storie. Ne nacque un libro, \"Operaci\u00f3n Masacre\" (\"Operazione massacro\"), che \u00e8 considerato il primo \"romanzo-verit\u00e0\".\nGli autori che contribuirono maggiormente alla nascita e alla diffusione del nuovo stile sono invece nordamericani come Tom Wolfe, Truman Capote, Norman Mailer e Hunter Stockton Thompson. La tecnica si \u00e8 poi diffusa e sviluppata in diversi Paesi: meritano di essere citati, per esempio, i reportage di guerra di Oriana Fallaci, la cui cronaca era puro \"Nuovo giornalismo\" ma anche il noto reporter Ryszard Kapu\u015bci\u0144ski, per sua stessa ammissione, si pu\u00f2 ricondurre a questo filone. Infatti, in un'intervista del 1994, egli ha dichiarato: \"Gli americani hanno introdotto fin dagli anni '60 il concetto di \u00abNuovo giornalismo\u00bb [\u2026] che \u00e8 quello che pi\u00f9 si addice alla mia scrittura\", e ancora: \"Nello standard giornalistico viene considerato fatto la pura e semplice relazione di un avvenimento per lo pi\u00f9 di carattere politico o economico. A me invece interessano la natura, il clima, l'atmosfera e un'infinit\u00e0 di altre cose, tradizionalmente associate alla descrizione di tipo letterario [\u2026]\".\nPer meglio inquadrare il fenomeno pu\u00f2 essere utile ripercorrere alcune delle biografie dei principali e gi\u00e0 citati fautori del nuovo stile.\nTom Wolfe \u00e8 nato nel 1931 a Richmond in Virginia, si \u00e8 laureato successivamente in letteratura e giornalismo alla Washington and Lee University. Ha lavorato come reporter per numerose e prestigiose testate come il Washington Post e il New York Herald Tribune. La satira di costume \u00e8 una delle sue specialit\u00e0 e un esempio pu\u00f2 essere il suo testo \"Radical chic. Il fascino irresistibile dei rivoluzionari da salotto\" dove Wolfe ridicolizza con maestria l'abitudine degli intellettuali newyorchesi degli anni settanta di ospitare ogni sorta di giovane radicale o \"Come ottenere il successo in arte\" dove mette a nudo i meccanismi e lo snobismo con cui il mercato dell'arte costruisce i suoi pi\u00f9 celebrati pupilli. Del 1987 \u00e8 il famoso \"Il fal\u00f2 delle vanit\u00e0\" dove Wolfe mostra utilizzando la forma della fiction il \"lato oscuro\" dell'era reaganiana. Negli ultimi anni la sua produzione si \u00e8 orientata sempre pi\u00f9 verso le forme della letteratura tradizionale.\nTruman Capote nasce a New Orleans nel 1924. La difficile infanzia e il precoce distacco dai genitori, che lo abbandoneranno alle cure dei nonni a soli sei anni, segneranno profondamente la sua esistenza. Uomo dalla personalit\u00e0 creativa ed estrosa abbandona gli studi per viaggiare e cercare storie per la sua pungente penna. Inizia la carriera giornalistica svolgendo mansioni di basso livello presso la rivista New Yorker e nel frattempo spedisce i suoi racconti alle principali testate del Paese ottenendo il primo successo nel 1946. Di quell'anno \u00e8 infatti la vittoria del prestigioso premio \u00abO. Henry\u00bb che gli vale il suo primo contratto presso un editore dal quale nascer\u00e0 l'opera prima \"Altre voci, altre stanze\" (\"Other Voices, Other Rooms\").\nIl successo e la fama arriveranno solo nel 1958 con la favola urbana \"Colazione da Tiffany\" (\"Breakfast at Tiffany's\") e il successivo adattamento cinematografico. Noto per i suoi modi chic e per il suo atteggiamento snob, Capote \u00e8 un assiduo frequentatore dell'alta societ\u00e0 newyorchese dove oltre al rispetto per le sue indiscusse doti attira antipatie per i suoi modi vistosi e la sua ambigua personalit\u00e0. Nel 1966 viene pubblicata l'opera \"A sangue freddo\" che, oltre a scolpire il nome di Capote nella storia del giornalismo e della letteratura, sconvolger\u00e0 ulteriormente la sua gi\u00e0 instabile psiche. Seguono \"Musica per camaleonti\" nel 1980 e l'opera incompiuta, sulla quale stava ancora lavorando quando mor\u00ec nel 1984, \"Preghiere esaudite\".\nNorman Mailer nasce nel New Jersey nel 1923. Studi\u00f2 ad Harvard dove consegu\u00ec la laurea in Ingegneria Aeronautica. Nel 1943 parte volontario per la seconda guerra mondiale. L'autore trasformer\u00e0 l'esperienza in un romanzo, \"Il nudo e il morto\" (\"The Naked and the Dead\"), che verr\u00e0 acclamato da critica e pubblico. Stabilitosi a New York nel 1955, fonda il giornale del Greenwich Village \"The Village Voice\" e diventa uno dei maggiori portavoce della rivolta hippie. Nel 1968 vince il premio Pulitzer con \"Le armate della notte\" che ricostruisce la marcia di protesta dei pacifisti verso il Pentagono alla quale egli partecip\u00f2. \u00c8 questa la prima opera pienamente in stile \"Nuovo giornalismo\" dell'autore, la forma \u00e8 quella canonica del romanzo-reportage. Seguono una serie di saggi pubblicati durante gli anni '70 fra cui l'antifemminista \"Il prigioniero del sesso\" e un'ambiziosa biografia sulla diva Marilyn Monroe dal titolo \"Marilyn\" del 1973. Nel 1979 vince il suo secondo premio Pulitzer con un'opera che presenta pi\u00f9 di un'analogia con \"A sangue freddo\" (\"In Cold Blood\") di Capote. Il libro \u00e8 \"Il canto del boia\" (\"The Executioner's Song\") che si basa sulla vicenda della condanna a morte di Gary Gilmore per omicidio nello stato dello Utah.\nHunter S. Thompson e il Gonzo journalism.\nIl \"Gonzo journalism\" \u00e8 una branca estrema del \"Nuovo giornalismo\" il cui fondatore \u00e8 il giornalista americano Hunter Stockton Thompson. Il termine \"gonzo\" \u00e8 stato usato in riferimento agli scritti di Thompson, per la prima volta, nel 1970 da Bill Cardoso, un reporter del Boston Globe. Il \"Gonzo journalism\" \u00e8 pienamente in linea con tutte le caratteristiche del \"Nuovo giornalismo\", di cui infatti \u00e8 precursore. Ci\u00f2 che lo differenzia \u00e8 un maggiore orientamento verso le impressioni soggettive e le sensazioni personali.\nRiguardo alle sue scelte stilistiche Thompson dichiar\u00f2 in un'intervista per l'Atlantic: \"Non trovo nessuna soddisfazione nel vecchio, tradizionale pensiero giornalistico: ho solo descritto il fatto, ho solo dato uno sguardo neutro, ho solo trasmesso meri dati\". Nella stessa intervista, con tono critico, ha dichiarato: \u201cLa verit\u00e0 assoluta \u00e8 un prodotto molto raro nel contesto del giornalismo professionale\u201d. \u00c8 considerato uno dei pi\u00f9 sinceri cantori della generazione dei figli dei fiori. Infatti, il loro stile di vita dissoluto e il forte uso di diversi tipi di droghe ben si addice a essere ritratto dalla scrittura tipica del \"Gonzo journalism\" cos\u00ec ricca di umori e dai ritmi \"nevrotici\". Il manuale di giornalismo Papuzzi ben descrive le peculiarit\u00e0 stilistiche del Gonzo, in quanto lo ritrae come \"una scrittura plastica che potesse dare voce alle eccentricit\u00e0 dei \"sixties\"\".\nHunter S. Thompson, soprannominato Dr. Gonzo, \u00e8 nato a Louisville, Kentucky, nel 1937 da padre assicuratore e madre bibliotecaria. Nonostante le umili origini, nel 1952 riesce ad essere accettato come membro della prestigiosa Athenaeum Literary Association di Louisville con la quale cominci\u00f2 a scrivere i primi articoli. Cacciato nel 1955 a causa dei suoi problemi legati all'alcool, l'anno successivo Thompson si arruol\u00f2 nell'esercito dove rimase nel settore dell'aviazione fino al 1958 alternando agli impegni militari la scrittura di articoli di cronaca sportiva. Dopo l'esperienza militare, si trasferisce a New York dove si iscrive alla Facolt\u00e0 di Giornalismo della Columbia University. Nel 1960 parte alla volta di San Juan, Porto Rico, per prendere servizio presso la testata El Sportivo dove lavorer\u00e0 per un anno.\nIn quel periodo termina la stesura del suo primo romanzo \"The Rum Diary\" rimasto inedito fino al 1998. In seguito lavora come corrispondente del settimanale National Observer in Sud-America per due anni. Nel 1966 porta a termine il suo primo romanzo-reportage in pieno stile \"Gonzo\": \"Hell's Angels\". L'opera mette a fuoco le vicende e le particolarit\u00e0 di una setta di motociclisti nota con il nome di Hells Angels che nel 1965 semin\u00f2 un'ondata di panico per tutto lo stato della California con le sue abitudini violente e le sue gesta ai limiti della legalit\u00e0. Thompson si infiltr\u00f2, fingendosi un motociclista, nelle loro schiere e trascorse con loro un intero anno. Un inviato di guerra dentro uno stile di vita: il risultato \u00e8 una dettagliata, empatica e zoologica descrizione della setta.\nIl suo stile originale ed innovativo lascer\u00e0 il segno negli anni a venire. L'opera successiva \u00e8 il pi\u00f9 noto \"Paura e disgusto a Las Vegas\", ovvero \"Un viaggio nel cuore del sogno Americano\" come \u00e8 stato definito da pi\u00f9 parti, che diventer\u00e0 un film cult nel 1998 per la regia di Terry Gilliam. Questo secondo romanzo-reportage \u00e8 la cronaca di un viaggio a Las Vegas dove Thomposon era stato mandato per scrivere un servizio su una corsa automobilistica. Il viaggio \u00e8 un pretesto che Thompson utilizza per fare una profonda riflessione sulle illusioni e sui fallimenti della generazione dei figli dei fiori. L'opera presenta tratti di profonda liricit\u00e0 che descrivono fedelmente le illusioni infrante di una generazione, come il seguente, riportato fedelmente: \"C'era follia in ogni direzione, ad ogni ora, potevi sprizzare scintille dovunque, c'era una fantastica, universale, sensazione che qualsiasi cosa facessimo fosse giusta, che stessimo vincendo [\u2026] cavalcavamo la cresta di una altissima e meravigliosa onda. E ora, meno di cinque anni dopo, potevi andare su una ripida collina di Las Vegas e, se guardavi ad ovest, e con il tipo giusto di occhi, potevi quasi vedere il segno dell'acqua alta, quel punto, dove l'onda infine si \u00e8 infranta ed \u00e8 tornata indietro.\" L'opera comparir\u00e0 per la prima volta nel 1971 divisa in puntate sulle pagine del Rolling Stone e l'anno successivo diventer\u00e0 un libro acclamato da critica e pubblico.\nDel 1972 \u00e8 invece il maggiormente politico \"Fear and Loathing on the campaign trail '72\" che \u00e8 costituita da una antologia di articoli scritti durante la campagna elettorale del 1972 che vedeva contrapposti il futuro presidente Nixon e il suo avversario, il senatore McGovern. L'ultima lavoro di Thompson \u00e8 \"Kingdom of Fear\" un appassionato resoconto dei pi\u00f9 rilevanti avvenimenti del secolo appena trascorso.\n\"A sangue freddo\": Il capolavoro fra le polemiche.\n\"A sangue freddo\" (\"In Cold Blood\") \u00e8 sicuramente il libro che pi\u00f9 ha contribuito alla fama del romanzo-reportage. La discussa opera di Truman Capote ruota intorno ad un fatto di cronaca nera avvenuto nel novembre del 1959 in Kansas. La vicenda vede protagonisti due criminali pregiudicati, Perry Smith e Dick Hickock, che hanno sterminato tutti e quattro i componenti della famiglia di contadini Clutter senza apparenti ragioni.\nDopo aver letto la notizia, Capote part\u00ec alla volta della cittadina di Holcomb, Kansas, con la sua collega, nonch\u00e9 futuro premio Pulitzer per il romanzo \"Il buio oltre la siepe\" (\"To Kill a Mockingbird\"), Harper Lee. Il lavoro dei reporter durer\u00e0 sei anni, fra sopralluoghi, interviste agli abitanti del luogo, alla polizia e soprattutto ai due killer. Col tempo, quello che doveva essere un approfondito articolo per il New Yorker coinvolse Capote a tal punto da convincerlo a lavorare alla stesura di un romanzo.\nIl lunghissimo ciclo di interviste fatte ai due killer, oltre a portare alla luce ogni particolare della loro vita, dall'infanzia fino ai segreti pi\u00f9 intimi, avvicin\u00f2 a tal punto le parti da far dichiarare a Capote: \"\u00c8 come se io e Perry fossimo cresciuti nella stessa casa, poi un giorno, io sono uscito dal davanti e lui dal retro\". Complice beffardo \u00e8 il raro talento di Capote per l'intervista, che era gi\u00e0 apparso chiaro nel 1956, quando il reporter si rec\u00f2 in Giappone per incontrare l'attore Marlon Brando.\nn merito a quell'esempio magistrale di giornalismo, Capote ha dichiarato: \"Il segreto dell'arte di intervistare, ed \u00e8 davvero un'arte, \u00e8 far s\u00ec che l'altro pensi che sia lui a intervistarti.\" E prosegue: \"Tu cominci a raccontargli tutto di te, e piano piano tessi la tua rete finch\u00e9 l'altro non ti racconta tutto di s\u00e9.\" Alla luce di questa dichiarazione appare pi\u00f9 semplice comprendere le dinamiche che hanno portato il giornalista Capote ad avere un legame cos\u00ec profondo con i killer intervistati. Il lavoro terminer\u00e0 solo dopo la condanna e la successiva esecuzione capitale di Smith e Hickock.\n\"A sangue freddo\" \u00e8 stato pubblicato nel 1965 a puntate sul New Yorker e solo l'anno successivo \u00e8 diventato un libro. La pubblicazione provoc\u00f2 forti polemiche di carattere etico e Capote fu oggetto di pesanti accuse, fra le quali spicca quella di voyeurismo cinico, per aver voluto registrare \"oggettivamente\" un fatto di cronaca nera. Capote, tormentato dall'infuriare delle polemiche e da pesanti sensi di colpa, si perder\u00e0 nell'alcolismo e per sua stessa ammissione non si riprender\u00e0 pi\u00f9 dallo sforzo compiuto per completare il libro. Al di l\u00e0 delle polemiche che suscit\u00f2, \"A sangue freddo\" \u00e8 innovativo per l'epoca e far\u00e0 scuola per molte generazioni a venire, oltre ad essere un'opera \"coraggiosa\" per la forza dei temi affrontati."}
{"id": "2573016", "revid": "1543377", "url": "https://it.wikipedia.org/wiki?curid=2573016", "title": "LOKI97", "text": "In crittografia il LOKI97 \u00e8 un cifrario a blocchi sviluppato nel 1998 da Lawrie Brown e presentato come candidato al processo di standardizzazione dell'AES. Fa parte della famiglia dei cifrari denominata \"LOKI\": gli altri membri sono il LOKI89 ed il LOKI91, da cui deriva.\nStruttura.\nCome altri candidati per l'AES, il LOKI97 opera su blocchi di 128 bit con chiavi lunghe 128, 192 o 256 bit.\nCome il DES, il LOKI97 \u00e8 basato su una rete di Feistel bilanciata con 16 passaggi (vedi schema nel box informativo). La rete incorpora due livelli di una rete a sostituzione e permutazione. Il gestore della chiave \u00e8 anch'esso una rete di Feistel: rispetto a quella principale, non \u00e8 bilanciata anche se usa la stessa funzione F.\nLa funzione base dei singoli passaggi \u00e8 mostrata a lato: essa usa due colonne ognuna con pi\u00f9 copie di due funzioni di sostituzione, o S-box: queste funzioni sono progettato per essere altamente non lineari. Le permutazioni prima delle e tra le S-box servono a distribuire meglio e pi\u00f9 velocemente il materiale della chiave e l'output delle funzioni di sostituzione.\nLicenza d'uso.\nGli autori hanno dichiarato che l'algoritmo non \u00e8 proprietario ed \u00e8 liberamente utilizzabile senza pagamento di royalty come possibile sostituto del DES o di altri cifrari a blocchi.\nSicurezza del cifrario.\nIl LOKI97 \u00e8 stato il primo algoritmo presentato come candidato al processo di standardizzazione dell'AES ed \u00e8 stato velocemente crittanalizzato e violato da Lars Knudsen e Vincent Rijmen nel 1999 utilizzando un attacco basato sulla crittanalisi lineare. Successivamente \u00e8 stato trovato sensibile a un attacco condotto con la crittanalisi differenziale."}
{"id": "2573020", "revid": "210951", "url": "https://it.wikipedia.org/wiki?curid=2573020", "title": "Colavaere Saigan", "text": ""}
{"id": "2573026", "revid": "210951", "url": "https://it.wikipedia.org/wiki?curid=2573026", "title": "Colavaere Saighan", "text": ""}
{"id": "2573028", "revid": "125623771", "url": "https://it.wikipedia.org/wiki?curid=2573028", "title": "B\u00e9same mucho", "text": "B\u00e9same mucho \u00e8 una canzone scritta nel 1940 dalla messicana Consuelo Vel\u00e1zquez prima del suo ventiquattresimo compleanno. Secondo la stessa Consuelo Vel\u00e1zquez la canzone fu composta prima ancora che lei desse il primo bacio.\nRapidamente divenne una delle canzoni pi\u00f9 popolari del XX secolo. Emilio Tuero, cantante messicano, fu il primo ad inciderla. Fu riconosciuta, nel 1999, come la canzone in lingua spagnola pi\u00f9 cantata e registrata e forse la pi\u00f9 tradotta in altre lingue.\nInterpreti celebri.\nDopo Tuero la canzone fu registrata ed inserita nei dischi da molti artisti.\nNegli anni cinquanta il direttore d'orchestra Xavier Cugat divenne celebre soprattutto con la musica della Rumba, tanto da venir definito il \"Re della rumba\"; nota \u00e8 proprio la sua versione di \"B\u00e9same mucho\".\nFaceva parte del repertorio che i Beatles eseguivano nel 1961 a Amburgo.\nLa interpretarono il 1\u00ba gennaio del 1962, insieme a altre 14 canzoni, durante l'audizione negli studi Decca, con Paul McCartney come cantante.\nLa suonarono diverse volte all'audizione negli studi EMI, il 6 giugno del 1962; una di queste \u00e8 la registrazione di \"B\u00e9same mucho\" che fu inclusa nella compilation del 1995 \"Anthology 1\".\nIl 15 giugno venne trasmessa alla radio dalla BBC, in \"Teenagers' Turn (Here We Go)\".\nUna versione live \u00e8 stata registrata la notte di capodanno 1962 allo Star-Club di Amburgo, con Ringo Starr al posto di Pete Best.\nIl 29 gennaio 1969 eseguirono una versione abbreviata, con un'intonazione molto particolare di Paul McCartney, durante le sessioni di \"Get Back/Let It Be\"; questa interpretazione di \"B\u00e9same mucho\" \u00e8 stata inclusa nel film \"Let It Be\".\nTeatro.\nFu utilizzata nel 2004 per creare il montaggio musicale messicano che porta lo stesso nome."}
{"id": "2573029", "revid": "287204", "url": "https://it.wikipedia.org/wiki?curid=2573029", "title": "Stadio Giuseppe Sivori", "text": "Lo stadio Giuseppe Sivori \u00e8 un impianto sportivo di Sestri Levante, che dal 1945 ospita le partite interne della squadra di calcio dell'US Sestri Levante 1919.\nStoria.\nInaugurato il 18 novembre 1945 con l'incontro amichevole con lo Spezia (0-0), fu intitolato a Giuseppe Sivori, calciatore del Sestri Levante degli anni trenta che per\u00ec prematuramente in guerra. Tramite la marchesa Negrotto Cambiaso Giustiniani, venne trovata l'area dove costruire lo stadio che all'epoca comport\u00f2 una spesa di 15 milioni di lire.\nRistrutturato una prima volta nel 2003 con la costruzione di una seconda tribuna, nel 2007 vi \u00e8 stato il secondo e definitivo intervento, che ha portato la capienza a 1500 posti. Le dimensioni del manto erboso sono 105 x 66 metri.\nNel settembre 2012 sono iniziati i lavori per il rifacimento del manto erboso con l'inserimento di rotoli di erba naturale e il rifacimento della superficie di sottofondo.\nNel 2006 \u00e8 apparso per la prima volta in diretta tv nazionale: le telecamere di Rai Sport Pi\u00f9 hanno infatti ripreso l'incontro di Serie D tra Sestri Levante e Sangimignano, tenutosi il 4 febbraio 2006.\nIl 5 febbraio 2015 ha ospitato la gara tra le due squadre Primavere di Genoa e Spezia valevole per la 67\u00aa edizione del Torneo di Viareggio.\nUbicazione.\nLo stadio \u00e8 situato nel quartiere cittadino di Pila sul Gromolo.\nDall'uscita autostradale di Sestri Levante, sulla A12 Genova-Livorno-Rosignano Marittimo, dopo aver svoltato a destra, lo stadio \u00e8 raggiungibile dopo aver percorso pochi metri."}
{"id": "2573031", "revid": "1095901", "url": "https://it.wikipedia.org/wiki?curid=2573031", "title": "Sindrome di Dejerine-Sottas", "text": "La sindrome di Dejerine-Sottas (Dejerine-Sottas Syndrome, DSD) \u00e8 una neuropatia sensitivo-motoria ereditaria (\"Hereditary Motor and Sensory Neurophaty\", HMSN) spesso descritta come sindrome di Charcot-Marie-Tooth di tipo 3. Si trasmette per modalit\u00e0 autosomico recessivo bench\u00e9 sia stata descritta una trasmissione autosomico dominante.\nEponimo.\nIl nome deriva da Joseph Jules Dejerine e Jules Sottas.\nPatogenesi.\nLa DSD \u00e8 una grave polineuropatia demielinizzante dovuta ad una mutazione dei geni MPZ, PMP22, PRX e EGR2.\nProfilo clinico.\nLa DSD \u00e8 caratterizza da debolezza muscolare ingravescente e perdita della sensibilit\u00e0 somestesica nelle porzioni prossimali del soma. Tali fenomeni si realizzano in et\u00e0 infantile, con un pattern progressivo che porta fino alla completa incapacit\u00e0 di deambulazione. Le principali manifestazioni sono:\nPi\u00f9 raramente si pu\u00f2 manifestare ipoacusia e anisocoria\nProfilo diagnostico.\nLa presenza di ispessimento delle porzioni distali dei nervi periferici e talora dei nervi cranici, secondario ad ipertrofia del tessuto connettivo interstiziale, \u00e8 suggestiva per questa sindrome. Questo reperto, associato ad un adeguato riscontro anamnestico, consente di indirizzare verso lo svolgimento di una ibridazione fluorescente in situ (FISH) per la ricerca di mutazioni a carico di PMP22 o degli altri geni coinvolti."}
{"id": "2573032", "revid": "287204", "url": "https://it.wikipedia.org/wiki?curid=2573032", "title": "Kitaro", "text": ""}
{"id": "2573036", "revid": "204391", "url": "https://it.wikipedia.org/wiki?curid=2573036", "title": "Miopatia di Bethlem", "text": ""}
{"id": "2573037", "revid": "204391", "url": "https://it.wikipedia.org/wiki?curid=2573037", "title": "Distrofia muscolare di Ullrich", "text": ""}
{"id": "2573041", "revid": "1869172", "url": "https://it.wikipedia.org/wiki?curid=2573041", "title": "Battaglia dei Pozzi di Dumai", "text": ""}
{"id": "2573043", "revid": "547034", "url": "https://it.wikipedia.org/wiki?curid=2573043", "title": "Stop the Clocks (brano musicale Oasis)", "text": "Stop the Clocks \u00e8 una canzone del gruppo musicale britannico Oasis, scritta da Noel Gallagher nel 2001 e mai pubblicata su album o come singolo sino al 2011, quando \u00e8 stata inclusa nel disco eponimo dei Noel Gallagher's High Flying Birds.\nOriginariamente doveva far parte dell'album \"Don't Believe the Truth\" del 2005 e fu per questo motivo incisa nel 2004, ma poi fu esclusa sia dal disco che dalla raccolta di successi omonima \"Stop the Clocks\" del 2006. Ciononostante gode ugualmente di popolarit\u00e0 e la sua pubblicazione \u00e8 stata a lungo attesa dai fan, anche perch\u00e9 la canzone \u00e8 stata citata ripetutamente da Noel durante il tour di \"Heathen Chemistry\" nel 2002-2003.\nIl 6 maggio 2008 comparvero su Internet una versione in studio della canzone, tratta dalle sessioni di registrazione di \"Don't Believe the Truth\", e una versione live del brano eseguita nel maggio 2003.\nGenesi del brano.\nComposizione (2001-2002).\nNel novembre 2006, nel corso di un'intervista a una radio italiana, Noel disse di aver scritto la canzone mentre si trovava in Thailandia nel 2001, nello stesso periodo in cui Liam Gallagher era in studio a registrare la parte vocale di \"Stop Crying Your Heart Out\", poi incluso nell'album \"Heathen Chemistry\". Il brano era gi\u00e0 stato citato da Noel durante alcune interviste dell'autunno 2002.\nAlla radio J-Wave di Tokyo Noel disse che la canzone \u00e8 ispirata a un sogno in cui si domandava come si fa a sapere se si \u00e8 vivi o morti. Nel marzo 2003 disse al programma televisivo austriaco \"Arena\" che \"suona diversa da qualunque altra cosa abbiamo fatto prima d'ora e da qualunque cosa io abbia scritto ... il suo testo \u00e8 quasi vicino a \"The Masterplan\"\".\nEsibizione dal vivo (2003).\nIl 3 maggio 2003 Noel esegu\u00ec il brano in pubblico per la prima volta al Zanzibar Club di Liverpool. Accompagnato dal chitarrista Gem Archer e dal percussionista Terry Kirkbride, si esib\u00ec in un set semiacustico di 5 canzoni come supporto ai Bandits, principale attrazione della serata. Il NME mise in risalto la nuova canzone suonata da Noel, che fu descritta come \"un incrocio tra \"The Hindu Times\" e \"Wonderwall\", simile ai brani degli ultimi The Beatles firmati da George Harrison. Comprende il verso \"Stop the clocks and leave it all behind / On the backseat of my mind\"\". Un'altra recensione, pubblicata da AngryApe, si concentr\u00f2 sulle reazioni del pubblico, che rimase \"diviso e incerto\" sulla canzone, un incrocio melanconico tra \"Fade In-Out\" e \"Who Feels Love?\"\". Secondo quest'ultima recensione si trattava di \"un brano in classico stile Oasis, ma con un'anima maggiore, maturo e ben strutturato, in contrapposizione con le orecchiabili canzoni pop da 3 accordi\".\nRegistrazioni di \"Don't Believe the Truth\" (2004-2005).\n\"Don't Believe the Truth\", il sesto album in studio degli Oasis, usc\u00ec nel maggio 2005, ma inaspettatamente non conteneva \"Stop the Clocks\". A marzo Noel aveva rivelato, in un'intervista alla rivista \"Q\", che la canzone, che doveva essere la traccia numero 7, posta tra \"The Meaning of Soul\" e \"Part of the Queue\", probabilmente sarebbe stata esclusa dal disco e che sulla sua eventuale presenza nella tracklist c'era una discussione in corso. L'assenza del pezzo dal disco fu confermata di l\u00ec a poco, quando il sito ufficiale della band pubblic\u00f2 la tracklist definitiva.\nDurante le interviste per promuovere \"Don't Believe the Truth\", a Noel fu chiesto della canzone, ma il musicista non aggiunse niente a quanto dichiarato il 22 aprile 2005 a oasisinet.com. Nel corso di una chat di due ore con i fan condotta da Gary Crowley, Noel fu oggetto di molte domande sul brano e sul perch\u00e9 non l'avesse inserita nel disco, alle quali replic\u00f2: \"L'intero album era tipo basato su quella canzone. Era tipo una lunga storia simile a quella di \"Champagne Supernova\": testo fantastico e grande atmosfera, ma sentivo che non riuscivamo mai a crearne la versione corretta. Ne abbiamo 6 o 7 versioni e per me nessuna di queste calzava alla perfezione. Ma sta l\u00ec, per ora \u00e8 messa da parte. Originariamente l'album si sarebbe dovuto chiamare \"Stop the Clocks\", che sarebbe stato un grande titolo, ma siccome queste canzoni erano cos\u00ec nuove, quella canzone inizi\u00f2 a sembrare vecchia, perch\u00e9 fu scritta nel 2001. Ma alla fine sar\u00e0 pubblicata\".\nIn seguito Noel rivel\u00f2 che una parte del prossimo disco degli Oasis avrebbe potuto comprendere canzoni scritte durante le registrazioni di \"Don't Believe the Truth\", che secondo lui hanno pari dignit\u00e0 di quelle poi incluse nell'album, ma scartate perch\u00e9 non molto adatte allo stile del disco. Ciononostante neanche nell'album \"Dig Out Your Soul\" vi fu traccia del brano.\nPossibile inclusione in \"Stop the Clocks\" (2006).\nNel luglio 2006 iniziarono a trapelare i dettagli di un greatest hits degli Oasis dal titolo \"Stop the Clocks\" e i fan pensarono che forse fosse giunto il momento di vedere il brano pubblicato come bonus track, presenze frequenti delle raccolte dei grandi della musica. In una tracklist pubblicata dal \"Sun\" e rilanciata da decine di altri mezzi di informazione, figuravano in effetti \"Stop the Clocks\" e un'altra canzone scritta di Liam e anch'essa mai pubblicata, \"The Boy with the Blues\", come ultime due canzoni in scaletta. Il management della band si affrett\u00f2 a smentire quanto pubblicato dal tabloid e l'11 settembre 2006 la comunicazione ufficiale della lista delle tracce, effettuata dal sito della band, conferm\u00f2 che si trattava di informazioni errate.\nIl 4 novembre 2006, alla prima del DVD \"Lord Don't Slow Me Down\" a New York, Gallagher rivel\u00f2 che anche in questa occasione \"Stop the Clocks\" era stata presa in considerazione per la raccolta, ma che era stata ancora una volta esclusa perch\u00e9 non ve n'era una versione definitiva di cui la band fosse soddisfatta. Disse anche che del pezzo c'erano versioni in cui a cantare \u00e8 Liam.\nIl 13 novembre 2006 usc\u00ec l'Extended Play \"Stop the Clocks\", ma non conteneva il brano omonimo.\nLa compilation omonima usc\u00ec una settimana dopo e includeva alcuni dei pi\u00f9 grandi successi degli Oasis, ma deluse in realt\u00e0 non pochi fan, che si aspettavano almeno qualche nuovo pezzo quale omaggio. Interrogato sull'assenza di nuove canzoni, Noel disse di aver pensato che inserire bonus track in un greatest hits avrebbe distratto l'attenzione dall'elemento retrospettivo che costituisce l'identit\u00e0 di un \"meglio di\".\nIn un'intervista a BBC Radio 1 del 1\u00ba dicembre 2006 Noel Gallagher disse a proposito di \"Stop the Clocks\": \"Ognuno ha le sue versioni preferite e finch\u00e9 non decidiamo quale prendere, deve rimanere in cantina. Speriamo di deciderci la prossima volta\". Conferm\u00f2 poi che le parole che si leggono sulla copertina della raccolta \"Stop the Clocks\" sono le parole del brano omonimo.\nNel corso di alcune interviste rilasciate verso la fine del 2006 per promuoveree la raccolta \"Stop the Clocks\", a Noel fu ripetutamente domandato della canzone e se fosse vero che aveva dichiarato che si trattava della migliore canzone che avesse mai scritto. Noel smorz\u00f2 i toni: \"Ogni volta che scrivo una nuova canzone dico che \u00e8 la migliore di sempre! Ma non \u00e8 la cosa migliore che abbia mai scritto. Ci sono circa dieci versioni diverse e non riesco a decidere quale prendere. \u00c8 una bella canzone, il testo \u00e8 eccezionale\". Liam disse: \"Non credo sia la migliore che ha scritto - \u00e8 un bel pezzo, ma non il migliore. Ne ha fatte circa quattro versioni, ma non ne \u00e8 soddisfatto, quindi \u00e8 un po' un incubo\". Il bassista Andy Bell defin\u00ec il brano \"incredibile\".\nIntervistato da MTVU.com, Noel disse: \"All'epoca dissi che era la migliore canzone che avessi mai scritto, ma sono propenso a dire cose di questo genere, lo sapete\".\nDiffusione via Internet (2008).\nIl 6 maggio 2008 in alcuni forum su Internet comparvero versioni differenti delle canzoni degli Oasis incluse in \"Don't Believe The Truth\" ed alcuni brani inediti risalenti a quelle sessioni di registrazione, tra cui \"Stop the Clocks\". Nello stesso giorno negli stessi forum trapel\u00f2 anche la versione live del brano eseguita nel maggio 2003 allo Zanzibar club di Liverpool.\nL'inclusione su disco (2011).\nLa canzone \u00e8 stata inclusa nel disco di debutto del progetto solista di Noel Gallagher, \"Noel Gallagher's High Flying Birds\", pubblicato il 17 ottobre 2011."}
{"id": "2573062", "revid": "6923", "url": "https://it.wikipedia.org/wiki?curid=2573062", "title": "Metropolitana di Seul", "text": "La metropolitana di Seul () \u00e8 la metropolitana che serve Seul e la sua area metropolitana in Corea del Sud. Dispone di 22 linee operative e 728 stazioni (includendo anche le linee Korail e quelle per il traffico pendolare). Comprende 353,2\u00a0km di linee metropolitane ed \u00e8 lunga complessivamente 1.182,7\u00a0km includendo le ferrovie suburbane.\nIl sistema di metropolitana di Seul \u00e8 uno dei sistemi di trasporto urbano pi\u00f9 utilizzati al mondo, con oltre 8,4 milioni di spostamenti giornalieri su un sistema di ventidue linee in continua espansione. La rete serve Seul, Incheon, Gyeonggi-do, il nord del Chungcheongnam-do e la parte occidentale del Gangwon-do. Oltre il 70% del tracciato totale della metropolitana \u00e8 in sotterranea.\nLa costruzione della sua prima linea metropolitana, la linea 1, inizi\u00f2 nel 1971 e fu aperta nel 1974, con servizi diretti sulle linee suburbane di Korail. Oggi, la rete \u00e8 uno dei sistemi ferroviari urbani pi\u00f9 grandi ed efficienti al mondo, con 331,5 km (206,0 mi) di binari solo sulle linee 1\u20139; servizio wireless e internet su tutti i treni; e porte di banchina in quasi tutte le stazioni.\nTutte le indicazioni della metropolitana di Seul sono scritte sia in coreano (hangeul e hanja) che in inglese, e spesso anche in giapponese e cinese semplificato.\nOperatori e linee.\nMetropolitana pesante.\nIncheon Transit Corporation.\nVengono considerate parte della rete metropolitana anche le linee della metropolitana di Incheon che condividono la stessa tariffazione delle linee di Seul, facendo parte dello stesso sistema integrato.\nLinee e collegamenti.\nLe linee che appartengono propriamente alla metropolitana di Seul sono quelle dalla 1 alla 9. Nella tabella sono comunque incluse anche le linee suburbane e quelle metropolitane delle citt\u00e0 che compongono l'area metropolitana di Seul.\nStoria.\nKorail ha inaugurato la Linea 1 nel 1974. Le linee 2, 3, e 4 sono state inaugurate negli anni 70 e 80. La SMRT fu fondata nel 1994 per operare le linee dalla 5 alla 8. Infine la Seoul Metro Line 9 Corporation (una joint venture fra Veolia Transport e Rotem) fu creata nel 2009 per gestire la linea 9. Il 16 giugno 2018 \u00e8 stata inaugurata la Linea Seohae che collega la stazione di Sosa sulla linea 1 e Wonsi, a sud ovest della capitale, incrociando la linea 4 a Choji. Il 1\u00ba dicembre 2018 le linea 9 \u00e8 stata prolungata a est da Sport Complex a VHS Medical Center.\nBiglietti.\nIl prezzo base di un biglietto parte da 1000 won per una tratta fino a 10\u00a0km, mentre si aggiungono 100 won ogni 5\u00a0km in pi\u00f9. Sono disponibili biglietti a met\u00e0 prezzo per i bambini. I passeggeri possono anche utilizzare la rete con una scheda magnetica ricaricabile come ad esempio T-money, Upass, e KB Free Pass. Usando le schede magnetiche il biglietto \u00e8 scontato di 100 won. I cittadini anziani e disabili hanno la possibilit\u00e0 di utilizzare la rete gratuitamente.\nPer i viaggi sulla linea AREX (Airport Express) serve un biglietto apposito e non c'\u00e8 alcuno sconto durante il trasferimento ad altre linee. \u00c8 comunque possibile utilizzare la scheda magnetica senza dover uscire dai tornelli di ingresso.\nGli operatori della rete hanno sostituito a partire dal 1\u00ba maggio 2009 i vecchi biglietti cartacei con il sistema di bigliettazione elettronica, utilizzando apposite schede con la nuova tecnologia RFID. Il costo della scheda \u00e8 di 500 won, e pu\u00f2 essere ricaricata in tutti gli sportelli automatici presenti nelle varie stazioni. Sono disponibili anche strap per cellulari contenenti il chip RFID, che permette di utilizzarli per salire sulla metropolitana.\nServizi.\nSono presenti bagni per uomini e donne in tutte le stazioni.\nMolto diffusi sono anche ascensori per l'accesso alle stazioni.\nProgetti futuri.\nLinee in progetto.\nCi sono anche diversi progetti in fase progettuale:\nMetropolitane leggere di Seul.\nSono in diversi stadi di progetto o costruzione diverse linee di metropolitana leggera che potenzieranno i collegamenti locali, sia all'interno della citt\u00e0 che nelle maggiori aree urbane del Gyeonggi-do. Nel luglio 2019 \u00e8 prevista l'inaugurazione della Gimpo Goldline che collegher\u00e0 l'aeroporto di Seul-Gimpo all'omonimo comune a ovest della capitale nel 2022 l'apertura della linea Sillim.\nLinee GTX.\nSono state proposte tre linee denominate GTX (Gyeonggi Train eXpress) che dovrebbero funzionare come una metropolitana sotterranea ad alta velocit\u00e0 (fino a 160\u2013200\u00a0km/h) per velocizzare i collegamenti fra Seul e le citt\u00e0 satelliti e diminuire le emissioni di inquinanti prodotte dalle automobili. L'estensione delle tre linee sarebbe di 145,5\u00a0km, e se realizzate, il costo si aggirerebbe attorno a 13,9 triliardi di won."}
{"id": "2573063", "revid": "287204", "url": "https://it.wikipedia.org/wiki?curid=2573063", "title": "Rhipsalis baccifera", "text": "La Rhipsalis baccifera, chiamata anche volgarmente \"Mistletoe cactus\" (Cactus vischio), \u00e8 un cactus epifita originario del centro e sud America. Si trova spontanea anche nell'Africa centrale, e nelle zone tropicali dell'Asia, nonch\u00e9 in Madagascar e Sri Lanka.\n\u00c8 l'unica specie di cactus spontanea al di fuori del \"nuovo mondo\", anche se si ritiene che in realt\u00e0 la \"R. baccifera\" sia stata introdotta nel \"Vecchio Mondo\" solo recentemente grazie agli uccelli migratori.\nNomenclatura.\nLa specie mostra un deciso polimorfismo e pu\u00f2 essere suddivisa in numerose sottospecie. Le specie mesoamericane sono normalmente tetraploidi, a differenza di quelle sudamericane che sono invece normalmente diploidi. La nomenclatura della specie \u00e8 molto confusa ed esiste un vasto numero di nomi obsoleti (sinonimi pi\u00f9 recenti). Tra questi:\nIl genere \"Cassytha\" non appartiene nemmeno alle Cactaceae. La classificazione di alcune specie di \"Rhipsalis\" come \"Cassytha\" fu un errore basato sulla morfologia molto simile."}
{"id": "2573065", "revid": "287204", "url": "https://it.wikipedia.org/wiki?curid=2573065", "title": "Decathlon femminile", "text": ""}
{"id": "2573068", "revid": "88740", "url": "https://it.wikipedia.org/wiki?curid=2573068", "title": "1Q84", "text": " \u00e8 un romanzo dello scrittore giapponese Haruki Murakami, apparso originariamente in tre volumi: i primi due sono stati pubblicati nel maggio 2009 dalla casa editrice Shinchosha; nel primo mese \u00e8 stato venduto pi\u00f9 di un milione di copie.\nIl terzo volume \u00e8 apparso nell'aprile 2010.\nIl titolo \u00e8 un omaggio a \"1984\" dello scrittore britannico George Orwell; la lettera \u00abQ\u00bb del titolo ha la stessa pronuncia del numero in giapponese, ed \u00e8 anche un riferimento esplicito al \"question mark\" (punto interrogativo in inglese), come spiegato nel capitolo 9, \"Cambiato il paesaggio, cambiate le regole\".\nTrama.\nLibro I (aprile-giugno).\nUn giorno di aprile 1984, la trentenne Aomame Masami \u00e8 imbottigliata in un taxi nella sopraelevata tangenziale 3 di T\u014dky\u014d. Il tassista le consiglia di prendere la vicina scala di sicurezza nella piazzola di sosta della tangenziale, scendere al livello stradale e raggiungere la stazione della metropolitana se vuole arrivare in tempo al suo appuntamento. Quando Aomame esce dal cancello inferiore sulla strada sottostante, le sembra di percepire qualcosa di strano: i poliziotti hanno in dotazione armi differenti da quelle cui \u00e8 abituata. Aomame si intende di armi perch\u00e9 fa parte del suo mestiere: poco dopo infatti, entrata in un albergo, uccide con un sottilissimo ago nella nuca un uomo di mezza et\u00e0, in modo che non sia possibile risalire alla causa della morte.\nNello stesso momento Kawana Tengo, giovane insegnante di matematica e aspirante scrittore, si incontra con l'editor Komatsu, che gli procura lavoro per conto di una casa editrice; per discutere di un manoscritto intitolato \"La crisalide d'aria\": un'autrice diciassettenne, Fukada Eriko (che firma con lo pseudonimo Fukaeri), l'ha inviato a un concorso letterario. Komatsu propone a Tengo di revisionarlo anonimamente, perch\u00e9 vorrebbe che il testo partecipasse al prestigioso premio Akutagawa: siccome \u00e8 impossibile che l'autrice riesca a tirare fuori una scrittura accettabile da un argomento peraltro interessante, sar\u00e0 Tengo a lavorarci sopra.\nKomatsu procura a Tengo un appuntamento con Eriko per convincerla della necessit\u00e0 di lavorare sul romanzo. La ragazza, di una bellezza stupefacente, si comporta in modo anomalo e pone come condizione per l'assenso al lavoro di revisione che Tengo incontri una persona senza rivelargli chi \u00e8.\nDopo l'omicidio, Aomame si reca alla Villa dei Salici dove incontra Ogata Shizue, un'anziana e ricca vedova che vive con il fidato Tamaru, sua guardia del corpo tuttofare. Ogata protegge donne maltrattate brutalmente dai mariti e l'uomo appena ucciso da Aomame seviziava abitualmente la moglie; le due donne hanno deciso di fare giustizia sugli uomini violenti perch\u00e9 entrambe hanno un'esperienza di giovani portate al suicidio dalla violenza domestica: la figlia della signora Ogata e la cara amica d'infanzia Tamaki per Aomame. Le due donne si sono conosciute nel club sportivo dove Aomame lavora come istruttrice di autodifesa.\nAomame chiede a Tamaru, la guardia del corpo della signora, informazioni sulle armi in dotazione alla polizia e scopre che sarebbero cambiate in seguito a un avvenimento criminale che lei non ricorda: uno scontro a fuoco con la setta estremista Akebono avvenuto nel 1981 in una zona montuosa. Aomame, che si \u00e8 sempre fidata della propria memoria, si rende conto di essere entrata, nel transito dall'uscita di sicurezza della tangenziale, in un mondo parallelo che chiama 1Q84, cio\u00e8 un 1984 con un \"question mark\", un punto di domanda.\nLa domenica, Tengo si reca in treno con la giovane Eriko a incontrare la persona che deve dare l'assenso al lavoro di revisione. Durante il viaggio la ragazzina gli rivela di essere dislessica e di essersi limitata a dettare il libro a una ragazza di due anni pi\u00f9 giovane di lei di nome Azami. Da bambino, Tengo passava ogni domenica insieme al padre vedovo, esattore della NHK, che lo portava con s\u00e9 nel giro per riscuotere gli abbonamenti; a volte incontrava la compagna di scuola, Aomame, costretta a sua volta a seguire i genitori, appartenenti alla setta religiosa Societ\u00e0 dei Testimoni, nel giro di proselitismo. Un giorno a scuola lei aveva stretto brevemente la mano di Tengo per ringraziarlo di essere intervenuto contro alcuni bulli; da quel giorno, malgrado avessero solo 10 anni, Aomame \u00e8 rimasta il suo ideale di donna. Non si sono mai pi\u00f9 rivisti perch\u00e9 lei cambi\u00f2 scuola.\nArrivati in una localit\u00e0 di montagna, Eriko gli presenta il professor Ebisuno, il quale racconta la storia della ragazzina, figlia del maoista Fukada Tamotsu, suo collega di Universit\u00e0 che dopo la repressione del movimento studentesco aveva fondato Sakigake, una specie di comune dedita all'agricoltura biologica. Da questa si stacc\u00f2 una costola rivoluzionaria, Akebono (\u201cAlba\u201d), interessata a portare avanti la lotta armata, sgominata in seguito dalle forze speciali. Poco prima Eriko era scappata dalla comune Sakigake per venire a abitare dal professore. Non ci fu modo di mettersi in contatto con i genitori; Sakigake si \u00e8 infatti trasformata nel 1979 in una setta religiosa, e porta avanti attivit\u00e0 misteriose che non hanno veramente nulla a che fare con gli originari ideali comunisti. Il professore d\u00e0 il suo assenso alla pubblicazione del romanzo, nella speranza di fare uscire allo scoperto Fukada Tamotsu, che risulta irraggiungibile.\nUna sera, in uno dei bar che frequenta quando sente il bisogno di un uomo, Aomame conosce una poliziotta di nome Ayumi che le propone di fare coppia per abbordare con pi\u00f9 facilit\u00e0 due uomini. Aomame non riesce a concepire un rapporto sentimentale fisso; \u00e8 infatti ancora innamorata del suo compagno di scuola Kawana Tengo, al punto da decidere di non amare mai pi\u00f9 nessun altro, anche se non l'ha pi\u00f9 visto da quando avevano 10 anni. Sbigottita, Aomame si rende conto che in cielo ci sono due lune: la seconda, verde e pi\u00f9 piccola, \u00e8 per lei il segno che si trova ancora nel mondo parallelo 1Q84. Eppure sembra la sola a vedere il secondo satellite.\nA Villa dei Salici arriva la piccola Tsubasa, 10 anni, fuggita da Sakigake dove \u00e8 stata ripetutamente abusata dall'anonimo Leader; sotto choc, la bambina nomina qualcuno chiamato Little People senza specificare di chi si tratti.\nTengo porta a termine la revisione di \"La crisalide d'aria\" in dieci giorni perch\u00e9 \u00e8 molto preso dalla storia, che racconta dell'incontro di una ragazzina con esseri misteriosi chiamati Little People: sono questi a tessere a mano la 'crisalide d'aria', all'interno della quale cresce in incubazione un doppio della ragazzina. Il romanzo vince il premio con l'unanimit\u00e0 dalla giuria. Su richiesta di Komatsu, Tengo prepara Fukaeri per le risposte da dare alla conferenza stampa, che \u00e8 un successo. La prima edizione del libro \u00e8 esaurita, in poche settimane raggiunge la vetta delle classifiche di vendita, ma Eriko/Fukaeri scompare con gran preoccupazione di Komatsu.\nTengo inizia a scrivere un romanzo ambientato nello stesso mondo di \"La crisalide d'aria\", nel quale compaiono in cielo due lune. Un giorno, riceve per posta un nastro registrato con la voce di Eriko: la ragazzina gli rivela che si sta nascondendo volontariamente, ma non precisa cosa la minacci.\nLibro II (luglio-settembre).\nTengo riceve la visita di un certo Ushikawa, preteso emissario di una fondazione che elargisce borse di studio a giovani promettenti, il quale gli propone 3 milioni di yen per lavorare in pace al suo libro. Tengo rifiuta l'offerta, sconcertato dalla quantit\u00e0 di cose che l'uomo, fisicamente ripugnante, sa del suo passato. Il giovane si reca in visita al padre, ricoverato in una struttura per anziani; vuole sapere se \u00e8 davvero il suo padre biologico oppure se si sia semplicemente preso cura di lui quando sua madre se ne \u00e8 andata di casa, ma non riceve una risposta chiara.\nAomame legge sul giornale la notizia che la sua amica poliziotto Ayumi \u00e8 morta: \u00e8 stata trovata in una camera d'albergo, ammanettata bendata e strangolata; forse un gioco erotico finito male. La piccola Tsubasa scompare da Villa dei Salici. Le ricerche della signora Ogata hanno portato a accertare che le bambine stuprate dal Leader di Sakigake sono in totale 4, la prima delle quali \u00e8 la sua stessa figlia Eriko. Decide che \u00e8 assolutamente necessario eliminare quest'uomo per impedire il protrarsi delle violenze; ha gi\u00e0 predisposto il cambio di identit\u00e0 di Aomame dopo la missione, dovr\u00e0 lasciare la casa e sottoporsi a una plastica facciale perch\u00e9 Sakigake \u00e8 una organizzazione molto potente. Le procurer\u00e0 un incontro con il Leader per un intervento di stretching, l'uomo soffre di un grave problema fisico e lei si \u00e8 fatta una fama in questo campo; durante l'incontro lo eliminer\u00e0 nel modo consueto.\nTengo riceve una visita da Eriko una sera in cui un terribile temporale si addensa sulla citt\u00e0; secondo la ragazzina, i Little People sono preoccupati e arrabbiati perch\u00e9 sta per accadere qualcosa che li indispone.\nLo stesso giorno Aomame si reca all'hotel \u014ckura di T\u014dky\u014d per l'appuntamento procuratole dalla signora. Il Leader, che la aspetta in una camera dell'albergo, \u00e8 un uomo di dimensioni notevoli che sostiene di essere corroso dall'interno da una malattia progressiva. \u00c8 preda di periodiche crisi di paralisi molto dolorose, durante le quali si accoppia ritualmente con tre giovani donne che vogliono essere messe incinte da lui. Nel corso della manipolazione terapeutica, fa capire a Aomame che sa tutto di lei, compreso il fatto che sia venuta per ucciderlo, cosa che accetta con favore perch\u00e9 il dolore \u00e8 troppo forte; inoltre \u00e8 contento di interrompere grazie alla propria morte il contatto con i Little People. L'uomo sa tutto di Aomame e Tengo, e del rapporto di quest'ultimo con sua figlia Eriko, principale ostacolo ai piani dei Little People.\nA questo punto la giovane ha dei dubbi sull'opportunit\u00e0 di uccidere il Leader, ma l'uomo le propone uno scambio: la sua morte scatener\u00e0 la setta contro Aomame, ma al tempo stesso salver\u00e0 Tengo da un pericolo mortale; evitare di ucciderlo invece provocherebbe la fine di Tengo per opera dei Little People. Aomame porta a termine la missione e gli toglie la vita con il suo consenso.\nLa stessa notte, mentre la tempesta di tuoni senza lampi si scatena su T\u014dky\u014d, Tengo \u00e8 costretto a accoppiarsi con Fukaeri mentre \u00e8 completamente paralizzato; il mattino successivo decide di iniziare le ricerche di Aomame, la bambina che non ha mai dimenticato.\nAomame prende la via della clandestinit\u00e0. Una sera dall'appartamento in cui si trova in attesa di subire la plastica facciale, vede e riconosce Tengo nel vicino parco, ma non fa in tempo a raggiungerlo. Decide di tentare l'evasione da 1Q84; si fa accompagnare da un tassista sulla tangenziale nel punto dal quale ritiene di avere oltrepassato il confine tra i mondi, ma l'uscita di sicurezza non esiste pi\u00f9. Delusa e amareggiata, e anche in considerazione del patto sulla vita di Tengo stipulato con il Leader, decide di togliersi la vita.\nTengo viene a sapere che il padre \u00e8 entrato in coma; si reca in clinica e mentre l'uomo \u00e8 fuori camera per un esame vede sul suo letto una crisalide d'aria, esattamente uguale a quella descritta nel romanzo di Fukaeri. All'interno c'\u00e8 il corpo di Aomame come la ricorda lui, all'et\u00e0 di dieci anni.\nLibro III (ottobre-dicembre).\nAomame non ha avuto il coraggio di togliersi la vita, ma rifiuta il programma di anonimato della signora Ogata per rimanere nell'appartamento con la speranza di rivedere Tengo nel giardino sotto casa. L'investigatore Ushikawa, incaricato dalla Sakigake di rintracciare Aomame, scopre il suo legame con la signora Ogata, e persino la connessione con Tengo, l'uomo che gi\u00e0 aveva sollevato l'interesse della setta per il suo legame con Fukaeri. Decide di sorvegliare Tengo, e trova addirittura in affitto un appartamento nel suo stesso stabile; sono per\u00f2 i giorni in cui il giovane \u00e8 impegnato presso il padre in coma, nella segreta speranza di vedere di nuovo la crisalide d'aria.\nUshikawa riesce a individuare e fotografare Eriko fuori da casa di Tengo, dove si \u00e8 rifugiata; ma la ragazzina se ne accorge grazie alla sua misteriosa sensibilit\u00e0 e torna dal prof. Ebisuno.\nAomame si rende conto di essere incinta; \u00e8 convinta che sia avvenuto la notte in cui ha ucciso il Leader (\u00e8 la stessa notte in cui Eriko e Tengo hanno avuto un rapporto sessuale).\nDopo la morte del padre, Tengo si rimette in contatto con Komatsu, il quale gli racconta di essere stato rapito e tenuto per alcuni giorni segregato dai Sakigake: gli hanno rivelato che la pubblicazione di \"La crisalide d'aria\" ha provocato l'interruzione immediata dei rapporti tra i Little People e la setta. Gli hanno imposto di non ripubblicare pi\u00f9 il romanzo e di non consentire pi\u00f9 ristampe in tascabile, nella speranza che il clamore si dissolva e i contatti riprendano.\nSperando che lo porti da Aomame, Ushikawa pedina Tengo e nota che l'uomo fissa con insistenza la luna da un giardino pubblico. Mettendosi nello stesso punto, anche lui si accorge per la prima volta che in cielo ci sono due lune. Aomame lo nota dalla finestra e dalla descrizione capisce che \u00e8 l'uomo che Tamaru ha visto aggirarsi intorno a Villa dei Salici; lo pedina a sua volta fino alla casa dove si nasconde e scopre dai nomi sulle buche delle lettere che Kawana Tengo abita nello stesso edificio.\nNe parla al telefono con Tamaru, che penetra nell'appartamento di Ushikawa, lo immobilizza e lo costringe a dire tutto ci\u00f2 che ha scoperto; anche se controvoglia, lo uccide per impedirgli di rivelare a Sakigake il legame tra Tengo e Aomame. Su richiesta di Aomame poi si mette in contatto con Tengo, che in tutti questi anni non ha dimenticato la sua amica di scuola.\nTengo e Aomame si ritrovano e capiscono di essere rimasti in segreto innamorati uno dell'altra per tutto il tempo. Si rendono conto che il Sakigake sta cercando Aomame perch\u00e9 il bambino che porta dentro di s\u00e9, concepito in quella notte per il tramite di Eriko, dovr\u00e0 sostituire il defunto Leader nel rapporto con i Little People, e questo non possono accettarlo.\nAomame ha ideato un metodo per uscire da 1Q84: ritornano nel punto in cui \u00e8 entrata nel mondo distorto, e lo percorrono al contrario, dalla stazione del metro alla soprastante Tangenziale 3.\nQuando si fermano a dormire in un albergo, la luna \u00e8 tornata a essere una e una sola.\nPersonaggi.\nProtagonisti.\nla protagonista \u00e8 una donna di 30 anni che esegue omicidi mirati per punire gli autori di brutali violenze contro donne. Il suo cognome significa \"piselli verdi\". Figlia di genitori fedeli della setta religiosa Societ\u00e0 dei Testimoni, ne \u00e8 uscita a 11 anni ed \u00e8 stata ripudiata.\ninsegnante di matematica trentenne con l'ambizione di diventare scrittore, collabora come \"ghost writer\" con una casa editrice.\nCritica.\nMurakami e la casa editrice \"Shinchosha\" hanno deciso di non rivelare alcun particolare sul romanzo prima della sua pubblicazione, e questo ha aumentato l'aspettativa dei lettori.\nIl \"fil rouge\" che attraversa tutta la produzione letteraria di Haruki \u00e8 il disagio di vivere nella societ\u00e0 contemporanea, in balia delle sue incertezze: la narrativa dell'autore giapponese \u00e8 una metafora della vita, e anche in questo romanzo l'amore rappresenta una sorta di rassicurazione e di salvezza di cui l'uomo ha bisogno. Il tema centrale di \"1Q84\" \u00e8 infatti la storia d'amore tra Tengo e Aomame, vissuta prevalentemente nell'intrecciarsi e nel rincorrersi dei ricordi dei due protagonisti. Motivi come la \"lontananza\", la \"sparizione\" e la \"ricerca\" sono tra loro strettamente interconnessi; tutti i personaggi principali si cercano, anche se tale \"quest\" avviene su diversi piani simbolici come il sogno, la premonizione, il ricordo. Altri temi sono: la morte, la storia, la religione, la violenza, la famiglia; tuttavia solo l'amore possiede, per Murakami, il potere salvifico contro il disordine del mondo, e nel finale sar\u00e0 l'amore a vincere sul caos e sulla futilit\u00e0 del mondo.\nLa struttura narrativa si basa, come per molti romanzi di Murakami, su due plot che avanzano in parallelo, con rimandi e connessioni incrociate; spesso gli eventi di una trama hanno una ripercussione immediata nell'altra. Questa struttura dualistica si rispecchia in tutta la trama, con concetti che si dispongono in parallelo e per opposizione: 1984/1Q84, luna terrestre/seconda luna, mother/daughter e perceiver/receiver (nel linguaggio de \"La crisalide d'aria\").\nSotto molti aspetti, \"1Q84\" \u00e8 anche una riflessione sul mestiere della scrittura. Al suo interno infatti ha un ruolo centrale il romanzo \"La crisalide d'aria\" (in giapponese \u7a7a\u6c17\u3055\u306a\u304e, \"K\u016bki sanagi\") il romanzo scritto dalla diciassettenne Fukaeri; le figure di Eriko/Fukaeri e Tengo sono complementari: la prima esprime una ispirazione e una capacit\u00e0 narrativa coinvolgente ancorch\u00e9 confusa e disarticolata, il secondo possiede una ottima tecnica di scrittura e la pazienza e caparbiet\u00e0 per articolare e rendere comprensibile il materiale sul quale lavora. Grazie al lavoro da ghostwriter di Tengo il romanzo di Fukaeri vincer\u00e0 il premio letterario. Le conseguenze riguarderanno lo svolgimento delle vicende descritte in 1Q84 ma anche la capacit\u00e0 letteraria di Tengo che, dall'esperienza di riscrittura del manoscritto di Fukaeri, trarr\u00e0 l'ispirazione per cominciare un proprio romanzo, il cui manoscritto sar\u00e0 uno dei pochi oggetti che Tengo porter\u00e0 con s\u00e9 nel finale del libro, al momento di fuggire da 1Q84.\nIl mondo parallelo 1Q84 \u00e8 descritto con maestria, e prende forma poco a poco grazie a pochi tratti, come la costruzione di un origami.\nCuriosit\u00e0.\nOgni libro di Haruki Murakami \u00e8 permeato da pezzi musicali che fanno da sottofondo alle vicende raccontate. In \"1Q84\", i protagonisti ascoltano la \"Sinfonietta\" del compositore ceco Leo\u0161 Jan\u00e1\u010dek, le cui incisioni grazie al libro hanno avuto un'impennata delle vendite."}
{"id": "2573077", "revid": "2013328", "url": "https://it.wikipedia.org/wiki?curid=2573077", "title": "Voci del Grigioni italiano", "text": "Voci del Grigioni italiano \u00e8 un settimanale radiofonico di approfondimento delle tematiche politiche e di attualit\u00e0 del Grigioni italiano condotto attualmente da Alessandro Tini. La trasmissione va in onda su Rete Uno il venerd\u00ec sera in coda al Radiogiornale delle 18.30 dopo l'attualit\u00e0 di Grigioni Sera.\nStoria.\nNata il 28 ottobre 1939, durante il periodo della cosiddetta \"difesa spirituale\" e cio\u00e8 quando sulla Svizzera italiana incombeva l'ombra del fascismo, la trasmissione si chiamava \"Il Quarto d'ora del Grigioni italiano\", dal 25 novembre 1941 ha adottato l'attuale nome.\nGuinness dei primati.\nLa rubrica \u00e8 stata certificata dal Guinness dei primati come \"il settimanale radiofonico di informazione pi\u00f9 longevo del mondo\". Il 20 ottobre 2009, a Roveredo, nei Grigioni, si \u00e8 svolta una grande festa per celebrare i 70 anni della trasmissione e per ricevere il Guinness world record.\nPremio Cristal.\nNel 2000 un'edizione speciale della trasmissione andata in onda dall'Academia Engiadina di Samedan e condotta da Fredy Franzoni e Marco Petrelli, con la collaborazione di Paolo Ciocco e di Annamaria Nunzi, vince il \"Premi Cristal\" della Radiotelevisiun Svizra Rumantscha per la promozione della lingua romancia nei mass media.\nSigla di apertura.\nLa sigla di apertura, nel corso dei decenni, ha spesso cambiato forma ma il tema \u00e8 sempre rimasto lo stesso ovvero l'inno del Grigioni italiano.\nI conduttori.\nI conduttori attuali e passati sono i seguenti:"}
{"id": "2573078", "revid": "1573940", "url": "https://it.wikipedia.org/wiki?curid=2573078", "title": "Cattedrale di Santa Gertrude (Utrecht)", "text": "La cattedrale di Santa Gertrude \u00e8 la cattedrale dell'Arcidiocesi di Utrecht della Chiesa vetero-cattolica dei Paesi Bassi. Si trova sulla Willemsplantsoen. L'edificio fu progettato da E.G. Wentinck in stile neo-romanico e costruito tra il 1912 e il 1914. Lo stile neo-romanico fu scelto in memoria della scomparsa chiesa di Santa Maria, che si trovava alle spalle della cattedrale di Santa Gertrude.\nIl lato parco della cattedrale \u00e8 dominato da due torri a ovest, l'edificio dispone anche di un'abside a tre vie. La navata \u00e8 coperta da un pergolato in legno. Una parte dell'interessante magazzino, composto da dipinti, sculture, argenti ecclesiastici e reliquie, \u00e8 in parte sostenuto da altri chiese vetero-cattoliche abbandonate.\nAttualmente la liturgia \u00e8 esercitata in un nuovo edificio collegato con la cattedrale tramite un corridoio di vetro, mentre l'edificio storico svolge la funzione di mostra e museo.\nCappella di Santa Gertrude.\nIl diretto predecessore della cattedrale di Santa Gertrude \u00e8 la \"cappella di Santa Gertrude\", una ex \"schuilkerk\", che \u00e8 stata conservata a fianco della cattedrale attuale. La schuilkerk fu allestita nel 1634 in un edificio medievale per la ex-parrocchia della Geertekerk.\nDurante lo scisma vetero-cattolico del 1723 la parrocchia ader\u00ec alla Chiesa vetero-cattolica, come la parrocchia di san Giacomo e la parrocchia di Maria Minor. La cappella di Santa Gertrude fu scelta come cattedrale della Chiesa vetero-cattolica.\nLa schuilkerk \u00e8 uno degli esemplari meglio conservati nei Paesi Bassi. L'aspetto attuale \u00e8 stato recuperato principalmente nel corso di un restauro nel 1697, in cui i pavimenti della casa furono ripartiti in modo da creare gallerie. Dal 1991 al 1993, la schuilkerk ha subito un restauro.\nConsacrazioni.\nNella cappella e nella cattedrale di Santa Gertrude ebbero luogo molte consacrazioni episcopali, tra cui quella di Franciszek Hodur nel 1907, quella di Jan Maria Micha\u0142 Kowalski nel 1909 e quella dell'arcivescovo Joris Vercammen nel 1999."}
{"id": "2573084", "revid": "1005847", "url": "https://it.wikipedia.org/wiki?curid=2573084", "title": "Serafim Urechean", "text": "Istruzione e carriera.\nUrechean nacque nel 1950 a Larga; nel 1974 si laure\u00f2 all'Istituto Politecnico di Chi\u0219in\u0103u. Svolse il servizio militare obbligatorio nell'esercito sovietico a Togliatti dal 1974 al 1976. Nel 1985 si laure\u00f2 all'Alta Scuola di Leningrado, in Russia.\nLavor\u00f2 come ingegnere all'Impresa di Costruzioni Briceni (1976-1978); fu Capo dei Dipartimento per lo Sviluppo Industriale e delle Costruzioni, secondo segretario del comitato di Briceni del Partito Comunista della Moldavia dal 1978 al 1983. Fu presidente del Comitato Esecutivo del Distretto di Anenii Noi dal 1985 al 1987.\nFu Presidente della Federazione dei Sindacati Indipendenti della Repubblica di Moldavia dal 1987 al 1994 e deputato al Parlamento della Moldavia dal 1990 al 1993. Dal 9 agosto 1994 \u00e8 generale maggiore della municipalit\u00e0 di Chi\u0219in\u0103u. \u00c8 Presidente della Federazione delle Autorit\u00e0 Locali e Regionali della Moldavia, nonch\u00e9 Presidente della Federazione di Controllo della Moldavia.\nFu Primo ministro ad interim dal 5 al 17 febbraio 1999.\nNel 2001 fond\u00f2 l'Alleanza degli Indipendenti della Moldavia.\n\u00c8 sposato con Tatiana Marcenco ed ha due figli.\nAlleanza per l'Integrazione Europea.\nDopo le elezioni parlamentari in Moldavia del luglio 2009, insieme a Vlad Filat, Mihai Ghimpu e Marian Lupu, Serafim Urechean sigl\u00f2 l'Alleanza per l'Integrazione Europea durante una conferenza stampa l'8 agosto 2009. L'Alleanza \u00e8 la coalizione al governo della Moldavia."}
{"id": "2573085", "revid": "132266", "url": "https://it.wikipedia.org/wiki?curid=2573085", "title": "Istituto di Studi e Analisi Economica", "text": ""}
{"id": "2573086", "revid": "1543377", "url": "https://it.wikipedia.org/wiki?curid=2573086", "title": "Campionato del mondo di hockey su slittino 1996", "text": "Il 1\u00ba Campionato del mondo di hockey su slittino IPC si \u00e8 svolto in Svezia a Nyn\u00e4shamn, nel marzo del 1996.\nSono state sei le rappresentative nazionali iscritte: , , , , e .\nFormula.\nLe sei squadre si sono incontrate in un torneo all'italiana di sola andata, con 2 punti per la vittoria ed 1 per il pareggio.\nAl termine di questa prima fase, le prime quattro classificate si sono affrontate nelle semifinali (1\u00b0 vs 4\u00b0, 2\u00b0 vs 3\u00b0).\nSeconda fase.\nSemifinali.\n 7 - 1 \n 2 - 1 \nFinale 3\u00ba posto.\n 3 - 1 \nFinale.\n 3 - 2 "}
{"id": "2573089", "revid": "132266", "url": "https://it.wikipedia.org/wiki?curid=2573089", "title": "Istituto Nazionale per lo Studio della Congiuntura", "text": ""}
{"id": "2573091", "revid": "1632387", "url": "https://it.wikipedia.org/wiki?curid=2573091", "title": "Ci\u00e0ula scopre la Luna", "text": "Ci\u00e0ula scopre la Luna \u00e8 una novella del 1912 di Luigi Pirandello, contenuta nella raccolta \"Novelle per un anno\".\nTrama.\nCi\u00e0ula \u00e8 un ragazzo di trent'anni che lavora in una miniera di zolfo in Sicilia, deriso e maltrattato da tutti per la sua scarsa intelligenza (la miniera a cui si ispir\u00f2 Pirandello \u00e8 la \"Taccia Caci\", dove lavor\u00f2 suo padre, che si trova ad Aragona). Lui \u00e8 il 'caruso' (manovale alle dipendenze del picconiere, che ha il compito di portare lo zolfo staccato da questi) di un minatore chiamato Zi' Scarda, alle dipendenze di Cacciagallina. Una sera, quest'ultimo, che in miniera ha il compito di controllare i minatori, vuole farli restare a lavorare per finire il carico di quel giorno, ma non viene assecondato da tutti.\nGli unici a trattenersi sono Zi' Scarda e Ci\u00e0ula che, sebbene sia molto stanco, non si tira indietro ed ubbidisce.\nCi\u00e0ula non \u00e8 preoccupato per il buio della miniera, perch\u00e9 ne conosce bene le gallerie, ma ha paura del buio della notte. Ci\u00f2 ha avuto inizio quando nella miniera \u00e8 scoppiata una mina, che ha ucciso il figlio di Zi' Scarda e ha reso Zi' Scarda cieco da un occhio. Per la paura dell'esplosione si era rifugiato in un anfratto ed entrandoci aveva rotto la sua lanterna.\nQuella notte Ci\u00e0ula \u00e8 impaurito per il buio che trover\u00e0 uscendo dalla miniera. Con il sacco pieno di zolfo sale verso la superficie ma quando arriva in prossimit\u00e0 degli ultimi scalini, con grande stupore si accorge di essere circondato di luce. Sbalordito, lascia cadere il sacco dalle spalle e scopre la bellezza della luna (\u201csapeva che cos\u2019era; ma come tante cose si sanno, a cui non si \u00e8 data mai importanza\u201d).\nCi\u00e0ula era sbalordito dalla luna, e quello spettacolo lo rasseren\u00f2, lo intener\u00ec e lo commosse fino alle lacrime.\nAnalisi del testo.\nNonostante la novella riveli dei profondi legami con il Verismo, Luigi Pirandello non adotta il tipico procedimento di regressione caratteristico del Verismo, ma conserva i privilegi di narratore e non costruisce una coscienza al personaggio (come Malpelo in Rosso Malpelo di Giovanni Verga), anzi, presenta Ciaula come un minorato mentale.\nCi\u00f2 che interessa a Luigi Pirandello \u00e8 descrivere un'esperienza irrazionale e per questo sceglie come protagonista un'anima sprovvista di consapevolezza.\nIl fatto significativo della novella sta nel fatto che Ciaula all'esterno non trova il buio, metafora della morte, ma trova la luce della Luna, che viene presentata come una divinit\u00e0, come Ficorella.\nNonostante l'ambiente e i personaggi, quindi, non ci troviamo in un terreno veristico, ma in un ambiente decadente.\nIl nome.\nCi\u00e0ula non \u00e8 il vero nome del protagonista, ma il suo soprannome. Il termine in lingua siciliana significa letteralmente \"cornacchia\". Si riferisce al fatto che il ragazzo imita il verso del volatile ogni volta che \u00abqualcuno dei compagni gli dava uno spintone e gli allungava un calcio, gridandogli: \u2013 Quanto sei bello!\u00bb. Perfino zi' Scarda, quando ha bisogno di lui e gli chiede perci\u00f2 di avvicinarsi o di prestare attenzione a ci\u00f2 che ha intenzione di riferirgli, gli si rivolge usando il suono col quale si \u00e8 soliti richiamare le cornacchie ammaestrate, cio\u00e8 \u00abT\u00e8, p\u00e0! t\u00e8, p\u00e0\u00bb. Da parte sua Ci\u00e0ula risponde anche in questo caso con \u00ab\"cr\u00e0h\" \"cr\u00e0h\"\u00bb.\nCollegamenti letterari.\nI temi e l'ambiente rimandano alla novella \"Rosso Malpelo\" di Giovanni Verga."}
{"id": "2573098", "revid": "729019", "url": "https://it.wikipedia.org/wiki?curid=2573098", "title": "Sindrome di Smith-Magenis", "text": "La sindrome di Smith-Magenis (Smith-Magenis Syndrome, SMS) \u00e8 una sindrome genetica che si manifesta con anomalie comportamentali e disordini dello sviluppo.\nEponimo.\nIl nome deriva da Ann C. M. Smith, una consulente genetica del National Institutes of Health e da R. Ellen Magenis, una pediatra dell'Oregon Health Sciences University.\nEpidemiologia.\nLa SMS ha un'incidenza alla nascita di circa 1 su 25\u00a0000.\nEziologia e patogenesi.\nLa SMS \u00e8 causata da un microdelezione a livello del braccio corto del cromosoma 17 (17p11.2) con conseguente aploinsufficienza del prodotto genico di RAI1; mutazioni del gene inattivi possono produrre lo stesso effetto della microdelezione. La SMS deve essere dunque considerato con una sindrome clinica dovuta a un disordine monogenico come la sindrome di Angelman.\nProfilo clinico.\nIl quadro sindromico \u00e8 caratterizzato da ritardo mentale, disordini del comportamento con omo- eteroaggressivit\u00e0 e disturbi del sonno che sovente si accompagnano a:\nIn circa un terzo dei pazienti sono presenti ipoacusia, difetti renali e anomalie cardiache.\nProfilo diagnostico.\nIn un contesto anamnestico e obiettivo adeguato, la diagnosi viene posta attraverso la metodica di ibridazione fluorescente in situ (FISH) che consente di individuare la delezione a carico del braccio corto del cromosoma 17.\nTrattamento.\nIl trattamento per la SNS \u00e8 sintomatico e vengono impiegati farmaci psicotropi."}
{"id": "2573101", "revid": "287204", "url": "https://it.wikipedia.org/wiki?curid=2573101", "title": "UEFA Champions League 2009-2010 (fase a gironi)", "text": ""}
{"id": "2573103", "revid": "599013", "url": "https://it.wikipedia.org/wiki?curid=2573103", "title": "Ennio Preatoni", "text": "Biografia.\nHa partecipato a tre edizioni dei Giochi olimpici, dal 1964 al 1972, riuscendo in tutte e tre le edizioni a disputare la finale della staffetta 4\u00d7100 metri (rispettivamente 7\u00ba, 8\u00ba e 7\u00ba posto), mentre a Citt\u00e0 del Messico 1968 fu eliminato nei quarti alla sua unica partecipazione individuale sui 100 m.\nVinse la medaglia di bronzo ai campionati europei di Helsinki 1971 con la staffetta azzurra. Vinse inoltre la medaglia di bronzo individuale ai Giochi del Mediterraneo di Tunisi 1967 sui 100 metri piani e due medaglie d'oro con la staffetta. Sempre con la staffetta veloce vinse l'oro alle Universiadi del 1967.\nFu due volte campione italiano assoluto sui 100 m. Dopo i successi da atleta si dedic\u00f2, con risultati ancora migliori, al settore velocit\u00e0 della FIDAL, proprio negli anni in cui dominava la scena Pietro Mennea.\nAttualmente \u00e8 docente di teoria, tecnica e didattica degli sport individuali e di squadra nel corso di laurea in scienze motorie e dello sport, presso l'Universit\u00e0 Cattolica del Sacro Cuore di Milano."}
{"id": "2573108", "revid": "204391", "url": "https://it.wikipedia.org/wiki?curid=2573108", "title": "Sindrome di Mieller-Dieker", "text": ""}
{"id": "2573109", "revid": "220835", "url": "https://it.wikipedia.org/wiki?curid=2573109", "title": "Castello di Rayen", "text": ""}
{"id": "2573111", "revid": "729019", "url": "https://it.wikipedia.org/wiki?curid=2573111", "title": "De Havilland DH.95 Flamingo", "text": "Il de Havilland DH.95 Flamingo fu un aereo britannico, monoplano ad ala alta e bimotore, con compiti di trasporto passeggeri realizzato dalla de Havilland durante la Seconda guerra mondiale; fu utilizzato anche dalla RAF per il trasporto truppe e per servizi di comunicazione.\nStoria del progetto.\nIl Flamingo fu progettato dalla de Havilland come un aereo completamente in metallo, bimotore con ala alta, specificatamente per il trasporto passeggeri. Da notare che questo velivolo fu il primo aereo prodotto dalla de Havilland completamente in metallo, a differenza delle produzioni precedenti caratterizzate da un utilizzo massiccio di legno o al massimo legno e metallo; solo le superfici di controllo del mezzo furono ricoperte con tela. I piloti sedevano uno accanto all'altro mentre l'operatore radio trovava posto dietro le loro spalle, la cabina passeggeri poteva accogliere da 12 ad un massimo di 17 persone. Il carrello era retrattile e le eliche erano a passo variabile. Il Flamingo era ritenuto dalla de Havilland un validissimo mezzo di trasporto e contava di raggiungere elevati quantitativi di ordini, inoltre si riteneva che il DH.95 potesse essere in grado di competere ad armi pari con gli statunitensi Douglas DC-3 e Lockheed L-10 Electra.\nIl primo prototipo vol\u00f2 il 22 dicembre del 1938, equipaggiato con motori Bristol Perseus da 890\u00a0hp (660\u00a0kW) e anche con questi motori meno potenti le prestazioni furono eccellenti riuscendo a decollare a pieno peso in 230 metri (750\u00a0ft) e mantenendo una buona velocit\u00e0 (190\u00a0km/h, 120\u00a0mph) e manovrabilit\u00e0 anche con un solo motore funzionante. I test si conclusero con successo e il DH.95 Flamingo ottenne tutte le autorizzazioni al volo il 30 giugno 1939, successivamente vennero posti in produzioni 20 esemplari.\nImpiego operativo.\nIl prototipo fu spedito alla Jersey Airways nel 1939 per una prova e divenne il primo Flamingo venduto dalla compagnia; successivamente questo aereo fu impiegato dalla RAF. Ulteriori ordini di DH.95 da parte della Jersey Airways furono impediti dallo scoppio della guerra; ma quando la BOAC non ottenne il credito necessario all'acquisto dei Douglas DC-5 decise allora di comprare otto DH.95 Flamingo. Tali velivoli furono utilizzati su rotte per il medio oriente per tutta la durata del conflitto. Altri cinque velivoli furono consegnati alla Royal Air Force e uno al Royal Naval Air Service. La maggior parte dei DH.95 fu ritirata dal servizio nel 1950 mentre l'ultimo esemplare volante fu dismesso nel 1954.\nSeguendo le specifiche dell'Air Ministry 19/39, fu realizzato un solo DH.95 Hertfordshire, versione modificata per il trasporto truppe. Fu modificata la forma della cabina, che pass\u00f2 da rettangolare ad ovale e furono aumentati i posti a sedere fino a 22. Un ordine di 40 esemplari fu cancellato per lasciare libera la de Havilland di realizzare gli addestratori Tiger Moth. L'unico esemplare di Hertfordshire precipit\u00f2 a Mill Hill causando la perdita di 11 persone il 23 ottobre del 1940, probabilmente a causa di un difetto negli elevatori."}
{"id": "2573115", "revid": "38120", "url": "https://it.wikipedia.org/wiki?curid=2573115", "title": "Kagaho", "text": ""}
{"id": "2573116", "revid": "1318658", "url": "https://it.wikipedia.org/wiki?curid=2573116", "title": "Marina Sbardella", "text": "Biografia.\nFiglia dell'arbitro Antonio e sorella dell'allenatore di calcio Enrico, comincia la sua carriera televisiva in Rai presentando il programma \"Prossimanente - programmi per sette sere\".\nNel 1976 diventa una delle \"donne parlanti\" di Renzo Arbore ne L'altra domenica. Dopo l'iscrizione all'Albo dei Giornalisti nel 1976, inizi\u00f2 la carriera con il TG3. Pass\u00f2 successivamente a TMC, conducendo dal 1987 al 2010 i principali programmi sportivi della rete da \"Galagol\" a \"Sportissimo\" a \"Mondocalcio\", 4 edizioni di olimpiadi, mondiali ed europei di calcio.\nPer TMC e successivamente per LA7 ha condotto i telegiornali sportivi della testata di cui \u00e8 diventata responsabile con la nomina nel 2000 a caporedattore. Durante questo periodo divenne celebre anche per alcune \"gaffe\" commesse durante le dirette del notiziario e riproposte ironicamente dalla Gialappa's Band nel corso del programma \"Mai dire gol\".\nLa Sbardella si \u00e8 detta tuttavia non infastidita da ci\u00f2, sottolineando di ricordare con piacere tali anni. Ha partecipato a diverse edizioni de Il processo di Biscardi. Dal 1992 al 1997 \u00e8 stata Presidente della Divisione Calcio Femminile della F.I.G.C. per la quale ha organizzato un campionato europeo in Italia (1993).\nDurante il suo mandato la nazionale di Carolina Morace ha disputato 2 finali europee ed ha raggiunto la fase finale del mondiale USA 97. \u00c8 stata la prima donna italiana dirigente sportivo a livello mondiale e membro della commissione calcio femminile della FIFA dal 1992 al 2016 per la quale ha collaborato all'organizzazione di 10 edizioni di campionato del mondo di calcio femminile.\n\u00c8 stata anche membro della task force FIFA 2000 che ha proposto la Video Assistant Referee (VAR) in campo all'International Football Association Board.\n\u00c8 stata anche delegato UEFA. Ha ricevuto numerosi premi tra i quali il \"microfono d'argento\", il \"Paladino d'oro\", il premio PanathlonLon, il premio Sportilia.\n\u00c8 sposata con il collega Mario Giobbe, con cui ha una figlia."}
{"id": "2573119", "revid": "1318658", "url": "https://it.wikipedia.org/wiki?curid=2573119", "title": "Erbario storico di Saint-Oyen", "text": "L'Erbario storico di Saint-Oyen (in francese, \"Herbier historique de Saint-Oyen\") \u00e8 un erbario antico del comune di Saint-Oyen, in Valle d'Aosta, Italia. Si trova presso la biblioteca comunale.\nStoria dell'erbario.\nL'erbario raccoglie le specie della valle del Gran San Bernardo raccolte dai Canonici del Gran San Bernardo, studiosi di scienze naturali.\nA lungo dimenticato, \u00e8 stato ritrovato a seguito del restauro del Ch\u00e2teau-Verdun, castello del comune. L'erbario, conservato in faldoni su cui si \u00e8 dovuti intervenire parecchio con il restauro e con sostituzioni di fogli, rappresenta due diverse raccolte costituite tra la seconda met\u00e0 del XIX secolo e l'inizio del XX secolo, a partire dal 1852. Dei 2755 esemplari conservati alcuni sono andati distrutti, ma molti sono ottimamente conservati. Gli esemplari rappresentano 75 famiglie di piante erbacee.\nIl recupero \u00e8 stato voluto dal Comune e curato dall'Unit\u00e9 des Communes vald\u00f4taines Grand-Combin ed ha beneficiato dei fondi destinati a progetti di sviluppo locale della Comunit\u00e0 Europea con il Progetto \u201cNotre patrimoine. L'eau, le pain et le village\u201d, all'interno del programma Leader + 2000-2006."}
{"id": "2573120", "revid": "327653", "url": "https://it.wikipedia.org/wiki?curid=2573120", "title": "H\u00fcleg\u00fc", "text": ""}
{"id": "2573122", "revid": "919135", "url": "https://it.wikipedia.org/wiki?curid=2573122", "title": "Radice (matematica)", "text": "In matematica, una radice (o zero) di una funzione formula_1 \u00e8 un elemento formula_2 nel dominio di formula_1 tale che formula_4. La definizione quindi generalizza la nozione di radicale, che \u00e8 in questa chiave la radice delle funzioni della forma:\nQuesta definizione \u00e8 molto importante in algebra quando formula_1 \u00e8 un polinomio.\nIl teorema fondamentale dell'algebra garantisce l'esistenza di un numero di radici (contate con molteplicit\u00e0) uguale al grado del polinomio.\nTra i casi non polinomiali pi\u00f9 studiati, l'ipotesi di Riemann \u00e8 una famosa congettura riguardante gli zeri della funzione zeta di Riemann.\nDefinizione.\nSia formula_7 una funzione fra due insiemi, tale che formula_8 contiene un elemento \"zero\". Ad esempio, formula_8 pu\u00f2 essere l'insieme dei numeri reali, interi, o un qualsiasi altro gruppo. Un elemento formula_10 \u00e8 una radice di formula_1 se\nIn altre parole, se l'immagine di formula_2 tramite formula_1 \u00e8 zero (vedi la voce nucleo per una trattazione da un punto di vista algebrico).\nEsempi.\nDenotiamo con formula_15 l'insieme dei numeri reali. Si consideri la funzione polinomiale formula_16 data da:\nIl numero 3 \u00e8 radice di formula_1, perch\u00e9 formula_19. Pi\u00f9 in generale, le radici di una funzione formula_20 sono i punti in cui il grafico di formula_1 interseca l'asse formula_2. Tra queste, la funzione esponenziale non ha radici, mentre la funzione seno ne ha infinite.\nMolteplicit\u00e0 di una radice.\nSi definisce la molteplicit\u00e0 di una radice formula_23 di un polinomio formula_24 come il numero intero positivo formula_25 tale che\ndove formula_27 \u00e8 diverso da zero. In altre parole, per il teorema di Ruffini, formula_25 \u00e8 il numero massimo di volte per cui possiamo dividere formula_29 per formula_30.\nSe il polinomio formula_29 si fattorizza in polinomi di primo grado come\ncon formula_33 non necessariamente distinti, allora la molteplicit\u00e0 di formula_23 \u00e8 il numero degli formula_35 che sono uguali ad formula_23. La molteplicit\u00e0 \u00e8 per\u00f2 definita in generale, anche nel caso in cui il polinomio non si possa fattorizzare in polinomi di primo grado, perch\u00e9 siamo nel campo dei numeri reali, o semplicemente perch\u00e9 non riusciamo a farlo: ad esempio si vede subito che il polinomio\nha 0 che \u00e8 una radice con molteplicit\u00e0 2, infatti\ne 0 non \u00e8 radice di formula_39.\nNumero di radici.\nUsando il teorema di Ruffini si dimostra facilmente per induzione che un polinomio formula_24 di grado formula_25 ha al pi\u00f9 formula_25 radici, nel modo seguente: \nSempre usando il teorema di Ruffini, si vede che formula_29 ha formula_25 radici se e solo se possiamo scrivere\ndove formula_63 sono numeri reali distinti (le radici di formula_29).\nRadici multiple e valore della derivata.\nIl teorema di Ruffini permette di osservare facilmente che se formula_65 \u00e8 una radice con molteplicit\u00e0 superiore a 1, allora la derivata del polinomio si annulla in formula_66 cio\u00e8 formula_67. Basta osservare che il polinomio si scompone come formula_68 e che calcolando la derivata, si ottiene un polinomio multiplo di formula_69\nEquazione \"p\"(\"x\") = \"b\".\nSia formula_24 un polinomio di grado formula_71 L'equazione formula_72 \u00e8 equivalente a formula_73. Poich\u00e9 formula_74 \u00e8 un polinomio di grado formula_25, l'equazione ammette sempre formula_25 radici (contandole con molteplicit\u00e0). \u00c8 possibile dimostrare che esistono al massimo formula_49 valori di formula_78 per cui l'equazione ammette radici multiple (equivalentemente: esistono al massimo formula_49 valori di formula_78 per cui la controimmagine formula_81 ha cardinalit\u00e0 inferiore a formula_25).\nLa dimostrazione utilizza quanto detto sopra rispetto al fatto che se formula_23 \u00e8 una radice con molteplicit\u00e0 superiore a 1, allora la derivata formula_84 si annulla.\nRadici di polinomi reali.\nDeterminazione completa.\nUn polinomio in una variabile a coefficienti reali \u00e8 interpretabile come una particolare funzione formula_85. Lo studio delle radici di un dato formula_29 \u00e8 stato sempre un problema centrale nello sviluppo della matematica, che equivale a risolvere l'equazione formula_52, il cui grado \u00e8 pari al grado di formula_29. Il teorema di Niels Henrik Abel e Paolo Ruffini asserisce che non esistono sempre formule analoghe per le equazioni di grado maggiore al quarto, per cui \u00e8 necessario l'ausilio della teoria dei gruppi. Alcune di queste sono tuttavia riconducibili con la Regola di Ruffini a equazioni di grado minore o uguale al quarto, per cui la soluzione sotto forma di radicale esiste sempre.\nPolinomi semplici notevoli.\nUn polinomio a coefficienti reali di grado dispari ha sempre una radice reale, mentre esistono polinomi di grado pari (arbitrariamente alto) che non ne hanno. In particolare:\nPolinomi e radici complesse.\nUn polinomio reale pu\u00f2 non avere radici: ad esempio formula_89 non ne ha, perch\u00e9 formula_90 per ogni formula_91. Per questo motivo sono stati introdotti i numeri complessi, che soddisfano molte propriet\u00e0 mancanti ai numeri reali. Visto nel campo dei numeri complessi, lo stesso polinomio formula_89 ha due radici: formula_93.\nIl teorema fondamentale dell'algebra asserisce infatti che un qualsiasi polinomio formula_29 a coefficienti complessi ha almeno una radice (il campo complesso \u00e8 algebricamente chiuso). Usando il teorema di Ruffini come sopra, si dimostra come conseguenza che formula_29 si pu\u00f2 sempre scrivere come\ndove formula_63 sono numeri complessi non necessariamente distinti.\nInoltre, il teorema delle radici complesse coniugate garantisce che se un polinomio a coefficienti reali ha formula_98 come radice, allora anche il suo complesso coniugato formula_99 \u00e8 una sua radice.\nDeterminazione numerica.\nViene in aiuto, per calcolare gli zeri di funzioni non polinomiali, l'analisi numerica, che ha sviluppato vari metodi iterativi che, seppur non fornendo il valore esatto del punto, vi si avvicinano con approssimazioni accettabili. I metodi principali sono:"}
{"id": "2573124", "revid": "22475", "url": "https://it.wikipedia.org/wiki?curid=2573124", "title": "Villa Malvolti", "text": ""}
{"id": "2573127", "revid": "404338", "url": "https://it.wikipedia.org/wiki?curid=2573127", "title": "Missile nucleare", "text": ""}
{"id": "2573129", "revid": "220256", "url": "https://it.wikipedia.org/wiki?curid=2573129", "title": "Nottola di Minerva", "text": ""}
{"id": "2573130", "revid": "339392", "url": "https://it.wikipedia.org/wiki?curid=2573130", "title": "Regno di Hereti", "text": ""}
{"id": "2573131", "revid": "3115", "url": "https://it.wikipedia.org/wiki?curid=2573131", "title": "Cambiamento di paradigma", "text": "Cambiamento di paradigma (o scienza rivoluzionaria) \u00e8 l'espressione coniata da Thomas Kuhn nella sua importante opera \"La struttura delle rivoluzioni scientifiche\" (1962) per descrivere un cambiamento nelle assunzioni basilari all'interno di una teoria scientifica dominante. Il concetto di \"scienza rivoluzionaria\" \u00e8 messo in contrasto con la sua idea di \"scienza normale\".\nDefinizione.\nL'espressione \"cambiamento di paradigma\", intesa come un cambiamento nella modellizzazione fondamentale degli eventi, \u00e8 stata da allora applicata a molti altri campi dell'esperienza umana, per quanto lo stesso Kuhn abbia ristretto il suo uso alle scienze esatte. Secondo Kuhn \"un paradigma \u00e8 ci\u00f2 che i membri della comunit\u00e0 scientifica, e soltanto loro, condividono\" (\"La tensione essenziale\", 1977). A differenza degli scienziati normali, sostiene Kuhn, \"lo studioso umanista ha sempre davanti una quantit\u00e0 di soluzioni incommensurabili e in competizione fra di loro, soluzioni che in ultima istanza deve esaminare da s\u00e9\" (\"La struttura delle rivoluzioni scientifiche\"). Quando il cambio di paradigma \u00e8 completo, uno scienziato non pu\u00f2, ad esempio, postulare che il miasma causi le malattie o che l'etere porti la luce. Invece un critico letterario deve scegliere fra un vasto assortimento di posizioni (es. critica marxista, decostruzionismo, critica in stile ottocentesco) pi\u00f9 o meno di moda in un dato periodo, ma sempre riconosciute come legittime.\nDagli anni '60 l'espressione \u00e8 stata ritenuta utile dai pensatori di numerosi contesti non scientifici nei paragoni con le forme strutturate di Zeitgeist.\nCambiamenti di paradigma kuhniani.\nCol libro \"La struttura delle rivoluzioni scientifiche\", l'epistemologo e storico della scienza Thomas Kuhn definisce cambiamento di paradigma epistemologico una rivoluzione scientifica.\nSecondo Kuhn, siamo in presenza di una rivoluzione scientifica quando gli scienziati incontrano anomalie che non possono essere spiegate dai paradigmi universalmente accettati, all'interno dei quali s'era sviluppato il progresso scientifico. Il paradigma, nella visione di Kuhn, non \u00e8 semplicemente la teoria corrente, ma l'intera visione del mondo nel quale la teoria esiste e tutte le implicazioni che ne derivino. Un paradigma \u00e8 basato sulle caratteristiche del panorama della conoscenza che gli scienziati possono identificare attorno a loro. Ogni paradigma ha le sue anomalie, sostiene Kuhn, che sono spazzate via come livelli d'errore accettabili, o semplicemente ignorate e neglette (l'argomento principale usato da Kuhn per refutare il modello di falsificabilit\u00e0 di Karl Popper come motore decisivo del cambiamento scientifico).\nInvece, secondo Kuhn, le anomalie hanno una certa importanza per tutti i professionisti della scienza di ogni tempo. Ad esempio, alcuni fisici del primo '900 trovarono il calcolo dell'apside di Mercurio pi\u00f9 problematico rispetto a quello che i risultati dell'esperimento di Michelson-Morley faceva presagire. In questo (e in molto altro) il modello kuhniano di cambiamento scientifico differisce da quello dei positivisti logici, in quanto pone maggiore enfasi sull'esperienza individuale degli scienziati rispetto alla concezione della scienza come avventura puramente logica o filosofica.\nSecondo Kuhn, quando un numero sufficiente di anomalie si sono accumulate contro un paradigma corrente, la disciplina scientifica si trova in uno stato di \"crisi\". Durante queste crisi nuove idee, a volte scartate in precedenza, sono messe alla prova. Infine si forma un \"nuovo\" paradigma, che conquista un suo seguito, e una \"battaglia intellettuale\" ha luogo tra i seguaci del nuovo paradigma e quelli del vecchio. Ancora a proposito della fisica del primo '900, la transizione tra la visione di James Clerk Maxwell dell'elettromagnetismo e le teorie relativistiche di Albert Einstein non fu istantanea e serena, ma comport\u00f2 una lunga serie di attacchi da entrambi i lati. Gli attacchi erano basati su dati empirici e argomenti retorici o filosofici, e la teoria einsteiniana vinse solo nel lungo termine.\nIl peso delle prove e l'importanza dei nuovi dati dovette infatti passare dal setaccio della mente umana: alcuni scienziati trovarono molto convincente la semplicit\u00e0 delle equazioni di Einstein, mentre altri le ritennero pi\u00f9 complicate della nozione di etere di Maxwell. Alcuni ritennero convincenti le fotografie della piegature della luce attorno al sole realizzate da Arthur Eddington, altri ne contestarono accuratezza e significato. A volte il giudice decisivo \u00e8 il tempo e il suo conteggio dei corpi, dice Kuhn citando Max Planck: \"Una nuova verit\u00e0 scientifica non trionfa quando convince e illumina i suoi avversari, ma piuttosto quando essi muoiono e arriva una nuova generazione, familiare con essa.\"\nQuando una disciplina completa il suo mutamento di paradigma, si definisce l'evento, nella terminologia di Kuhn, \"rivoluzione scientifica\" o \"cambiamento di paradigma\". Nell'uso colloquiale, l'espressione \"cambiamento di paradigma\" intende la conclusione di un lungo processo che porta a un cambiamento (spesso radicale) nella visione del mondo, senza fare riferimento alle specificit\u00e0 dell'argomento storico di Kuhn.\nLa scienza e i cambiamenti di paradigma.\nIl linguaggio e le teorie di paradigmi differenti non potrebbero essere tradotti o valutati razionalmente gli uni con gli altri; che sarebbero cio\u00e8 \"incommensurabili\". Questo ha dato il via a molti dibattiti a proposito di popoli e culture che avrebbero concezioni del mondo o schemi concettuali radicalmente differenti; cos\u00ec differenti che non potrebbero comprendersi reciprocamente anche se uno di essi \u00e8 il migliore.\nAd ogni modo, il filosofo Donald Davidson nel 1974 pubblic\u00f2 un saggio altamente considerato, \"A proposito dell'idea di schema concettuale\", in cui sostiene che la nozione che linguaggi e teorie sarebbero incommensurabili fra di loro sia in s\u00e9 stessa incoerente. Se questo \u00e8 corretto, l'asserzione di Kuhn dovrebbe essere considerata con maggiore beneficio d'inventario. Inoltre, la posizione dei kuhniani nelle scienze sociali \u00e8 stata indebolita dalla larga applicazione di approcci multi-paradigmatici nel tentativo di comprendere la complessit\u00e0 del comportamento umano (vedi ad esempio John Hassard, \"Sociology and Organisation Theory. Positivism, Paradigm and Postmodernity. Cambridge University Press. 1993.\")\nI cambiamenti di paradigma tendono ad essere maggiormente drammatici in scienze che all'apparenza sono stabili e mature, come la fisica alla fine del diciannovesimo secolo. A quel tempo, la fisica sembrava un sistema largamente provato e completo nei pi\u00f9 minimi dettagli. Nel 1900, Lord Kelvin fece questa famosa dichiarazione, \"Non c'\u00e8 niente di nuovo da scoprire nella fisica al giorno d'oggi. Tutto ci\u00f2 che rimane da fare \u00e8 una misurazione sempre pi\u00f9 precisa.\" Cinque anni dopo, Albert Einstein pubblicava il suo articolo sulla relativit\u00e0 speciale che metteva in discussione la regole fondamentali della meccanica newtoniana, usate per descrivere la forza e il movimento da pi\u00f9 di due secoli.\nNella \"Struttura delle rivoluzioni scientifiche\", Kuhn scrive: \"Lo schema della scienza natura consiste nella transizione da un paradigma all'altro tramite una rivoluzione.\"(p.\u00a012) L'idea di Kuhn ai quei tempi era in s\u00e9 rivoluzionaria, in quanto caus\u00f2 un cambiamento decisivo nel modo in cui gli accademici discutono di scienza. In ogni caso, Kuhn non giudicherebbe questo un cambiamento paradigmatico, poich\u00e9 la storia della scienze \u00e8 una scienza sociale ed \u00e8 sempre possibile utilizzare idee precedenti.\nFilosofi e storici della scienza, fra cui lo stesso Kuhn, in ultima istanza accettano una versione modificata del modello kuhniano, che sintetizza la sua visione originale con il modello graduale che lo precede. Il modello originale di Kuhn \u00e8 ora considerato troppo limitato.\nEsempi di cambiamento di paradigma nelle scienze naturali.\nAlcuni \"casi classici\" di cambiamento di paradigma kuhniano sono:\nEsempi di cambiamento di paradigma nelle scienze sociali.\nNella visione di Kuhn, l'esistenza di un solo paradigma dominante \u00e8 caratteristico delle scienze naturali, mentre le filosofia e molte delle scienze sociali hanno una \"tradizione di rivendicazioni, contro-rivendicazioni e dibattiti sui fondamentali.\" Altri hanno applicato il concetto di cambiamento di paradigma alle scienze sociali.\nNel linguaggio comune.\nNell'ultima parte degli anni '90 'cambiamento di paradigma' \u00e8 diventata un'espressione alla moda grazie al linguaggio del marketing ed \u00e8 apparsa sempre pi\u00f9 di frequente in stampa e pubblicazioni. Nel suo libro \"Mind The Gaffe\", l'autore Larry Trask consiglia i lettori di evitarne l'uso e mettersi sull'attenti quando leggono qualcosa che contiene l'espressione. Si fa riferimento ad essa in molti libri e articoli come a un'espressione talmente abusata da perdere ogni significato.\nAltri utilizzi.\nL'espressione \"cambiamento di paradigma\" ha trovato utilizzo in altri contesti, a rappresentare la nozione di un cambiamento maggiore in un certo schema di pensiero e un cambiamento radicale nelle convinzioni di una persona, un sistema complesso o di un'organizzazione che rimpiazza il modo di pensare o organizzare precedente con una nuova maniera del tutto differente."}
{"id": "2573133", "revid": "6923", "url": "https://it.wikipedia.org/wiki?curid=2573133", "title": "Erezia", "text": "L'Er\u00e8zia (\u10f0\u10d4\u10e0\u10d4\u10d7\u10d8, \"Herethi\", in georgiano) era una provincia storica nella regione di Kakheti che a sua volta faceva parte della Georgia. Corrisponde grosso modo all'angolo sud-orientale della regione di Kakheti, Georgia orientale. Parte della provincia, nota comunemente come Saingilo si trova adesso nell'Azerbaigian. Come monarchia indipendente, dal 787 al 959, Hereti ha giocato un ruolo importante nella storia della Georgia medievale.\nStoria.\nLa regione venne abitata nei tempi pi\u00f9 arcaici da her, suj, tchilb e lbin. Collettivamente chiamati her (heretiani), queste trib\u00f9 finirono sotto il governo del Regno Iberico nel V secolo a.C. La regione dunque, con la sua decadenza, venne gradualmente incorporata nel regno iberico, formando nel V secolo uno dei suoi ducati (saeristavo) e la sua popolazione venne infine assimilata ai georgiani propriamente detti. Fu allora che il nome \"Hereti\" apparve per la prima volta nelle fonti georgiane. In base ai resoconti tradizionali, il nome della provincia ebbe origine dal leggendario patriarca Heroes, il figlio di Thargamos, che fond\u00f2 la citt\u00e0 di Hereti (pi\u00f9 tardi nota come Khoranta) sul fiume Alazani.\nCome ricompensa per il contributo dato nella lotta contro gli arabi occupanti, il governatore (\"erismtavari\") di Cartalia, Archil, don\u00f2 Er\u00e8zia alla famiglia nobiliare di Bagrationi negli anni che vanno dal 740 al 760. Dopo la morte degli ultimi erismtavari kartliani, Giovanni e Juansher, i signori heretiani estesero i loro regni e, nel 787, stabilirono un principato (\"samtavro\") indipendente con capitale a Shaki. Il principato ottenne un notevole potere e prestigio nell'893 permettendo al principe Hamam di essere incoronato re. Allarmato dalla crescente potenza del regno heretiano, Kvirike I (892-918), governatore del principato cacheziano limitrofo, si alle\u00f2 con il re Costantino III di Abcasia e, nel 915, combatt\u00e9 contro il re Adarnase II Patrikios di Er\u00e8zia (897-943). Gli alleati occuparono e si divisero la regione, ma per breve tempo poich\u00e9 Adarnase Patrikios presto riconquist\u00f2 ci\u00f2 che aveva perduto. Uno dei figli e successore, Ishkhanik (943-951) regn\u00f2 insieme a sua madre Dinar, sorella del Grande Magister Gurgen IV, principe di Klargeti (918-941). Sotto di loro, Hereti fu costretta a riconoscere la supremazia del pi\u00f9 forte vicino, il principato di Deilam, governato dalla dinastia salaride (Azerbaigian Iranico). Nel 950, Ishkhanik approfittando dell'aspra lotta per il potere che attanagliava lo stato Salaride, cess\u00f2 di pagare il tributo, restaurando di fatto la sua indipendenza. Fu durante il suo regno che gli ereziani abbandonarono la loro fede monofisita per convertirsi al cristianesimo ortodosso georgiano.\nI regnanti successivi heretiani, Giovanni (Ioane Senekerim, 951-959) aggiunsero al regno parte del precedente regno albanese e la regione montana georgiana orientale di Tzanaria. Sembra che, dopo la sua morte, una dinastia locale avesse cessato di esistere e il regno cadde cos\u00ec in potere di Kvirike II, corepiscopo di Kakheti (929-976). La regione allora venne ad essere contesa tra il suo successore, Davide (976-1010), e il re georgiano Bagrat III che cerc\u00f2 di acquisire tutte le terre georgiane per formare un unico regno. Il successivo regnante kakhetiano, gi\u00e0 con il titolo di re, Kvirike III il Grande (1010-1037), alla fine assorb\u00ec Erezia nel suo \u201cregno di Kakh e Ran\u201d tra il 1020 e il 1030. Quando il re georgiano Davide il Fondatore port\u00f2 il regno sotto il suo controllo nel 1104, Erezia divenne un \"saeristavo\" (vale a dire \"ducato\") del reame georgiano. Dopo la disgregazione finale della monarchia georgiana unificata, nel 1466, Erezia pass\u00f2 alla corona cacheziana. Successivamente il nome della provincia stessa cominci\u00f2 gradualmente a sparire dai documenti storici e dall'uso pubblico. Erezia faceva parte del suo legittimo ducato di Cachezia fino al tardo XVIII e inizio XIX secolo. A causa della sua ambiguit\u00e0 politica esso fin\u00ec con forza per ricadere dentro i confini azerbaigiani."}
{"id": "2573134", "revid": "119536091", "url": "https://it.wikipedia.org/wiki?curid=2573134", "title": "Stream processing", "text": "Lo stream processing \u00e8 un paradigma di programmazione parallela di tipo SIMD che permette ad alcune applicazioni di sfruttare semplicemente una forma limitata di elaborazione parallela. Le applicazioni utilizzano delle unit\u00e0 funzionali come FPU o GPU senza doversi preoccupare di gestirne la sincronizzazione o la comunicazione tra le unit\u00e0 funzionali, sgravando il programmatore da uno dei principali problemi della programmazione parallela.\nIl paradigma dello stream processing semplifica lo sviluppo dell'hardware e del software limitando le operazioni che possono essere eseguite. Questo paradigma presume di avere i dati da elaborare organizzati in gruppi (stream) e che questi possano essere elaborati applicando ad essi una serie di operazioni. Configurazioni nelle quali una serie di operazioni devono essere applicate a tutti i dati sono comuni. Spesso le operazioni vengono elaborate tramite l'utilizzo di strutture a pipeline al fine di ridurre i tempi di elaborazione e spesso vengono utilizzate delle cache on-chip al fine di ridurre gli accessi alla memoria centrale. Dato che queste strutture spesso eseguono una serie di operazioni note a priori su estesi insiemi di dati le pipeline e le cache on-chip si possono configurare al fine di ridurre/eliminare le latenze e i blocchi che normalmente si presentano nei microprocessori. Questo permette di realizzare unit\u00e0 con elevate prestazioni ma con delle cache di dimensioni modeste, assegnando la maggior parte dei transistor alle unit\u00e0 di elaborazione, cosa non possibili nei processori tradizionali che dovendo elaborare programmi strutturati in modo arbitrario necessitano di cache di grandi dimensioni e di strutture complesse per seguire il flusso del programma in esecuzione.\nDurante gli anni ottanta lo stream processing \u00e8 stato estesamente studiato durante lo sviluppo della programmazione dataflow. Un esempio di questi studi \u00e8 il linguaggio SISAL (Streams and Iteration in a Single Assignment Language).\nApplicazioni.\nIl paradigma del stream processing parte dal presupposto di avere un'elevata mole di dati da elaborare con operazioni regolari e quindi ben si adatta alle applicazioni che normalmente vengono svolte dalle GPU o dai DSP. Applicazioni pi\u00f9 generiche o che accedono in modo disorganizzato ai dati (come per esempio i database) mal si adatterebbero a questo paradigma di programmazione. In sostanza viene sacrificata la flessibilit\u00e0 di elaborazione per la velocit\u00e0 dell'elaborazione.\nLo stream processing mostra le migliori prestazioni con applicazioni che mostrano le seguenti caratteristiche:"}
{"id": "2573136", "revid": "842", "url": "https://it.wikipedia.org/wiki?curid=2573136", "title": "Stream processor", "text": ""}
{"id": "2573143", "revid": "420108", "url": "https://it.wikipedia.org/wiki?curid=2573143", "title": "Gru europea", "text": ""}
{"id": "2573150", "revid": "729019", "url": "https://it.wikipedia.org/wiki?curid=2573150", "title": "Oddo Fortebraccio", "text": "Fu conte di Arcevia e Montone e signore di Assisi, Citt\u00e0 di Castello, Gualdo Tadino e Perugia.\nBiografia.\nOddo Fortebraccio nacque a Citt\u00e0 di Castello il 15 febbraio 1410 (o in data antecedente a questa di un anno) da una relazione extraconiugale di Andrea Fortebraccio, noto come Braccio da Montone, con una ragazza del luogo. Sebbene nato al di fuori del matrimonio, venne comunque riconosciuto e cresciuto dal padre e dalla sua prima moglie, Elisabetta Armanni, che non poteva avere figli. Separato dalla madre naturale, che morir\u00e0 alcolizzata, crebbe amorevolmente nella casa di lui, almeno sino alla morte della Armanni ed al suo secondo matrimonio con Nicolina da Varano, da cui nacque nel 1419 Carlo, unico figlio legittimo. Seppur allontanato da casa, rimase comunque sotto l'influenza del padre.\nNel 1418 fu concordata una promessa di matrimonio tra Oddo ed Elisabetta Trinci. In tal modo, il padre consolid\u00f2 un'alleanza familiare che, assieme ai suoi matrimoni, gli assicur\u00f2 il totale controllo dell'Italia centrale. Inoltre i matrimoni delle sue figlie, in particolare quelli di Innamorata con Malatesta I Baglioni e di Camilla con Francesco Piccinino, figlio di Niccol\u00f2, gli garantirono la piena fedelt\u00e0 dei suoi luogotenenti.\nOddo Fortebraccio prese parte nel 1424 alla guerra dell'Aquila scatenata dal padre Braccio, il quale appoggiava la causa degli Aragonesi di Alfonso V d'Aragona, pretendenti al trono del Regno di Napoli a discapito degli Angioini, e che nel conflitto perse la vita. Inoltre nello stesso anno divenne podest\u00e0 di Citt\u00e0 di Castello e represse delle rivolte popolari in detta localit\u00e0, a Spello e a Cesi. In agosto dello stesso anno pass\u00f2 con Niccol\u00f2 Piccinino a servire la Repubblica di Firenze, dalla quale ottenne un comando di lance. Stazion\u00f2 in Romagna, dove assedi\u00f2 Tredozio e Rocca San Casciano.\nIl 1\u00ba febbraio 1425 si diresse insieme a Niccol\u00f2 Piccinino nel territorio di Marradi per frenare le scorrerie di Angelo della Pergola; qui cadde vittima di un agguato da parte della popolazione locale ordito dal Piccinino in persona. Dopo vari spostamenti, il suo corpo fu portato a Montone per la sepoltura.\nOddo era cresciuto sui campi di battaglia con il padre sin da fanciullo, amato e rispettato dalle truppe, ed era destinato ad esserne il naturale successore. Lo aveva ben capito Niccol\u00f2 Piccinino che, messosi al suo servizio, apparentemente per proteggerlo, con la sua morte ne trasse indubbiamente vantaggio."}
{"id": "2573153", "revid": "991694", "url": "https://it.wikipedia.org/wiki?curid=2573153", "title": "Kagaho di Bennu", "text": ""}
{"id": "2573156", "revid": "478133", "url": "https://it.wikipedia.org/wiki?curid=2573156", "title": "Born to Be Bad (The Runaways)", "text": "Born to Be Bad \u00e8 un album raccolta del gruppo The Runaways, pubblicato nel 1993 per l'etichetta discografica Marilyn Records.\nSi tratta delle prime incisioni registrate dalle Runaways nel 1975, che vennero prodotte e dirette da Kim Fowley, quando ancora erano un trio composto da Joan Jett, Micki Steele, e Sandy West."}
{"id": "2573157", "revid": "132266", "url": "https://it.wikipedia.org/wiki?curid=2573157", "title": "Caraciai", "text": ""}
{"id": "2573163", "revid": "154893", "url": "https://it.wikipedia.org/wiki?curid=2573163", "title": "Dittongo discendente", "text": ""}
{"id": "2573164", "revid": "83531", "url": "https://it.wikipedia.org/wiki?curid=2573164", "title": "Carlo I d'Amboise", "text": "Era figlio di Pietro d'Amboise (1408 \u2013 1473) e di Anna di Beuil.\nBiografia.\nImprese militari.\nCarlo d'Amboise era un favorito del re di Francia Luigi XI che lo nomin\u00f2 cavaliere dell'Ordine di San Michele.\nEgli partecip\u00f2 a numerose guerre nell'est e nel nord-est della Francia.\nMatrimonio e discendenza.\nIl 23 agosto 1428 spos\u00f2 Caterina di Chauvigny dalla quale ebbe:"}
{"id": "2573169", "revid": "122415740", "url": "https://it.wikipedia.org/wiki?curid=2573169", "title": "Registrar (arte)", "text": "Il Registrar si occupa della gestione delle opere e delle installazioni di arte (antica, moderna o contemporanea) e di \"design\" nell'ambito museale ed espositivo. In particolare coordina tutte le fasi e le procedure tecniche e organizzative relative ai prestiti e agli eventi. Controlla inoltre gli aspetti di conservazione e sicurezza delle opere in base alla approfondita conoscenza delle loro caratteristiche materiche e strutturali. Collabora con l'artista, le direzioni dei musei e delle mostre, i conservatori ed i restauratori, le imprese che si occupano dei trasferimenti e degli allestimenti.\nIl Registrar trova collocazione, come dipendente o collaboratore, all'interno di molteplici realt\u00e0 pubbliche e private, stabili e temporanee, quali: singoli musei, reti e sistemi museali, spazi espositivi, atelier d'artista, gallerie, istituti, istituzioni culturali pubbliche, private, o ancora fondazioni ed enti territoriali. Pu\u00f2 inoltre lavorare all'interno di studi, imprese e cooperative. Pu\u00f2 diventare figura di riferimento di uno o pi\u00f9 artisti dei quali conosce approfonditamente le opere e le problematiche."}
{"id": "2573171", "revid": "26747096", "url": "https://it.wikipedia.org/wiki?curid=2573171", "title": "Frammento (filologia)", "text": ""}
{"id": "2573177", "revid": "110157", "url": "https://it.wikipedia.org/wiki?curid=2573177", "title": "Not Gon' Cry", "text": "Not Gon' Cry \u00e8 un brano musicale R&amp;B composto e prodotto da Babyface e interpretato dalla cantante statunitense Mary J. Blige per la colonna sonora del film Donne - Waiting to Exhale, diretto da Forest Whitaker. Il brano \u00e8 stato pubblicato all'inizio del 1996 come terzo singolo per promuovere la colonna sonora ed ha avuto un grande successo in patria, arrivando al numero 1 della Hot R&amp;B/Hip-Hop Songs e al numero 2 della Billboard Hot 100. Il singolo \u00e8 stato anche certificato disco di platino, mentre al di fuori degli Stati Uniti non ha riscosso successo. Il brano \u00e8 stato il primo della cantante a ricevere una nomination ai Grammy nella categoria Best Female R&amp;B Vocal Performance (Miglior Interpretazione Vocale R&amp;B Femminile).\nVideo.\nWayne Maser e Elisabeth Bailey hanno diretto il videoclip per il singolo, che \u00e8 costruito su un montaggio che mostre le scene pi\u00f9 salienti della storia vissuta da Angela Bassett nel film, alla quale si ispira la canzone. Mary J. Blige appare in due look differenti nel video: nel primo si mostra in \"total black\", con cappotto di pelle nero, occhiali da sole, velo nero a coprire tutto il capo da cui esce solo la frangetta bionda e rossetto anch'esso nero; nel secondo ha un look decisamente pi\u00f9 solare, senza occhiali scuri, con orecchini dorati, rossetto pi\u00f9 chiaro e capelli legati in un lungo chignon sopra la testa.\nRicezione.\nIl singolo \u00e8 stato pubblicato come terzo singolo tratto dalla colonna sonora del film dopo \"Exhale (Shoop Shoop)\" di Whitney Houston e \"Sittin' Up in My Room\" di Brandy, che erano arrivati rispettivamente al numero 1 e al numero 2 della Hot 100 di \"Billboard\". \"Not Gon' Cry\" ripete il successo dei precedenti singoli arrivando alla posizione numero 2 proprio come \"Sittin' Up In My Room\", ottenendo anche il disco di platino con oltre 1.000.000 di copie vendute. In questo modo la colonna sonora ottiene 3 singoli nelle prime due posizioni della Hot 100, e grazie al successo dei singoli incrementa le vendite tal punto da arrivare a vendere oltre 7.000.000 di copie nei soli Stati Uniti.\nPer Mary J. Blige questo \u00e8 il primo singolo ad entrare nell top5 Usa, e il secondo a d entrare in top10 dopo \"Real Love\". Nella classifica R&amp;B il singolo \u00e8 riuscito a fare di meglio, arrivando all posizione numero 1 il 3 febbraio 1996 e rimanendovi per 5 settimane consecutive, per essere sostituito poi da \"Down Low (Nobody Has To Know)\" di R. Kelly. Per la colonna sonora questa \u00e8 la seconda numero 1 nella classifica R&amp;B dopo \"Exhale (Shoop Shoop)\", mentre per Blige \u00e8 la terza dopo \"You Remind Me\" e \"Real Love\" del 1992.\nAll'estero il singolo non ha avuto particolare risonanza. In Nuova Zelanda \u00e8 entrato in classifica il 13 marzo 1996 alla posizione numero 13, per poi raggiungere la posizione 12 due settimane pi\u00f9 tardi, ottenendo la posizione pi\u00f9 alta mai raggiunta dalla cantante fino a quel momento in classifica. Nel Regno Unito \u00e8 stato il nono singolo di Blige a entrare in classifica, ma si \u00e8 fermato al numero 39."}
{"id": "2573180", "revid": "92723", "url": "https://it.wikipedia.org/wiki?curid=2573180", "title": "Caracievo-Cercassia", "text": ""}
{"id": "2573185", "revid": "729019", "url": "https://it.wikipedia.org/wiki?curid=2573185", "title": "H\u00e4gerstens\u00e5sen (metropolitana di Stoccolma)", "text": "H\u00e4gerstens\u00e5sen \u00e8 una stazione della metropolitana di Stoccolma.\n\u00c8 localizzata geograficamente sul territorio della circoscrizione di H\u00e4gersten-Liljeholmen, mentre sul tracciato della linea rossa T14 si trova fra le stazioni Telefonplan e V\u00e4stertorp.\nLa sua inaugurazione ufficiale avvenne il 5 aprile 1964, in concomitanza con l'apertura del primo tratto fra T-Centralen e Fru\u00e4ngen. Prima dell'avvento della metropolitana erano presenti due linee di trasporto tranviario.\nH\u00e4gerstens\u00e5sen dispone di due biglietterie distinte. La piattaforma \u00e8 situata in superficie, su un cavalcavia ubicato proprio al di sopra del viale \"Personnev\u00e4gen\". Il tratto compreso fra la stazione di H\u00e4gerstens\u00e5sen e quella successiva di Telefonplan \u00e8 coperto da un tunnel sotterraneo.\nDurante un normale giorno feriale \u00e8 utilizzata mediamente da 5.000 persone circa."}
{"id": "2573186", "revid": "339392", "url": "https://it.wikipedia.org/wiki?curid=2573186", "title": "Marelia", "text": ""}
{"id": "2573190", "revid": "1884099", "url": "https://it.wikipedia.org/wiki?curid=2573190", "title": "Corpo delle Lanterne Nere", "text": "Il Corpo delle Lanterne Nere \u00e8 un'organizzazione immaginaria dei fumetti DC Comics, creata da Geoff Johns ed Ethan Van Sciver. \u00c8 la versione criminale del Corpo delle Lanterne Verdi, e comprende membri deceduti, sia eroi che criminali, dell'universo DC, guidati dal supercriminale Nekron. Fece il suo debutto in \"Green Lantern\" (vol. 4) n. 43 (settembre 2009).\nStoria editoriale.\nUna versione precedente del Corpo delle Lanterne Nere comparve per la prima volta in \"Green Lantern Annual\" (vol. 3) n. 7 (1998), scritto da Steve Vance ed illustrato da Ron Lim, dove un gruppo di Lanterne Verdi decedute venivano rianimate e potenziate da Nekron. La versione moderna del gruppo fece la sua prima comparsa in \"Green Lantern\" (vol. 4) n. 43 (settembre 2009), scritto da Geoff Johns ed illustrato da Ethan Van Sciver.\nStoria del gruppo.\nPrima della \"notte pi\u00f9 profonda\", Mano Nera era gi\u00e0 un affermato criminale e nemico di Lanterna Verde nelle pagine di \"Green Lantern\". Geoff Johns rivisit\u00f2 le sue origini e lo espanse su certi aspetti del personaggio, durante la storia di \"Secret Origins\" in \"Green Lantern\" (quarta serie) n. dal 29 al 35 (maggio-novembre 2008). Durante la storia, si scopr\u00ec che l'arma assorbi-energia di Mano fu costruita da Atrocitus; un fervente nemico dei Guardiani dell'Universo e futuro fondatore del Corpo delle Lanterne Rosse. Atrocitus venne sulla Terra e attacc\u00f2 Mano, credendo che la fonte di potere per coordinare la profezia di \"La notte pi\u00f9 profonda\" fosse nascosta nel suo corpo. Scapp\u00f2 e si mise l'arma in tasca prima di andarsene. La voce misteriosa che gli sugger\u00ec di rubare l'arma di Atrocitus per s\u00e9 lo schiavizz\u00f2 sotto il suo potere e lo influenz\u00f2 a presentarsi verso le Lanterne Verdi. Per combattere le Lanterne Verdi presentandosi in forma adeguata, si cuc\u00ec un costume utilizzando un telo funerario e cominciando a farsi chiamare \"Mano Nera\". Divenne una delle nemesi di Hal Jordan, venendo regolarmente in conflitto con lui durante gli anni, sempre in ritirata verso una tomba profanata dopo ogni fallimento.\nMentre veniva portato in prigione, Mano Nera ebbe l'esperienza di un'improvvisa ondata di potere che uccise le sue guardie. Vag\u00f2 per il deserto, sentendo la Morte che gli diceva di reclamare tutte le anime che aveva preso nell'Universo DC (inclusi Superman e Hal Jordan). Quando la storia di \"La notte pi\u00f9 profonda\" cominci\u00f2 nei titoli della DC, la storia elaborata di Mano Nera lo port\u00f2 infine alla creazione del Corpo. Mano ritorn\u00f2 alla casa sua di famiglia, li uccise, e si suicid\u00f2. Il Guardiano Scar arriv\u00f2, pronunciando il sacrificio \"perdonalo\", rigurgit\u00f2 il primo anello nero del potere, che resuscit\u00f2 Mano Nera. Spieg\u00f2 anche che Mano Nera era l'impersonificazione della Morte, nello stesso modo in cui Ion, Parallax e il Predatore lo erano per la volont\u00e0, la paura e l'amore. Mano spi\u00f2 Hal Jordan e Flash mentre rendevano omaggio alla tomba non nominata di Bruce Wayne. Dopo che i due eroi si separarono, Mano Nera disseppell\u00ec il cadavere di Bruce Wayne e recit\u00f2 il Giuramento del Corpo delle Lanterne Nere. Poco dopo, gli anelli neri del potere cominciarono a viaggiare attraverso l'universo resuscitando i morti come Lanterne Nere, e facendo loro attaccare gli eroi dell'universo DC.\nMembri importanti.\nDurante la creazione di \"La notte pi\u00f9 profonda\", Johns (n\u00e9 interessato n\u00e9 spaventato dagli zombi) volle portare in vita dei personaggi deceduti che fossero in un certo senso terrorizzati ed emotivamente disturbati dai personaggi vivi in cui si imbattevano. Per compiere quest'effetto, le Lanterne Nere avevano delle personalit\u00e0 e cercavano attivamente coloro che fossero disturbati dalla loro presenza. Un primo esempio d'utilizzo della distorta personalit\u00e0 delle Lanterne Nere \u00e8 Elongated Man, che guarda le sue vittime e dice alla sua moglie deceduta \u00abSento odore di mistero\u00bb. Johns identific\u00f2 il potere delle Lanterne Nere come \u00abnon necessariamente malvagie, ma neanche buone\u00bb.\nDurante la creazione del Corpo, Johns utilizz\u00f2 delle informazioni sulla luce che aveva avuto durante delle lezioni in alcune classi di fisica. Con i Corpi dello spettro emozionale personificati, sapeva che questo Corpo avrebbe dovuto rappresentare la morte. Essendo un'assenza di luce, scelse Mano Nera come leader del Corpo sia per il suo nome che per il divertimento che provava nel reinventare nuovi criminali per il fumetto di \"Flash\". Come per gli altri membri del Corpo delle Lanterne Nere, Johns volle dare a Mano Nera un cambio d'immagine. Dato che ogni membro del Corpo aveva le sue motivazioni, Mano Nera fu illustrato come un personaggio chiaramente pazzo e la cui presenza faceva sentire gli altri a disagio.\nIn un'intervista con la IGN, Johns rivel\u00f2 che la mente dietro \"La notte pi\u00f9 profonda\" era il personaggio oscuro di \"Green Lantern\" Nekron, che fu descritto come la motivazione per cui i Guardiani decisero di proteggere l'Universo. Affermando che la presenza di Nekron non fu mai messa in discussione, Johns fu interessato nel cambiamento d'immagine del personaggio, proprio come per Mano Nera, Sinestro, ed Hector Hammond. Preferendo rimanere vago, posizion\u00f2 Nekron al di sopra di Scar e Mano Nera alla pari con il Corpo, affermando che \u00abtutto ci\u00f2 che c'\u00e8 da sapere su Nekron \u00e8 che \u00e8 una delle forze pi\u00f9 potenti oscure dell'Universo... se non la pi\u00f9 potente. Lui \u00e8 l'oscurit\u00e0. \u00c8 qualcuno che volli esplorare per un po'. Ma imparerete qualcosa di pi\u00f9 su di lui pian piano che la serie andr\u00e0 avanti. Tutto diventer\u00e0 pi\u00f9 chiaro andando avanti... ma non \u00e8 esattamente un criminale. Nekron \u00e8 l'esistenza\u00bb.\nIn \"Blackest Night\" n. 2, anelli neri del potere multipli tentarono di risvegliare il corpo di Don Hall, ma non ci riuscirono a causa di una barriera invisibile che ricopriva la sua tomba. Appena collidevano con la sua tomba, il tipico comando dell'anello (\u00abSorgi\u00bb) si interrompeva, e l'anello diceva solo \u00abDon Hall della Terra, riposa in pace\u00bb. Questa fu la prima descrizione del fallimento di un anello nero ai fini del reclutamento. In un'intervista con la IGN Johns afferm\u00f2 che \u00abHall \u00e8 intoccabile nella morte ed in pace totale pi\u00f9 di ogni altro essere dell'universo\u00bb. Riflettendo sulle limitazioni dell'anello, Johns and\u00f2 avanti affermando che, anche se la magia \u00e8 uno \"scherzo\" per gli anelli neri del potere, Don \u00e8 diametralmente l'opposto. Similarmente, \"Blackest Night: Titans\" n. 1 mostr\u00f2 la Lanterna Nera Hank Hall incapace di leggere le emozioni di Dawn Granger; la sua aura fu descritta come bianca piuttosto che colorata con uno dei colori dello spettro emozionale.\nIn \"Blackest Night: Batman\" n. 1, lo spirito di Deadman fu incapace di prevenire che un anello nero resuscitasse i suoi resti. Deadman tent\u00f2 di recuperare il suo cadavere, ma non riusc\u00ec a controllarlo e cos\u00ec ne fu espulso. Durante una conferenza al San Diego Comics 2009, a Johns fu chiesto se le Lanterne Nere parlavano per s\u00e9 stesse o se venivano controllati da una forza esterna. Johns decise di non rispondere, rispondendo che la risposta si sarebbe trovata durante \"La notte pi\u00f9 profonda\". La coscienza di Deadman, essendo incapace di avere controllo sul proprio corpo, si port\u00f2 alla questione della personalit\u00e0 e l'autonomia del Corpo delle Lanterne Nere. Similarmente, quando stava per essere sopraffatto dal potere di un anello nero del potere, lo Spettro grido: \u00abNo, non sar\u00f2 usato!\u00bb.\nLista delle Lanterne Nere.\nAl comando\n\"Blackest Night\" n. 1 (settembre 2009)\n\"Blackest Night\" n. 2 (ottobre 2009)\n\"Blackest Night: Batman\" n. 1 (ottobre 2009)\n\"Green Lantern Corps\", seconda serie, n. 39 (ottobre 2009)\n\"Blackest Night: Superman\" n. 1 (ottobre 2009)\n\"Blackest Night: Titans\" n. 2 (ottobre 2009)\n\"Green Lantern\" n. 45 (ottobre 2009)\n\"Solomon Grundy\" n. 7 (novembre 2009)\n\"Green Lantern Corps\" vol. 2 n. 40 (settembre 2009)\nPoich\u00e9 non esiste una lista esatta dei membri reclutati dal Corpo delle Lanterne Nere, l'anello di Kyle Rayner afferm\u00f2 che tutte le Lanterne Verdi decedute all'interno della cripta di Oa in \"Green lantern Corps\" (seconda serie) n. 39 furono trasformate in Lanterne Nere.\nGiuramento.\nCome per il Corpo delle Lanterne Verdi, Mano Nera ide\u00f2 un giuramento per le Lanterne Nere:\nPoteri e abilit\u00e0.\nLe Lanterne Nere sono cadaveri animati dagli anelli neri del potere, che sono alimentati a loro volta dal potere della morte. Il simbolo sugli anelli \u00e8 lo stesso utilizzato dal criminale Mano Nera. A Mano Nera venne rivelato da Scar di essere l'impersonificazione della Morte come Ion, Parallax e il Predatore lo erano per la Volont\u00e0, la Paura e l'Amore. La Batteria Nera del Potere si trova sul pianeta morto di Ryut, ed \u00e8 imprigionata all'interno del corpo dell'Anti-Monitor.\nI cadaveri rianimati dagli anelli neri del potere vengono ricostituiti se il loro corpo \u00e8 danneggiato, facendo s\u00ec che il corpo sia in grado di lavorare. Anche dopo l'iniziale resurrezione, gli anelli sono in grado di guarire i portatori da qualsiasi ferita, anche la decapitazione. Inizialmente, il primo anello non aveva ricarica, ma ogni volta che una Lanterna Nera uccideva qualcuno, lo 0,1% di potere veniva incanalato in ogni anello nero del Corpo. Anche al minimo del potere, gli anelli neri del potere permettono ai loro portatori di volare e creare costrutti neri. Le Lanterne Nere sono anche in grado di leggere le emozioni dei viventi grazie ad un'aura colorata correlata ai colori dello spettro emozionale. Le emozioni multiple vengono percepite come un'aura multicolore, mentre le emozioni non leggibili vengono percepite come un'aura bianca. In aggiunta a tutti i poteri garantiti loro dagli anelli neri del potere, ad ogni Lanterna Nera vengono restituiti tutti i poteri e le abilit\u00e0 che avevano in vita."}
{"id": "2573191", "revid": "34928", "url": "https://it.wikipedia.org/wiki?curid=2573191", "title": "Wash-and-wear", "text": ""}
{"id": "2573193", "revid": "36426", "url": "https://it.wikipedia.org/wiki?curid=2573193", "title": "Annuncio pubblicitario", "text": "L'annuncio pubblicitario \u00e8 una qualsiasi comunicazione che mira a promuovere l'acquisto di un prodotto o servizio, spiegandone le qualit\u00e0 e i benefit per l'acquirente. L'annuncio viene veicolato su i pi\u00f9 vari media per diffonderne il messaggio in modo mirato a raggiungere i potenziali acquirenti (target).\nL'annuncio pubblicitario pu\u00f2 anche essere volto a persuadere il target ad adottare un certo comportamento. \u00c8 questo il caso della \"pubblicit\u00e0 di utilit\u00e0 sociale\" che pu\u00f2 vertere su temi anche molto diversi. Citiamo, a titolo di esempio, la prevenzione dell'HIV, la sicurezza stradale, il risparmio energetico, la lotta contro la violenza sessuale, contro la pedofilia o contro la droga e cos\u00ec via.\nStoria.\nLa necessit\u00e0 di promuovere la vendita di un prodotto nasce con il commercio stesso. Tuttavia l'annuncio pubblicitario per come oggi lo conosciamo nasce nella seconda met\u00e0 del 1800, come diretta conseguenza di una serie di fattori e di trasformazioni sociali: la Rivoluzione industriale, la produzione industriale di massa, i movimenti di conurbazione determinati dal progressivo abbandono del lavoro nei campi, l'allargarsi dell'alfabetizzazione e di un maggior benessere economico a pi\u00f9 ampie fasce della popolazione, i cambiamenti e le rivoluzioni sociali e politiche.\nI primi manifesti.\nIl 1800 \u00e8 un'epoca storica disseminata da movimenti politici e rivoluzionari. Proprio da questi nasce, in modo semiclandestino, la prima forma di annuncio comunicativo di massa: il manifesto.\nGli aderenti ai movimenti rivoluzionari non hanno infatti accesso alla stampa legale, che in quel periodo \u00e8 censurata e strettamente controllata. Non possono quindi pubblicare libri. Iniziano ad affiggere, clandestinamente e di notte, semplici grandi fogli sui muri, attaccati alle pareti con la colla.\nQuesti primi manifesti ereditano lo stesso impianto grafico dei libri di cui erano, fondamentalmente, un estratto. Prevale il testo centrato, ad epigrafe, e in un primo tempo le immagini sono assenti. Successivamente compaiono vignette satiriche, mentre il testo comincia a ridursi per garantire un maggior impatto visivo e una comunicazione pi\u00f9 rapida. Si fa strada uno stile pi\u00f9 moderno, dove titoli forti si affiancano ad immagini che intendono emozionare e coinvolgere.\nNasce quindi il manifesto politico, un filone importante della comunicazione di massa che continuer\u00e0 fino ai giorni nostri, modificandosi secondo il gusto e seguendo i cambiamenti delle societ\u00e0.\nI grandi magazzini e le prime pubblicit\u00e0.\nLa seconda met\u00e0 del 1800 vede una serie di importanti e sofferte trasformazioni sociali. La borghesia investe i propri capitali nell'industria che, a seguito del rapido susseguirsi di scoperte tecnologiche, modifica la fisionomia della produzione di beni e del commercio stesso. Nascono le grandi fabbriche presso i grandi centri urbani.\nPer conseguenza grandi masse di persone si trovano a spostarsi dalle campagne alle citt\u00e0 che si espandono a ritmo impressionante. Nel 1801, ad esempio, Londra conta circa 1 milione di abitanti. Alla fine del secolo 6,5 milioni.\nQuesto processo innesca una serie di trasformazioni nei rapporti tra persona e persona, tra classe e classe, tra le persone e l'ambiente. Nascono o si strutturano le grandi linee di trasporti, i servizi e le comunicazioni. Nelle grandi riprogettazioni urbanistiche le facciate di interi quartieri si uniformano, gli arredi si semplificano e si moltiplicano i luoghi di ritrovo e di svago pubblico.\nEsplode il commercio che, in un clima di forte concorrenza, modifica abitudini di consumo, mode, oggetti di uso quotidiano. Si moltiplicano i negozi e nascono i primi grandi magazzini: a Parigi aprono \"Au Bon March\u00e9\" nel 1852, \"Le Printemps\" nel 1865 e \"La Samaritaine\" nel 1869. A New York \"Macy's\" nel 1858, a Bruxelles \"A L'Innovation\" nel 1901, a Londra \"Harrods\" nel 1901, a Milano il \"Magazzino Contratti\" nel 1903. Altri ancora a Chicago e a Berlino.\nCon i grandi magazzini le persone cominciano a diventare massa di consumatori e nel clima di crescente spersonalizzazione e grande concorrenza diventa indispensabile attrarre la loro attenzione. Cresce l'elemento spettacolare del commercio e gli esercizi commerciali avvertono la necessit\u00e0 di dotarsi di una immagine definita, con un carattere distintivo, prima con insegne e vetrine, poi con annunci stampa sulle riviste e con manifesti affissi per strada.\nNel 1898 viene pubblicato uno dei primi esempi di comunicazione integrata, in pieno stile Art Nouveau. Henry van de Velde disegna per l'azienda di Colonia Tropon non soltanto la locandina pubblicitaria, ma anche il packaging per diversi formati di confezione. Il prodotto viene rappresentato e promosso da un impianto comunicativo, che viene declinato su pi\u00f9 mezzi (locandina pubblicitaria, packaging, etichette, materiale sul punto vendita). Nasce la pubblicit\u00e0 per come la intendiamo oggi.\nEvoluzione dello stile.\nL'annuncio pubblicitario cambia nello stile e nella composizione degli elementi visivi al cambiare delle mode, delle necessit\u00e0 e dei progressi delle tecnologie di stampa e di comunicazione. Riassumiamo di seguito brevemente i tratti distintivi dei vari periodi.\nArts and Crafts, Nieuwe Kunst, Art Nouveu.\nSono 3 movimenti che si compenetrano uno con l'altro. Alcune caratteristiche, quindi, si ritrovano in ciascuno o passano dai primi due al terzo.\n\u00c8 inoltre necessario tenere presente che Art Nouveau, Liberty, Stile Floreale, Jugendstil e altri ancora sono denominazioni diverse per le varie manifestazioni nazionali dello stesso stile artistico. Questo stile attraversa in modo trasversale i paesi dell'occidente (Stati Uniti inclusi), con uno scarto di pochi anni da una nazione all'altra e rimane per diverso tempo un modello di comunicazione dominante nella vita quotidiana.\nIl movimento Arts and Crafts ha luogo in Inghilterra all'incirca tra il 1860 e il 1890.\nSi caratterizza per una strenua opposizione alla produzione industriale massificata, la rivalutazione della qualit\u00e0 formale dell'artigianato, l'esaltazione della figura dell'artista artigiano, l'abolizione della differenza tra \"arte accademica\" (nobile e superiore) e \"arte utile\" (inferiore alla prima).\nQuesto punto \u00e8 particolarmente rilevante: permetter\u00e0 infatti un progressivo staccarsi del design grafico (e successivamente dell'art direction) dall'arte pittorica pura per diventare un'arte autonoma, con i suoi propri stilemi estetici, i suoi personaggi di spicco, le sue scuole e correnti, la sua storia. Permette inoltre una progressiva democratizzazione di questa forma d'arte, che si rende autonoma dalle accademie e si lega al commercio e ai suoi cambiamenti repentini.\nL'Arts and Craft spredica una sostanziale spinta verso la semplificazione dell'immagine. Viene rigettata la pesante opulenza degli ornamenti, a favore di uno stile pur sempre ornato, ma che si rif\u00e0 agli elementi naturali (piante e fiori) o a pattern geometrici. \u00c8 molto forte l'influenza dello stile giapponese.\nLa linea assume importanza e diventa molto pi\u00f9 espressiva che in precedenza. Questo \u00e8 particolarmente evidente nelle illustrazioni dell'inglese Aubrey Beardsley (1872-1898): essenziali, bidimensionali, iconiche, basate sulla potenza espressiva della linea nera curvilinea su sfondo bianco, fortemente influenzate dall'arte giapponese, prive di quella mania, tipicamente occidentale, che porta a riempire ossessivamente ogni spazio vuoto.\nL'influenza di Beardsley passa agli statunitensi Will Bradley (1868-1962) e Edward Penfield (1866-1925), insieme alle influenze tipiche dell'Art Nouveau.\nIn particolare i molti manifesti commerciali di Bradley presentano figure singole, bidimensionali, sfondi uniformi dai colori piatti, contrasti cromatici, stilizzazioni estreme. Il lettering dei titoli \u00e8 moderno, impattante, con una forte riduzione o assenza dei testi. Nella composizione c'\u00e8 spesso asimmetria degli elementi e tensione dinamica. Tutte caratteristiche funzionali a una comunicazione basata sull'immediatezza e sulla codifica \"con una sola occhiata\" tipiche della successiva produzione pubblicitaria.\nL'influsso inglese passa nei Paesi Bassi con la Nieuwe Kunst. Questa corrente \u00e8 influenzata dall'arte giapponese e da quella dell'isola di Giava, al tempo colonia olandese. Dal punto di vista dello stile pubblicitario \u00e8 importante ricordare come la Nieuwe Kunst faccia uso di un lettering moderno nella concezione, anche se non nella scelta tipografica vera e propria. I titoli dei manifesti sono parte integrante dell'aspetto visivo. L'immagine e il testo, cio\u00e8, non sono entit\u00e0 distinte che si trovino a convivere quasi per caso nello stesso perimetro (il manifesto). Sono una cosa sola. Questo \u00e8 particolarmente evidente nella locandina pubblicitaria del 1925 dello Delftsche Slaolie per mano di Jan Toorop (1858-1928).\nArt Nouveau.\nL'Art Nouveau caratterizza la nuova cultura urbana e commerciale della fine del 1800 e dell'inizio del 1900, fino alla prima guerra mondiale. \u00c8 un'arte di massa, diretta a un pubblico sempre pi\u00f9 vasto. Le principali caratteristiche di rilievo per la comunicazione pubblicitaria sono:\nL'Art Nouveau in tutte le sue varianti \u00e8 caratterizzata prima di tutto dalla potenza espressiva della linea, che \u00e8 intesa come linea \"naturale\", sinuosa e curvilinea, mutuata dalle forme naturali: \u00e8 la cosiddetta \"linea a colpo di frusta\".\nL'Art Nouveau si esprime con particolare ricchezza di risultati con il mezzo del manifesto e la lista di artisti da ricordare sarebbe molto lunga. Tra i molti grandi designer del manifesto in questo periodo \u00e8 doveroso citare: i francesi Henri de Toulouse-Lautrec, Jules Ch\u00e9ret, Eug\u00e8ne Grasset, Th\u00e9ophile-Alexandre Steinlein e il cecoslovacco Alphonse Mucha. Il belga Henry van de Velde. Gli italiani Leopoldo Metlicovitz, Franz Laskoff, Aleandro Terzi, e soprattutto Enrico Sacchetti, Marcello Dudovich e Leonetto Cappiello. I tedeschi Thomas Theodor Heine, Lucian Bernhard, Hans Erdt e soprattutto Ludwig Hohlwein.\nPeter Behrens, AEG e la nascita della Corporate Identity.\nLa sinuosit\u00e0 della curva, l'ornamento, il ricorso all'immagine illustrata, ma pur sempre realistica e una certa ricorrente frivolezza di stile segnano il limite dello stile Art Nouveu. Lo stile pubblicitario comincia a cambiare assecondando le necessit\u00e0 industriali gi\u00e0 con i manifesti e gli stampati di Peter Behrens per AEG, verso il 1910.\nBehrens \u00e8 un artista di origine Jugendstil che, quando AEG lo contatta, ha gi\u00e0 iniziato a mettere in discussioni alcuni tratti del movimento all'interno della riflessione sulla arte-industria che nasce dal Deutscher Werkbund.\nL'Allgemeine Elektricit\u00e6ts Gesellschaft contatta Behrens nel 1907, sotto la direzione illuminata di Emil Rathenau. L'incarico non ha precedenti nella storia del design: a Behrens viene chiesto di progettare ogni singola parte dell'identit\u00e0 visiva del gruppo AEG. Logotipo, font, immagine coordinata, ogni applicazione della pubblicit\u00e0 su ogni possibile mezzo, punto vendita incluso, e tutto il below the line, ovvero le pubblicazioni e i cataloghi relativi alla ditta e ai prodotti. Oltre a ci\u00f2 Behrens viene incaricato anche di progettare i prodotti (dai ventilatori alle turbine), i corpi di fabbrica, gli edifici per gli operai.\n\u00c8 il primo progetto, colossale, di \"corporate identity\". Gli annunci pubblicitari e la loro declinazione sui punti vendita si staccano nettamente dall'Art Nouveau: gli elementi sono disposti su una griglia grafica precisa e modulare che impone ordine, movimento e proporzione. Lo stile non fa alcun riferimento alla figura umana. Il prodotto, fotografico e non pi\u00f9 illustrato, spicca in un impianto chiaramente derivato dall'architettura.\nIl progetto-esperimento AEG \u00e8 fondamentale nella storia dell'annuncio pubblicitario e del design grafico perch\u00e9 stabilisce un modus operandi che si radicher\u00e0 nei decenni a venire e che caratterizza la comunicazione occidentale moderna: l'immagine aziendale deve presentare caratteristiche univoche, che emergano chiaramente sui vari mezzi e deve venire declinata coerentemente su tutti i supporti, inclusi tutti i mezzi pubblicitari.\nLa campagna pubblicitaria.\nLa veicolazione dell'annuncio pubblicitario sui mezzi prescelti costituisce la campagna pubblicitaria.\nLa scelta dei mezzi per la campagna pubblicitaria \u00e8 strettamente legata alla natura del prodotto o servizio, alle abitudini dei potenziali acquirenti e alle disponibilit\u00e0 economiche del cliente. I mezzi cambiano e si evolvono: se alle origini l'annuncio pubblicitario era esclusivamente stampato, oggi sono disponibili una pluralit\u00e0 di mezzi.\nI mezzi di diffusione di un annuncio pubblicitario oggi sono: l'affissione, la stampa, la radio, la televisione, il web e con esso i social network, il mailing. L'annuncio pubblicitario pu\u00f2 venire diffuso anche tramite i materiali per il punto vendita quali espositori di prodotto, totem, cartoline, rotair, piccole pubblicazioni come folder (pieghevoli) e \"flyer\" (volantini). Recentemente si \u00e8 affiancata, ai mezzi tradizionali, la famiglia variegata delle azioni di guerrilla pubblicitaria. La diffusione di smartphone e tablet sta aprendo, inoltre, nuove prospettive di comunicazione.\n\u00c8 molto frequente che vengano scelti pi\u00f9 mezzi per promuovere efficacemente il prodotto. Quale che sia il mezzo scelto la campagna pubblicitaria pu\u00f2 essere internazionale, nazionale o locale, a seconda delle esigenze e delle disponibilit\u00e0 finanziarie del cliente (budget).\nLa campagna pu\u00f2 venire declinata in momenti di rivelazione del prodotto o servizio diversi. Si parla in questo caso di campagna \"teaser\", dall'inglese \"to tease\": stuzzicare. \u00c8 teaser una campagna pubblicitaria dove l'annuncio non svela interamente il messaggio, creando quindi curiosit\u00e0 e attesa. Questa curiosit\u00e0 pu\u00f2 contribuire ad alzare il livello dell'attenzione del target, davanti alla campagna \"rivelazione\", che \u00e8 successiva alla teaser.\nCampagna affissione.\nPu\u00f2 essere interna, esterna e/o dinamica. Nell'affissione interna i manifesti o le locandine vengono esposti in spazi privati, usualmente all'interno di edifici o uffici. Nell'affissione esterna gli annunci vengono affissi negli appositi spazi posizionati lungo le strade o nei luoghi pubblici, come le stazioni dei treni e della metropolitana, gli aeroporti. Nell'affissione dinamica manifesti e locandine vengono affissi negli appositi spazi dedicati sui mezzi pubblici, come tram, autobus e metropolitane.\nCampagna stampa.\nL'annuncio pubblicitario, opportunamente declinato, viene stampato in vari formati su quotidiani, riviste, allegati, e all'incirca ogni altra possibile forma del mezzo stampa. La campagna stampa pu\u00f2 svolgersi su stampa generalista, ad esempio pubblicando su un quotidiano come La Stampa, oppure su riviste specializzate e dedicate ad un determinato argomento. In questo ultimo caso si parla di \"campagna stampa di settore\".\nCampagna radio.\nL'annuncio viene declinato per il mezzo radio, con l'intervento di speaker e l'eventuale aggiunta di musica o jingle. Viene quindi diffuso in determinate fasce orarie e con una data frequenza di passaggi/ora.\nCampagna televisiva.\nIl concept dell'annuncio viene esplicitato con un filmato, solitamente di 30, 20 o 15 secondi. \u00c8 raro che uno spot pubblicitario su televisione nazionale superi questa lunghezza a causa dei costi decisamente alti. \u00c8 frequente che vengano prodotte due versioni dello spot: quella di 30 secondi, pi\u00f9 coinvolgente e narrativa e quella di 15 secondi, che riassume e ricorda la prima.\nCampagna web/social.\nL'annuncio viene declinato in vari formati di banner animati o statici e veicolato su siti, portali, motori di ricerca e social network. Pi\u00f9 complesso \u00e8 l'inquadramento dell'annuncio sui social network, dove la tendenza \u00e8 di veicolare il messaggio grazie all'interazione diretta con gli utenti o con la viralizzazione.\nCampagna mailing.\nL'annuncio viene veicolato direttamente alla persona, a mezzo posta. Un termine frequentemente usato per definire il mailing \u00e8 \"buca-buca\", poich\u00e9 l'annuncio viene messo nella buca delle lettere del potenziale acquirente.\nCampagna sul Punto Vendita.\nPrevede la declinazione dell'annuncio pubblicitario su tutti i mezzi di comunicazione tipici dei punti vendita: espositori pubblicitari, locandine, rotair, piccoli stampati, spesso distribuiti da standiste o promoter.\nCampagna guerrilla.\n\u00c8 una vasta famiglia di azioni che non rientrano in nessuna delle categorie precedenti e che, di solito, coinvolgono spazi o situazioni dove non ci si aspetta di trovare una comunicazione pubblicitaria.\nLa pubblicit\u00e0 guerrilla mostra frequenti contaminazioni mutuate dall'arte contemporanea da correnti quali la Pop Art, la Performance Art o da autori dalle produzioni fortemente iconiche come Jeff Koons o Claes Oldenburg.\nNella campagna guerrilla l'annuncio viene declinato rispetto al mezzo di diffusione del messaggio: la differenza rispetto alle campagne tradizionali \u00e8 che il mezzo pu\u00f2 essere, ad esempio, una piazza vuota o un vagone di metropolitana. Si parla in questi casi di pubblicit\u00e0 \"ambient\". Sono anche frequenti azioni di interazione diretta con il pubblico mirate a stupire e, quindi, a far rimanere nella memoria delle persone un dato prodotto, servizio o brand. Un esempio sono i flash mob.\nPer meglio capire cosa si intende con guerrilla pubblicitaria \u00e8 utile citare alcuni esempi:"}
{"id": "2573195", "revid": "149587", "url": "https://it.wikipedia.org/wiki?curid=2573195", "title": "Repubblica dei Comi", "text": ""}
{"id": "2573199", "revid": "599013", "url": "https://it.wikipedia.org/wiki?curid=2573199", "title": "Henry Elliott", "text": "Carriera.\nInglese di nascita, gioc\u00f2 in Francia con il Stade H\u00e9lvetique de Marseille, club con il quale vinse il campionato di calcio organizzato dall'Union des soci\u00e9t\u00e9s fran\u00e7aises de sports athl\u00e9tiques o USFSA nel 1909.\nLa stagione seguente pass\u00f2 al , con il quale gioc\u00f2 una buona stagione personale giocando 14 partite e segnando 7 volte, , raggiungendo nella sua unica stagione in \"rossoblu\" il quarto posto della classifica finale. \nNel suo periodo tra le file del \"Grifone\" fece parte delle commissioni tecniche che insieme al capitano/allenatore Daniel Hug decideva le formazioni."}
{"id": "2573202", "revid": "827882", "url": "https://it.wikipedia.org/wiki?curid=2573202", "title": "NODE", "text": ""}
{"id": "2573203", "revid": "599013", "url": "https://it.wikipedia.org/wiki?curid=2573203", "title": "Angelo Cipolloni", "text": "Altre competizioni internazionali.\n1995\n1996\n1997"}
{"id": "2573228", "revid": "838137", "url": "https://it.wikipedia.org/wiki?curid=2573228", "title": "Lemma di Slutsky", "text": "Il lemma di Slutsky \u00e8 una delle applicazioni del teorema di Slutsky, utilizzato in particolare per dimostrare che la continuit\u00e0 di una funzione formula_1 \u00e8 condizione necessaria e sufficiente per la conservazione della convergenza in probabilit\u00e0.\nLemma.\nEnunciato.\nSiano formula_2 e formula_3 variabili casuali k-dimensionali; considero formula_1 continua e ipotizzo che formula_5. Allora:\nformula_6\nDimostrazione (caso unidimensionale).\nFisso formula_7. Considero un compatto formula_8 t.c. formula_9. Dunque: formula_10. Dal teorema di Heine-Cantor, so che una funzione continua su un compatto \u00e8 anche uniformemente continua, cio\u00e8\nPer ipotesi so che formula_5, cio\u00e8\nOra\nDunque\ne quindi, per l'uniforme continuit\u00e0\ncio\u00e8\nche \u00e8 la tesi."}
{"id": "2573243", "revid": "643662", "url": "https://it.wikipedia.org/wiki?curid=2573243", "title": "Valentin Iliev Ivanov", "text": ""}
{"id": "2573252", "revid": "424645", "url": "https://it.wikipedia.org/wiki?curid=2573252", "title": "Dulcemele", "text": ""}
{"id": "2573253", "revid": "125447224", "url": "https://it.wikipedia.org/wiki?curid=2573253", "title": "Circassia", "text": "La Circassia, conosciuta anche come \u010cerkessia in russo, \u00e8 una regione storica del Caucaso. Storicamente comprendeva la parte meridionale dell'attuale territorio di Krasnodar e gran parte dell'interno dell'attuale territorio di Stavropol', ma oggi si riferisce solamente ad una parte delle repubbliche della Kara\u010daj-Circassia, dell'Adighezia e della Cabardino-Balcaria della Federazione russa. La regione storica prende nome dagli abitanti originari, i Circassi.\nStoria.\nDopo la conquista della Circassia da parte dell'Impero russo, e a causa del massacro delle trib\u00f9 circasse avvenuto nel 1864, i circassi sopravvissuti lasciarono la Circassia alla volta dell'Impero ottomano. Contemporaneamente altre popolazioni musulmane del Caucaso - fra le quali i Ceceni, i Daghestani, i Balcari - conobbero deportazioni, persecuzioni ed espulsioni. Questi massacri sono considerati da molti storici tra gli eventi pi\u00f9 tragici della storia dei Circassi. A causa delle deportazioni, i Circassi furono ridotti a minoranza nella propria terra storica, la Circassia.\nUn quinto degli abitanti dell'Adighezia, regione interamente circondata dal territorio di Krasnodar, sono Circassi.\nLa diaspora dei Circassi si riferisce alla comunit\u00e0 di persone (e ai loro discendenti) che fu espulsa dalla Circassia storica alla fine del XIX secolo, dopo una serie di guerre contro il dominio della Russia Imperiale. Oggi i loro discendenti vivono in varie regioni dell'ex-Impero ottomano, tra cui la Turchia, la Giordania, la Siria, il Libano, il Kosovo (finch\u00e9 furono costretti ad una nuova emigrazione nel 1998, dopo aver ricevuto minacce da parte dell'Esercito di Liberazione del Kossovo dell'etnia albanese), l'Egitto (i Circassi facevano parte dell'esercito mamelucco), ed in Israele (nei paesi di Kfar Kama e Rehaniya, dal 1880), ed anche in luoghi pi\u00f9 lontani come l'Upstate New York ed il New Jersey negli Stati Uniti, e l'Europa (Germania e Paesi Bassi)."}
{"id": "2573254", "revid": "424645", "url": "https://it.wikipedia.org/wiki?curid=2573254", "title": "Dulcimero", "text": ""}
{"id": "2573255", "revid": "424645", "url": "https://it.wikipedia.org/wiki?curid=2573255", "title": "Dulcimelo", "text": ""}
{"id": "2573257", "revid": "599", "url": "https://it.wikipedia.org/wiki?curid=2573257", "title": "Antiderivazione", "text": ""}
{"id": "2573258", "revid": "131358", "url": "https://it.wikipedia.org/wiki?curid=2573258", "title": "L\u00facio Wagner Freitas de Souza", "text": ""}
{"id": "2573259", "revid": "767487", "url": "https://it.wikipedia.org/wiki?curid=2573259", "title": "Eduard Bauer", "text": "Carriera.\nCalcio.\nCalciatore svizzero, proveniente forse dal , arriv\u00f2 al nel 1909, raggiungendo nella sua prima stagione in \"rossoblu\" il quarto posto della classifica finale, mentre nella seconda il quinto.\nLascia l'Italia nella stagione 1911-12 per trasferirsi tra le file del Racing Club de Paris, club con il quale vinse la Coupe Sheriff Dewar nel 1912, battendo in finale il Club Fran\u00e7ais per tre a uno.\nTorna al nel 1912, dove giocher\u00e0 per altre due stagioni prima del suo ritiro nel 1914. Nella Prima Categoria 1912-1913 raggiunge con i suoi il secondo posto della classifica finale distanziati di cinque punti dai campioni della Pro Vercelli, posizione che ottenne nella stagione seguente, con il sopravanzato di due punti dal .\nCon i \"grifoni\" vanta anche una presenza in Palla Dapples.\nBridge.\nFu anche giocatore di bridge."}
{"id": "2573264", "revid": "287204", "url": "https://it.wikipedia.org/wiki?curid=2573264", "title": "Daniela Santanche", "text": ""}
{"id": "2573267", "revid": "36426", "url": "https://it.wikipedia.org/wiki?curid=2573267", "title": "Cattedrale di Faro", "text": "La cattedrale di Santa Maria \u00e8 un edificio notevole di Faro che si affaccia sul largo da S\u00e9.Sorge nel luogo che fu sede di un tempio romano, di una chiesa visigotica e di una moschea.\nStoria e descrizione.\nLa sua costruzione fu commissionata, dopo la riconquista cristiana, nel 1251 dall'arcivescovo di Braga Jo\u00e3o Viegas. Successivamente fu affidata all'Ordine di Santiago.\nNel 1577 divenne cattedrale della diocesi di Algarve (oggi diocesi di Faro), ma nel 1596 fu saccheggiata e incendiata dalle truppe inglesi del Conte di Essex. Fu in seguito ricostruita e i terremoti del 1722 e del 1755 richiederanno altri interventi, per i quali fu chiamato l'architetto bolognese Francesco Saverio Fabri. Il campanile non terminato segnala tuttora la vita tribolata dell'edificio.\nNotevole la decorazione interna per la maggior parte barocca comprendente gruppi di sculture dorate e l'organo, probabile opera di Johann Heinrich Hulenkampf, mentre per l'esterno si deve menzionare l'eccellente vista sulla citt\u00e0 e sul mare che si gode dalla sommit\u00e0 della torre."}
{"id": "2573271", "revid": "907190", "url": "https://it.wikipedia.org/wiki?curid=2573271", "title": "Nerd", "text": "Nerd (pronuncia IPA: ; pronuncia usuale in Italia: ) \u00e8 un termine della lingua inglese con cui viene definito chi ha una certa predisposizione per la tecnologia e le attivit\u00e0 che richiedono un certo impegno ed \u00e8 al contempo tendenzialmente solitario e con una ridotta propensione alla socializzazione. Il termine \u00e8 nato come dispregiativo, ma in seguito \u00e8 stato reclamato in alcuni ambiti per definire una sorta di orgoglio e di identit\u00e0 di gruppo.\nStoria.\nL'etimologia del termine \"nerd\" non \u00e8 sicura e ci sono alcune ipotesi sulla sua origine: secondo una prima teoria, la parola apparve per la prima volta in un libro del Dr. Seuss \"If I Ran the Zoo\", pubblicato nel 1950, dove era semplicemente il nome di uno degli animali immaginari del libro. Un'altra teoria sostiene che \"nerd\" sia una versione di \"Mortimer Snerd\", il nome del pupazzo da ventriloqui di Edgar Bergen. Un'altra ancora sostiene che sia l'acronimo di \"Northern Electric Research and Development\", azienda in cui gli impiegati avevano dei \"pocket protector\" con l'acronimo N.E.R.D. stampato sopra.\nE un'altra ancora vede \"nerd\" come un derivato della parola \"drunk\" (ubriaco in inglese) invertita (\"knurd\"), usata per definire chi non beve durante i ritrovi sociali. Il film statunitense del 1984 \"La rivincita dei Nerds\" (\"Revenge of the Nerds\") esplora il concetto dell\"'orgoglio nerd\" riguardo agli effetti comici. A partire dagli anni novanta del XX secolo il concetto di \"nerd\" cominci\u00f2 ad avere delle connotazioni positive nell'ambito della societ\u00e0 della rete e dei tecnici dei computer, per descrivere orgogliosamente una persona tecnicamente preparata. Per estensione si inizi\u00f2 a parlare di \"nerd\" anche in relazione a chi aveva avuto un successo finanziario in quei campi.\nBill Gates stesso \u00e8 stato spesso definito un \"nerd\"; ma anche Linus Torvalds, famoso per aver dato origine al kernel Linux nella sua autobiografia scrisse di essere stato un \"nerd\". Il popolare sito di notizie relative all'informatica Slashdot si definisce \"News for nerds. Stuff that matters\" (Notizie per \"nerd\". Roba importante). Il professore del MIT Gerald Sussman aspirava a instillare orgoglio nei \"nerd\":\nUn episodio della serie a cartoni animati \"Freakazoid\" intitolato \"Nerdator\" ha un intreccio narrativo che coinvolge l'uso da parte dei \"nerd\" del potere della mente di un nemico con le sembianze di un Predator, che tiene un memorabile monologo sull'importanza dei \"nerd\":\nAl termine della narrazione il Nerdator, dopo che i difetti erano stati puntualizzati, decide di assorbire la mente del bello ma ottuso e insipido (ma nessuno se ne preoccupa), naturale rivale dei \"nerd\".\nAll'interno della convention dei circoli di fantascienza di Toronto, in Canada, l'essere \"nerd\" venne favorevolmente accolto. Furono coniate le etichette \"dude-nerd\" (ragazzo-nerd) e \"chick-nerd\" (ragazza-nerd).\nLa serie televisiva \"Chuck\" ha come protagonista un \"nerd\", e molti altri personaggi della serie si definiscono \"nerd\" o \"geek\" e comunque mostrano tutte le peculiarit\u00e0 di solito associate a queste etichette. Il protagonista \u00e8 un esperto di computer, lavora infatti per la \"Nerd Herd\", una societ\u00e0 sussidiaria del \"Buy More\", dove vengono riparati oggetti elettronici, hard drive, sistemi operativi e altro. \u00c8 inoltre un appassionato di videogame. Nel telefilm il termine \"nerd\", che viene usato anche dal capo del negozio per chiamare gli impiegati, non viene preso come insulto. Anche lo stesso Zachary Levi che nel telefilm interpreta il protagonista si definisce \"nerd\", e proprio per questo ha creato una delle pi\u00f9 grandi \"community nerd\" esistenti, cio\u00e8 The Nerd Machine (chiamata anche TNM).\nLa sit-com \"The Big Bang Theory\" ha come protagonisti quattro \"nerd\" alle prese con una bionda vicina di casa, mentre la sit-com britannica \"The IT Crowd\" ha come protagonisti due esperti informatici di una grande azienda diretti da una responsabile del dipartimento IT completamente incapace in materia.\nDescrizione della figura.\nLo stereotipo vede queste persone affascinate da attivit\u00e0 non popolari, sia quella di natura informatica sia quella riguardante la scienza e la matematica classica; i \"nerd\" sono inoltre considerati poco interessati alle attivit\u00e0 sportive.\nAnche l'aspetto esteriore \u00e8 rappresentato da un clich\u00e9 ben definito: indossano vestiti niente affatto alla moda, anacronistici, spesso tipici di persone pi\u00f9 in l\u00e0 con gli anni (come gilet o mocassini), occhiali spessissimi, a volte vistosi apparecchi ai denti, \nvisi colmi di brufoli e pustole, pettinature piatte come il riportsposso in difficolt\u00e0 a relazionarsi con gli altri e, e difetti nella parlata. I \"non-nerd\" spesso pensano ai \"nerd\" come persone intelligenti ma socialmente goffe.\n\u00c8 uno stereotipo che, al liceo, il pi\u00f9 popolare o socialmente inserito spesso ridicolizzi e sottoponga ad angherie (bullismo) quelli etichettati come nerd, che hanno la reputazione di impegnarsi a fondo negli studi a cui sono seriamente interessati. I \"nerd\" esprimono generalmente un interesse superiore alla norma per argomenti complessi e spesso eccellono in pi\u00f9 materie. Argomenti che hanno a che fare con i computer e la tecnologia, i giochi di ruolo, i fantasport come il fantacalcio, i film di fantascienza, le serie tv, i fumetti, i videogiochi (generalmente ogni tipo di MMORPG che richieda varie ore di gioco) e la letteratura fantasy sono adesso tipicamente associati con i \"nerd\".\nIl \"nerd\" nella societ\u00e0.\nNerd \u00e8 spesso ed erroneamente definito anche come una persona che sta sempre davanti al computer, giorno e notte, senza alcuna vita sociale. Lo stereotipo dell'immagine del nerd nei mass media consiste in un uomo giovane con grossi occhiali con la montatura nera (preferibilmente rotti e attaccati alla bell'e meglio con del nastro adesivo), un \"pocket protector\" nel taschino per evitare che le numerose penne (possibilmente stilografiche) che vi tiene rovinino le camicie perdendo inchiostro, pantaloni dall'orlo alto (i cosiddetti \"pinocchietti\" o \"capri\", chiamati anche, con intento ironico, \"acqua alta in casa\", casa allagata o \"saltafossi\"). Spesso porta anche enormi apparecchi dentali, spesso infantili (come quelli colorati) e ingombranti (come il classico baffo).\nIndossa camicie e in generale abiti troppo formali per le circostanze. Viene descritto come persona con scarsi rapporti con l'altro sesso; di solito \u00e8 molto magro o molto grasso e comunque non ha cura della propria forma fisica. Si parla di un individuo con particolari difficolt\u00e0 a instaurare rapporti sociali. Il prendere parte in dibattiti o discussioni su argomenti tecnico-scientifici \u00e8 una delle rare situazioni in cui si lascia volentieri coinvolgere. Abitualmente il termine \u00e8 associato unicamente a uomini e ragazzi, anche se i termini \"nerd\" e soprattutto geek sono stati adottati per molte donne con interessi nella tecnologia, nelle scienze e nella matematica e altri campi in passato solitamente appannaggio maschile.\nI nerd nell'arte e nei libri.\n Un esempio di nerd \u00e8 dato da Dilbert di Scott Adams, che non appena esce dall'ambito ingegneristico si trova completamente a malpartito. Un altro famoso esempio di nerd \u00e8 l'Uomo dei fumetti nei Simpson, obeso, tecno maniaco e appassionato di fumetti, film e serie TV (soprattutto di fantascienza, come \"Star Trek\" e \"Star Wars\"). Altro esempio classico di Nerd lo troviamo nella serie televisiva Riptide, in cui uno dei protagonisti incarna proprio lo stereotipo del nerd. Singolare \u00e8 la figura femminile di Nerd rappresentata da Velma Dinkley nella serie animata Scooby Doo.\nQui la brunetta, pronta a tirare fuori dai guai i propri amici con arguzia e talento propri di un piccolo genio tecnologico, racchiude in s\u00e9 i principali stereotipi del Nerd. Immancabili i grossi occhiali neri, abbinati a maxipull, rigorosamente a collo alto, per nascondere oltre che coprire ogni fattezza femminile che esalti troppo il fisico a discapito di una preferita esaltazione intellettiva. Anche la sobria pettinatura \u00e8 volutamente in contrasto con l'esagerata fluenza della fulva chioma dell'altra protagonista del cartoon, Daphne Blake. Altra simpatica trovata che incornicia il personaggio nell'archetipo del Nerd \u00e8 la gag riproposta in varie occasione che ritrae la protagonista in goffi atteggiamenti, quando perde il contatto con i suoi grossi occhiali senza i quali \u00e8 il cosiddetto pesce fuor d'acqua.\nUn altro esempio di nerd \u00e8 il personaggio Simon Lewis della serie TV e letteraria di Shadowhunters, che porta gli occhiali, \u00e8 un po' sfigato e sa moltissime cose, imparate spesso da film o videogiochi.\nSe il nerd poi \u00e8 il personaggio principale di una storia, ha spesso un'identit\u00e0 segreta come supereroe. Peter Parker, ovvero Spider-Man, \u00e8 un insegnante di scienze, e prima di diventare Spider-Man era il nerd dell'istituto superiore; Clark Kent, l'alter ego di Superman, ad esempio, pu\u00f2 essere visto come un nerd \"ante litteram\" o perlomeno lo \u00e8 stato. Altro esempio, pi\u00f9 recente, \u00e8 Chuck Bartowski dell'omonima serie TV, nella quale segue una particolare evoluzione psicologica, volta a uscire dal suo stato di nerd. Se il nerd \u00e8 un personaggio secondario, molto spesso \u00e8 un genio capace di inventare o riparare i mezzi che permetteranno all'eroe di vincere il male. Il contrasto tra i tratti tipici del nerd e le virt\u00f9 del personaggio principale, hanno il risultato di esaltare il fascino del protagonista.\nI nerd cattivi, in genere resi aggressivi e vendicativi a causa di una vita solitaria e triste, sono l'archetipo del supercattivo, il personaggio antagonista del supereroe. Molto spesso sono scienziati pazzi alle prese, ad esempio, con la costruzione di macchinari o nella realizzazione di pozioni magiche che gli permettano di attuare i propri piani di vendetta. I nerd negli anime (cartoni animati giapponesi) spesso indossano degli occhiali opachi, a volte con delle spirali. Se indossano degli occhiali trasparenti hanno il vezzo di aggiustarli in modo che riflettano la luce, assumendo cos\u00ec un atteggiamento intimidatorio.\nQuesti personaggi giocano un ruolo pi\u00f9 importante che non i personaggi simili nei fumetti occidentali: una possibile spiegazione \u00e8 che nella cultura giapponese il successo nel campo accademico o nello studio riveste una importanza maggiore del successo sociale. Si viene a creare una sorta di affinit\u00e0 tra le caratteristiche dell\"'otaku\" (appassionato di fumetti e cartoni animati giapponesi) e la figura del nerd. Anche Malcolm il protagonista della serie Malcolm in the middle pu\u00f2 essere definito un nerd, dal momento che possiede un ottimo quoziente intellettivo e viene spesso preso in giro dai coetanei.\nAnche la sit-com \"The Big Bang Theory\" racconta del modo di vivere tipico dei nerd, e dei risvolti comici a esso legato; qui i due protagonisti, Leonard Hofstadter e Sheldon Cooper, e i loro due migliori (e praticamente unici) amici, Raj Koothrappali e Howard Wolowitz, quattro giovani scienziati dalle scarse attitudini sociali, confrontano (e vedono in parte stravolgere) il loro modo di vivere con quello di una bella cameriera, Penny, vicina di casa di Leonard e Sheldon.\nDifferenze tra \"nerd\" e \"geek\".\n dissentono fra di loro sulla relazione fra i termini nerd e \"geek\". Qualcuno vede i geek come dei nerd meno abili tecnicamente. Alcune fazioni sostengono che i nerd abbiano sia capacit\u00e0 tecniche sia capacit\u00e0 per inserirsi socialmente, mentre i geek manifestano capacit\u00e0 tecniche ma sono incapaci socialmente. Altri tengono una posizione opposta: i geek hanno la funzione di controparte socialmente inserita rispetto agli asociali nerd, e si autodefiniscono geek con orgoglio.\nPu\u00f2 esistere una differenza nell'uso dei due termini a seconda delle zone degli USA. Alcuni affermano che sulla costa ovest sia preferito il termine \"geek\" a \"nerd\", mentre sulla costa est \u00e8 il contrario. Altri, della costa est, dissentono sostenendo di aver trovato esclusivamente ricorrenze dispregiative della parola nerd rispetto all'uso benevolo di geek. In Inghilterra si tende ad applicare quest'ultimo punto di vista: nerd ha una connotazione molto pi\u00f9 offensiva di geek, che appare spesso usato affettuosamente dagli inglesi (con una valenza simile ad \"anorak\", altro termine \"slang\" usato per definire un innocuo eccentrico, generalmente fissato con un argomento futile).\nLa parola nerd divenne di uso comune a partire dagli anni cinquanta al momento in cui fu notato che diversi studenti non erano visti propriamente come dei \"fichi\" a scuola. Quindi nasce come dispregiativo, sebbene oggi sia considerata da molti un complimento, mentre geek divenne diffuso pi\u00f9 tardi, negli anni ottanta, e ha evitato molte delle sfumature di significato negative.\nIn Italia.\nLo stereotipo del \"nerd\", introdotto con la filmografia statunitense degli anni ottanta del Novecento, si assimila a quello dell'emarginato in s\u00e9, a prescindere dal rendimento, per un comportamento e uno stile di vita poco in linea con la maggioranza dei coetanei. Nella cultura italiana, viene apprezzata la figura del giovane brillante, inserito socialmente e attraente, il cosiddetto \"fico\" o \"figo\", mentre viene definito \"secchione\" il coetaneo dedito allo studio e poco propenso alla vita sociale, dunque poco comunicativo e impacciato, assumendo cos\u00ec l'appellativo di \"sfigato\" perch\u00e9 \"poco appetibile\" dall'altro sesso.\n\"Nerd\" e \"geek\" vengono spesso confusi tra di loro, con la differenza che la seconda definizione viene attribuita soprattutto a chi possiede una particolare propensione per l'informatica e la tecnologia in generale. Tuttavia questo termine \u00e8 ancora poco diffuso nella cultura italiana, perch\u00e9 \u00e8 molto pi\u00f9 diffuso il termine \"secchione\", ma sta lentamente diffondendosi, specialmente a seguito della crescente diffusione di social network e di smartphone e tablet che hanno conquistato buona parte della popolazione giovanile. Proprio per la tipologia di persone di questo bacino di consumatori, in tempi recenti sta scomparendo l'accezione negativa di \"geek\", tanto \u00e8 vero che tra gli appartenenti a questa categoria si sta diffondendo il concetto di \"orgoglio geek\" e sono nate alcune sotto-definizioni come \"geek chic\" o \"social geek\"."}
{"id": "2573274", "revid": "599013", "url": "https://it.wikipedia.org/wiki?curid=2573274", "title": "Damir \u010cakar", "text": "Dieci giorni prima della sua prima partita di Coppa UEFA contro la squadra cipriota dell', egli decide di lasciare il club poich\u00e9 non \u00e8 soddisfatto delle ambizioni del Rudar Pljevlja. Ha convinto cos\u00ec anche altri giocatori del Rudar a lasciare la squadra. \nEra un esperto rigorista e tiratore di calci piazzati. Giocava anche come playmaker.\nIl 5 luglio 2008 annuncia il suo ritiro."}
{"id": "2573275", "revid": "767487", "url": "https://it.wikipedia.org/wiki?curid=2573275", "title": "Sante Sanguineti", "text": "Biografia.\nIscritto nel , riusc\u00ec ad arrivare a giocare nella prima squadra.\nTerminata la carriera agonistica divenne arbitro di calcio.\nLe notizie su Sanguineti sono lacunose, e secondo alcune fonti il suo nome potrebbe essere stato \"Santo\" e non \"Sante\". Negli elenchi dell'Associazione Italiana Arbitri \u00e8 stato comunque sempre citato come \"Sante\".\nCarriera calcistica.\nCresciuto calcisticamente nel , fu per un triennio tra le file della prima squadra \"rossoblu\", dal 1909 al 1912, ottenendo come massimo risultato il terzo posto nella classifica finale della Prima Categoria 1911-1912.\nCarriera arbitrale.\nAl termine della sua esperienza agonistica, si iscrive all'A.I.A., divenendone in breve uno degli arbitri pi\u00f9 conosciuti e preparati di Genova, anche se il \"Gruppo Arbitri Genovesi\" fu istituito solo alla fine del 1927.\nInizi\u00f2 ad arbitrare nel 1915 quale arbitro del Genoa C.F.C.\nAlla fine del conflitto mondiale divenne arbitro effettivo a disposizione del Comitato Regionale Ligure per dirigere le gare del campionato di Prima Categoria 1919-1920. Arbitr\u00f2 dal 1922 al 1926 in Lega Nord - Prima Divisione trentasei partite del massimo campionato italiano, la prima il 15 ottobre 1922 il derby torinese U.S. Torinese-Torino (1-1)."}
{"id": "2573276", "revid": "287204", "url": "https://it.wikipedia.org/wiki?curid=2573276", "title": "The Accused", "text": ""}
{"id": "2573277", "revid": "92723", "url": "https://it.wikipedia.org/wiki?curid=2573277", "title": "Diocesi di Vittorio Veneto", "text": "La diocesi di Vittorio Veneto (in latino: \"Dioecesis Victoriensis Venetorum\") \u00e8 una sede della Chiesa cattolica in Italia suffraganea del patriarcato di Venezia e appartenente alla regione ecclesiastica Triveneto. Nel 2020 contava 354.330 battezzati su 377.280 abitanti. \u00c8 retta dal vescovo Corrado Pizziolo.\nTerritorio.\nLa diocesi comprende la parte meridionale della Valbelluna tra il Piave e Belluno, la provincia di Treviso a est del Piave (anche se il confine, in corrispondenza del comune di Valdobbiadene e dopo le grave di Papadopoli, retrocede notevolmente rispetto al corso d'acqua), un lembo dell'ex provincia di Pordenone sino al Livenza e, infine, la parte orientale della citt\u00e0 metropolitana di Venezia compresa tra il Livenza e il canale Grassaga. Nel complesso si estende su 1420\u00a0km\u00b2 delimitati a est e a ovest all'incirca dal corso dei fiumi Piave e Livenza.\nSede vescovile \u00e8 la citt\u00e0 di Vittorio Veneto, dove si trova la cattedrale di Santa Maria Assunta. Altri centri maggiori della diocesi sono Conegliano e Oderzo.\nIl territorio \u00e8 suddiviso in 162 parrocchie raggruppate in 12 foranie.\nForanie.\nLe parrocchie sono raggruppate nelle seguenti foranie:\nStoria.\nLa diocesi si estende sulla maggior parte dell'antico territorio di \"Opitergium\", l'attuale Oderzo. Importante \"municipium\" romano, con l'avvento del cristianesimo divenne sede vescovile. Dei cinque vescovi conosciuti di Oderzo tre sono venerati come santi: Tiziano, Magno e Floriano. Il primo \u00e8 l'attuale patrono della diocesi e si festeggia il 16 gennaio.\nTra il V e il VII secolo, con le invasioni barbariche, Oderzo fu pi\u00f9 volte saccheggiata e distrutta. L'ultima grave distruzione fu quella operata nel 636 dal re longobardo Rotari. Il vescovo Magno allora, con il clero e i fedeli, fugg\u00ec trasferendo la sede vescovile a Eraclea, centro della Laguna di Venezia sotto l'influenza bizantina. Oderzo fu definitivamente distrutta e rasa al suolo da Grimoaldo nel 669.\nCon l'arrivo dei Longobardi l'abitato di Ceneda acquis\u00ec sempre pi\u00f9 importanza e divenne il capoluogo del ducato longobardo omonimo. Il territorio dell'antica diocesi di Oderzo venne diviso tra Eraclea, Treviso e la nuova diocesi di Ceneda, istituita dai Longobardi verso la fine del VII secolo o all'inizio dell'VIII. Inizialmente la sede, come suffraganea del patriarcato di Aquileia, aderiva allo scisma tricapitolino.\nIncerta \u00e8 l'origine della cronotassi di Ceneda, sulla quale gli autori non sono unanimi. Il primo vescovo, Ursino, che avrebbe partecipato a un sinodo romano del 680, \u00e8 escluso dalla cronotassi da Arnosti, il quale argomenta che essendo tricapitolino il vescovo di Ceneda non poteva essere presente a Roma, dove \u00e8 accertato che erano presenti solo vescovi cattolici. I vescovi Valentiniano e Massimo sono menzionati in un \"praeceptum\" di Liutprando del 743, il quale tuttavia sembra essere palesemente spurio o almeno dubbio. Il vescovo Dolcissimo \u00e8 menzionato in un diploma di Carlo Magno del 794, testo che tuttavia ha subito nel tempo molte interpolazioni e manipolazioni. Secondo Lanzoni, primo vescovo certo di Ceneda \u00e8 Emmo (o Emmone), che partecip\u00f2 al concilio di Mantova nell'827.\nNella seconda met\u00e0 del X secolo, l'imperatore Ottone I invest\u00ec il vescovo Sicardo del titolo di conte. Da questo momento, i vescovi esercitarono sul territorio anche il potere temporale; nel XIV secolo la loro influenza si estese anche sulla contea di Tarzo. Questa situazione, sebbene molto ridimensionata, rimase anche dopo la conquista della Serenissima, ma nel 1768 Venezia aboliva la contea vescovile e insediava a Ceneda un podest\u00e0.\nNel XIII secolo alcune potenti famiglie locali tentarono, inutilmente, di trasferire la sede vescovile a Conegliano.\nNel 1753, a seguito della soppressione del patriarcato di Aquileia, divenne suffraganea dell'arcidiocesi di Udine.\nIl 1\u00ba maggio 1818 la bolla \"De salute dominici gregis\" di papa Pio VII coinvolse anche il territorio di Ceneda: la diocesi acquis\u00ec le sei parrocchie del cosiddetto \"Compardo\", un'exclave del patriarcato di Venezia nei dintorni di Conegliano (Bibano, Pianzano, San Vendemiano, San Fior di Sopra, San Fior di Sotto, Zopp\u00e8) e altre otto parrocchie dell'arcidiocesi di Udine (San Polo di Piave, Rugolo, Sarmede, Godega, Orsago, Pinidello, Caneva, Steven\u00e0). Contestualmente Ceneda pass\u00f2 nella provincia ecclesiastica del patriarcato di Venezia.\nAlla fine del XIX secolo, per motivi storico-culturali, fu bocciata l'idea di unire la diocesi con quella vicina di Treviso.\nL'ultima importante variazione territoriale \u00e8 del 16 aprile 1926, quando con il decreto \"Quo melius\", le parrocchie del Sacilese, gi\u00e0 exclave dell'arcidiocesi di Udine, furono aggregate alla diocesi di Ceneda.\nIl 13 maggio 1939, in seguito alla fusione di Serravalle e Ceneda che port\u00f2 alla nascita del comune di Vittorio Veneto nel 1866, la diocesi assunse l'attuale denominazione in forza del decreto \"Quum episcopalis civitas\" della Congregazione Concistoriale.\nTra il 1958 e il 1969 la cattedra vescovile \u00e8 stata di Albino Luciani, che in seguito fu eletto papa con il nome di Giovanni Paolo I.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nAttuale vescovo.\nCorrado Pizziolo, proveniente dal clero della diocesi di Treviso, ha preso possesso della diocesi nella stessa celebrazione che ha visto la sua consacrazione a vescovo, avvenuta il 26 gennaio 2008 a Vittorio Veneto.\nStatistiche.\nLa diocesi nel 2020 su una popolazione di 377.280 persone contava 354.330 battezzati, corrispondenti al 93,9% del totale."}
{"id": "2573279", "revid": "767487", "url": "https://it.wikipedia.org/wiki?curid=2573279", "title": "Mismatch negativity", "text": "La mismatch negativity (MMN) oppure mismatch field (MMF), chiamata anche negativit\u00e0 da discordanza, \u00e8 una componente dell'onda suscitata da un qualsiasi potenziale evento-correlato (in inglese \"event-related potential\", con acronimo \"ERP\") in risposta a uno stimolo discordante in una sequenza di stimoli. Quest'onda emerge dall'attivit\u00e0 elettrica nel cervello e viene studiata all'interno dell'ambito delle neuroscienze cognitive e della psicologia. Possono essere registrate da qualsiasi sistema sensoriale, ma sono state studiate pi\u00f9 frequentemente per l'udito e per la visione. Nel caso degli stimoli uditivi, la MMN si verifica dopo un cambiamento poco frequente (10-20% di suoni lievemente discordanti per frequenza rispetto allo stimolo semi-costante) una sequenza ripetitiva di suoni (a volte l'intera sequenza viene definita una \"sequenza casualmente deviante\", dall'inglese \"oddball sequence\".)\nAd esempio, un suono raro deviante \"d\" pu\u00f2 essere disperso nel mezzo di una lunga sequenza standard di frequenti suoni \"s\" (ad es., \"s s s s s s s s s d s s s s s s d s s s d s s s s\"...). Il suono deviante pu\u00f2 differire dagli standard in una o pi\u00f9 caratteristiche percettive come l'altezza, durata, o intensit\u00e0. La risposta MMN pu\u00f2 essere elicitata a prescindere dal fatto che il soggetto presti o meno attenzione alla sequenza. Durante le sequenze uditive, una persona pu\u00f2 allo stesso tempo star leggendo oppure osservando un film sottotitolato silente, ma allo stesso modo si potr\u00e0 rilevare una MMN ben chiara. Nel caso degli stimoli visivi, la MMN si verifica dopo un cambiamento poco frequente durante la presentazione di una sequenza ripetitiva di immagini.\nMMN viene riferito alla risposta di mismatch ottenuta nella elettroencefalografia (EEG); MMF oppure MMNM si riferisce\nalla risposta di mismatch che si ottiene nella magnetoencefalografia (MEG).\nStoria.\nL'onda MMN uditiva venne scoperta nel 1978 da Risto N\u00e4\u00e4t\u00e4nen, psicologo e neuroscienziato finlandese, A. W. K. Gaillard e S. M\u00e4ntysalo, dell'Institute for Perception, TNO, Soesterberg, nei Paesi Bassi.\nIl primo articolo sulla comparsa di una MMN visiva venne pubblicato nel 1990 da Rainer Cammer. Per una storia dello sviloppo del MMN visivo, si pu\u00f2 consultare Pazo-Alvarez et al. (2003).\nCaratteristiche.\nLa MMN \u00e8 una risposta a uno stimolo deviante all'interno di una sequenza di stimoli altrimenti regolare; dunque, nell'ambito sperimentale, si produce quando gli stimoli regolari sono presentati in un rapporto di molti rispetto all'unit\u00e0; ad esempio, in una sequenza di suoni \"s s s s s s s d s s s s d s s s...\", la \"d\" costituisce uno stimolo deviante, e susciter\u00e0 nel cervello una risposta del tipo MMN. La mismatch negativity avviene anche se il soggetto non presta consciamente attenzione allo stimolo.\nLa MMN uditiva pu\u00f2 verificarsi in risposta a variazioni di tono, intensit\u00e0 o durata. L'\"auditory MMN\" \u00e8 un potenziale fronto-centrale con sorgenti elettrofisiologiche nella corteccia uditiva primaria e non-primaria e una tipica latenza di 150-250 ms dopo la comparsa dello stimolo deviante. Le sorgenti possono anche includere una dalla parte opercolare destra del giro frontale inferiore. L'ampiezza e la latenza della MMN correla all'entit\u00e0 della deviazione dello stimolo abnorme dallo standard. Grosse deviazioni elicitano MMN con latenze minori. Per devianze molto grosse, la MMN pu\u00f2 sovrapporsi all'onda N100 (e.g., Campbell et al., 2007).\nL'onda della MMN visiva pu\u00f2 verificarsi in risposta a vari aspetti devianti come il colore, le dimensioni, oppure la durata. La MMN visiva \u00e8 un potenziale occipitale negativo con sorgenti nella corteccia visiva primaria e una latenza tipica di 150-250 ms dopo l'istaurazione dello stimolo deviante.\nNeurolinguistica del MMN.\nDal momento che questo tipo di fenomeni \u00e8 stato elicitato con stimoli linguistici, sotto condizioni passive che richiedono poca attivit\u00e0 attentiva rispetto al suono, \u00e8 stata sviluppata una versione della MMN frequentemente usata in studi di percezione neurolinguistica, per testare se i soggetti in esame distinguano neurologicamente tra certi tipi di suoni. \nIn aggiunta a questo tipo di studi che si focalizzano sul processamento fonologico, qualche ricerca ha messo in connessione la MMN con il processamento sintattico.\nAlcuni di questi studi hanno cercato di indagare direttamente l'automaticit\u00e0 della MMN, fornendo evidenze convergenti per la comprensione della MMN come una risposta automatica e indipendente dal compito che si esegue.\nTeoria.\nLa teoria pi\u00f9 accreditata che interpreta la MMN come una \"traccia di memoria\" (\"memory trace\") \u00e8 che questa venga elicitata in risposta alla violazione di semplici regole che governano le propriet\u00e0 basiche dell'informazione. Si pensa che essa sorga dalla violazione di un modello neurale a breve-termine, che si forma automaticamente, oppure della violazione di tracce di memoria di regolarit\u00e0 fisiche o astratte nell'ambiente (N\u00e4\u00e4t\u00e4nen &amp; Winkler, 1999; N\u00e4\u00e4t\u00e4nen, Paavilainen, Rinne, &amp; Alho 2007). Comunque, a parte l'evidenza costituita dalla MMN, non esiste alcun'altra evidenza neurofisiologica che dimostri la formazione di una rappresentazione mnemonica di queste regolarit\u00e0.\nParti integranti di quest'idea della \"traccia di memoria\" sono le seguenti: \nSono state proposte interpretazioni alternative, come quella del \"fresh afferent\", che si pu\u00f2 tradurre come \"afferente novello\" (N\u00e4\u00e4t\u00e4nen, 1992; J\u00e4\u00e4skel\u00e4inen et al., 2004) che ipotizza che non vi siano elementi di memoria neuronale, ma che gli elementi neuronali sensoriali afferenti vengano sintonizzate in base alla propriet\u00e0 della stimolazione standard, in modo da rispondere meno vigorosamente in seguito a stimoli ripetuti. Dunque quando uno stimolo deviante (o l'assenza di stimolo) attiva una popolazione distinta di elementi neuronali sintonizzati alle propriet\u00e0 diverse del deviante piuttosto che a quelle dello stimolo standard, questi afferenti \"freschi\" rispondono pi\u00f9 vigorosamente, elicitando una MMN.\nUn terzo punto di vista, proposto da Ulanovsky nel 2004, e quello che gli afferenti sensoriali siano i neuroni di memoria ."}
{"id": "2573282", "revid": "110766977", "url": "https://it.wikipedia.org/wiki?curid=2573282", "title": "Ricetta di donna", "text": "Ricetta di donna, pubblicato nel 1980, \u00e8 un album della cantante italiana Ornella Vanoni.\nIl disco.\nAl disco collaborano Michele Zarrillo (che scrive con Tot\u00f2 Savio la musica della title track), Paolo Conte e Fabrizio De Andr\u00e9 che scrive il testo italiano di un classico di Leonard Cohen \"Famous blue raincoat\", che diventa \"La famosa volpe azzurra\".\nDa segnalare inoltre la partecipazione dei New Trolls che collaborano nel brano \"Il Telefono\" nei cori.\nNel tour che seguir\u00e0 viene installato sul palco un grande fantoccio/ fantasma che, mentre Ornella canta, si muove quasi ad avvolgerla completamente https://www.youtube.com/watch?v=B0YQ6maJumc"}
{"id": "2573294", "revid": "287204", "url": "https://it.wikipedia.org/wiki?curid=2573294", "title": "Tresinaro Basket Scandiano", "text": "La Tresinaro Basket Scandiano \u00e8 stata una societ\u00e0 di pallacanestro femminile di Scandiano.\nSponsorizzata dalla Careca, ha disputato due campionati Serie A2 all'inizio degli anni duemila, prima di rinunciare alla categoria.\nStoria.\nLa Tresinaro sponsorizzata Careca giunse in tre anni dalla Serie C alla Serie A2 guidata da Gigi Piatti.\nNel 2001-02 \u00e8 giunta nona nel Girone A di Serie A2 e ha preso parte alla Poule Retrocessione. Nello stesso anno \u00e8 uscita ai quarti di finale della Coppa Italia di Serie A2 contro il Napoli Basket Vomero. A fine stagione, Debora Del Bello prese parte all'All-Star Game di A2.\nNel 2002-03, la Careca Scandiano ha come obiettivo la salvezza. Viene affidata all'allenatore Gigi Piatti, ha come basi le confermate Rossi, Soggia, Dal Corso e Knopp e le nuove Orlandini, Strada, Urlando, Piccinini e Petrucci. A fine stagione, \u00e8 giunta tredicesima nel Girone Nord e si \u00e8 salvata ai play-out. Successivamente ha rinunciato all'iscrizione e al suo posto \u00e8 stato ripescato il San Bonifacio.\n\u00c8 ripartita dalla Serie B, per poi venir sostituita dall'Aurora Basket Scandiano."}
{"id": "2573295", "revid": "1543377", "url": "https://it.wikipedia.org/wiki?curid=2573295", "title": "Battambang", "text": "Battambang, pronunciato: /'b\u0103t-t\u0103m-,b\u0103\u014b/ (anche \"Battambong\" o \"Batdambang\", mentre in thai \u00e8 \"Phratabong\") \u00e8 una citt\u00e0 della Cambogia, capoluogo della provincia di Battambang.\nDescrizione.\nBattambang si stende lungo il fiume (\"Stung\" o \"Steung\") Sangker, che nasce dalle propaggini occidentali dei Monti Cardamomi e si immette nell'angolo nordoccidentale del Tonl\u00e9 Sap. Centro di una zona agricola molto fertile e dei commerci con la Thailandia, \u00e8 chiamata \"la ciotola di riso della Cambogia\". \u00c8 molto diffusa anche la coltivazione di frutta esotica.\nLa citt\u00e0 \u00e8 ricca di edifici del periodo coloniale, il pi\u00f9 noto dei quali \u00e8 la Residenza del Governatore, costruita dall'ultimo Governatore thailandese di Battambang.\nLe origini leggendarie.\nIl nome di Battambang si dice derivi da \"bat\", \"perdere\", e \"dambang\", \"mazza\". In una storia presente in diverse varianti nella tradizione, un antico re Khmer, \"Dambang Krenhung\", da Angkor avrebbe lanciato la sua mazza fino a \"Sangke\", nell'area dell'odierna Battambang, dove si sarebbe persa. Ad un incrocio della citt\u00e0 vi \u00e8 un'enorme statua moderna a ricordare l'origine leggendaria del nome della provincia.\nStoria.\nNella provincia di Battambang, nella valle dello stesso fiume Sangker che bagna la citt\u00e0, \u00e8 stato scavato da archeologi francesi alla fine degli anni Sessanta il sito archeologico ritenuto il pi\u00f9 antico della Cambogia: Laang Spean, risalente al periodo Hoabiniano (dal sito vietnamita di \"H\u00f2a B\u00ecnh\"), quasi 8000 anni fa.\nL'area di Battambang fa la sua comparsa nella storia Khmer nel VII secolo, all'epoca di Jayavarman I, sovrano di Chenla. A quest'epoca risale un'iscrizione vishnuita datata 657, rinvenuta su un architrave sulla collina di Baset (a circa 10\u00a0 da Battambang, ospita anche templi pi\u00f9 tardi, risalenti all'XI secolo), che nomina Jayavarman I quale \u00abconquistatore dei suoi nemici e incarnazione vivente della vittoria\u00bb, a significare un'espansione del suo potere su centri locali precostituiti.\nAlcuni studiosi ritengono che si trovasse in quest'area l'Amandrapura di Jayavarman II (forse Banteay Chhmar nella sua fondazione originaria), una delle capitali da lui fondate prima della cerimonia di incoronazione dell'802 d.C. sul Phnom Kulen considerata l'inizio vero e proprio dell'Impero Khmer. Altri invece suppongono che Amarendrapura fosse una citt\u00e0 con centro il tempio-montagna di Ak Yum, nell'area di Angkor.\nNel X e XI secolo vengono costruiti nei pressi dell'odierna Battambang diversi templi angkoriani. Durante il regno di Jayavarman VII nelle iscrizioni viene citata una rivolta scoppiata in quest'area, che ebbe come centro \"Malyang\", domata da un generale di origine Cham, il principe Vidyananda.\nSuccessivamente al declino dell'Impero Khmer, malgrado il parallelo sorgere della potenza Thai, l'area rimane almeno nominalmente sotto il controllo dei re khmer (il paese fa da cuscinetto agli attriti continui tra i regni vietnamita e thai e il controllo cambogiano residuo sul territorio viene esercitato dalla nobilt\u00e0) fino al 1794, quando il re Thai Rama I (fondatore dell'attuale casa regnante) chiede al re khmer Ang Eng la formale cessione delle province di Battambang e Siem Reap in cambio della sua liberazione e reinstallazione effettiva sul trono a Oudong. Durante la dominazione thai, la provincia verr\u00e0 amministrata autonomamente da una stirpe familiare di governatori di origine khmer, che inizia con \"Chaofa Ben\".\nI re khmer cercano alternativamente l'appoggio in uno o l'altro dei due regni dominanti, riuscendo ad evitare l'annessione totale, anche perch\u00e9 il Siam e il Vietnam, pur avendo la supremazia, si trovano a loro volta ad affrontare conflitti interni ed esterni.\nA inizio Ottocento la Cambogia \u00e8 ormai da tempo il devastato scenario della lotta tra Vietnam e Siam. Nel 1863 Norodom \u00e8 un erede senza corona, si \u00e8 rifugiato a Battambang, controllata dai thailandesi, che non ne consentono l'effettiva incoronazione. Firma quindi un trattato con il quale la Cambogia diviene un protettorato francese e nel 1864 grazie alle pressioni francesi viene incoronato. La provincia rester\u00e0 comunque parte del regno del Siam (essendone l'occupazione thai riconosciuta dai francesi nel 1867) fino ai trattati franco-siamesi del 1907, in seguito ai quali verr\u00e0 reintegrata nel territorio cambogiano. Verr\u00e0 rioccupata dai thai, accordatisi coi Giapponesi in funzione anti-inglese e francese, durante la Seconda guerra mondiale, per poi venire riunita nuovamente alla Cambogia nel 1946, prima sotto il controllo francese e poi dal 1953 come Regno di Cambogia.\nNel tumultuoso periodo successivo all'abbandono dell'Indocina da parte dei francesi negli anni Cinquanta, l'area di Battambang si segnala per la prima rivolta vera e propria avvenuta nel villaggio di Samlaut (o Samlot) nel 1967, causata dalle requisizioni di riso operate dal governo di Lon Nol e soffocata nel sangue. Successivamente l'area fu oggetto di brevi scontri tra Khmer rossi e FANK, di cui si trovano ancora le tracce sui pochi rilievi della zona, come Phnom Sampeau, dove sono visitabili delle vecchie postazioni governative di artiglieria ed uno dei campi della morte dei Khmer Rossi, creato in seguito all'instaurazione del loro regime di terrore. Battambang fu in quel periodo sottoposta a purghe spietate, alla deportazione della popolazione e al minamento di vaste aree.\nFino alla resa di Ieng Sary, Battambang rimase uno dei capisaldi dei Khmer rossi nell'area."}
{"id": "2573297", "revid": "156341", "url": "https://it.wikipedia.org/wiki?curid=2573297", "title": "Careca Scandiano", "text": ""}
{"id": "2573298", "revid": "3115", "url": "https://it.wikipedia.org/wiki?curid=2573298", "title": "Piero Ferraris", "text": "Biografia.\nAttore, scrittore televisivo, teatrale e pubblicitario, cugino di secondo grado del calciatore Mario Ferraris, ha preso parte come autore a varie trasmissioni televisive, quali Okeymotori, Super Jump, Skipper &amp; Driver e all'edizione 1988 di Drive In, di Antonio Ricci, pietra miliare fra i programmi comici tiv\u00f9 . \nHa partecipato a rassegne sull'umorismo e la calligrafia con il CAUS, Centro Arti Umoristiche e Satiriche diretto da Raffaele Palma. Alcune sue opere sono state pubblicate per i tipi de Il Grappolo di Salerno .\nDopo aver frequentato negli anni settanta la Scuola del Teatro Stabile di Torino diretta da Franco Enriquez, ha partecipato a vari spettacoli teatrali in gruppi underground, quali CUT, Granserraglio, Teatro La Maschera, per poi approdare al Teatro Stabile di Torino ed allo spettacolo La guerra, di Carlo Goldoni, regia Sergio Liberovici e Mario Missiroli. Ha preso inoltre, parte a vari sceneggiati televisivi e ed originali radiofonici sulle reti RAI. \nRadio RAI Torino, negli anni '80 - '90 era sinonimo di Massimo Scaglione tra i pi\u00f9 creativi ed importanti registi piemontesi. Ed \u00e8 grazie a Scaglione, che lo accoglie con simpatia, che Piero Ferraris inizia la frequentazione degli studi di Via Verdi, lavorando fianco a fianco di noti attori e cantanti, come Gipo Farassino, Bruno Lauzi, Roberto Herlitzka, Lina Volonghi, Carlo Campanini, Nella Colombo, Anna Bonasso, Milena Vukotic ed altri.\nSul finire degli anni ottanta si iscrive alla SIAE e all'Ordine dei Giornalisti ed esordisce come autore con il Teatro Instabile di Genova diretto da Pierluigi De Lucchi Dagnino, ispirando con i suoi copioni alcuni comici in scuderia, fra cui Leo Valli, Roberto De Marchi, Marino Marini, Alberto Patrucco, Rise Miranda e Mario Zucca. Scrive, per lo stesso, due spettacoli di teatro cabaret, che otterranno un considerevole successo e centinaia di repliche: Io, Mamma e Pap\u00e0: una Storia di Lavori Forzati , e Il Sole \u00e8 Tramontato sul Pabuz\u00f9.\nNel 1988 entra a far parte della redazione di Drive In, nota trasmissione di Antonio Ricci, in onda su Italia 1. \nInventa per Mario Zucca il duro di periferia che saluta i propri fan con il mitico: \u00abCiao Bastardi!\u00bb.\nAl festival del Teatro Cabaret di Loano del 1988 ottiene la menzione ed il premio della giuria per il miglior testo .\nSempre nel 1988 prepara a Radio d.j, ancora con Zucca, il riuscito esperimento di Radio Pirata. \nDurante le trasmissioni dell'emittente di Claudio Cecchetto, Linus, il fratello Albertino e soci, inseriscono a sorpresa, quali interferenze esterne, gli interventi comico demenziali di Zucca. In molti abboccano, al punto che si formano drappelli inferociti d'ascoltatori sotto le finestre della radio. Per qualche settimana \u00e8 aperta la caccia al fantomatico Mario Capestro ed al d.j Max Zombie.\nLavora in seguito con la Cooperativa SenzaFissaDimora, collaborando con Rino Cerritelli ed Antonio Ruggiero, alla stesura dello spettacolo di teatro cabaret Fuori dalla clinica, per il gruppo Gli Omologati. Con lo stesso Rino Cerritelli pubblica il libro: \"E i formichieri nel loro piccolo se le pappano\", prefazione di Felice Andreasi, con ottime recensioni al Salone del Libro di Torino .\nPubblicit\u00e0.\nLa sua attivit\u00e0 molteplice, dal 1990 lo porta ad occuparsi anche di pubblicit\u00e0 in veste di copywriter e addetto stampa. Lavora, infatti, in varie agenzie di Torino e di Milano. Fra i clienti per i quali cura la comunicazione: Seat Pagine Gialle Divisione Marketing, (Direct Mailing e Prodotti Istituzionali), IPSOA, Notizie Lavazza, House Horgan del gruppo Luigi Lavazza S.p.A., Martini \u00e8, House Horgan del gruppo Martini &amp; Rossi, Bertone Free Climber, Loto, Buldog Beer, OSRAM, Bagni di Bormio, Best Western Hotels, Austria per l'Italia Hotels, Orient-Express Hotels, Silversea Cruises, Continental Airlines, Austrian Airlines, Orient-Express Trains &amp; Crouises, Ente Nazionale Turismo Nuova Zelanda, Ente Nazionale Turismo Austria, Ente Nazionale Turismo Malta, Ente Nazionale Turismo Hong Kong, Ente Nazionale Turismo Giordania, Accademia Nazionale del Comico e molti altri.\nTeatro.\nCuore di Cane di Michail Afanas'evi\u010d Bulgakov (1977) \nRegia di Luigi Antinori\nThat simple light might rise out of a complicated darkness (1975) Regia di Peter Schuman\nImmigrazione \nRegia di Mariano Meli\nLocus Solus\nRegia di Mem\u00e8 Perlini \nPreparativi d'escursione (da una lettera non spedita di F. Kafka Regia di Gianfranco Varetto\nLa Guerra di Carlo Goldoni \nRegia di Sergio Liberovici uno dei fondatori del Cantacronache e Mario Missiroli (regista)\nRadio.\nRegia di Massimo Scaglione \nRegia di Sergio Liber\u00f2vici\nRegia di Tonino Pulci\nTelevisione RAI 3.\nRegia di Massimo Scaglione"}
{"id": "2573299", "revid": "729019", "url": "https://it.wikipedia.org/wiki?curid=2573299", "title": "Assedio di Tsingtao", "text": "L'assedio di Tsingtao fu l'attacco condotto contro il porto di Tsingtao (traslitterato oggi ufficialmente dai cinesi col sistema pinyin come Qingdao, in tedesco il nome della citt\u00e0 \u00e8 Kiautschou), che era sotto controllo germanico, da parte delle forze armate degli imperi britannico e giapponese nelle prime fasi della prima guerra mondiale. La battaglia, che ebbe luogo tra il 31 ottobre ed il 7 novembre del 1914, si concluse con la vittoria alleata. Si tratt\u00f2 della prima operazione anglo-giapponese e del primo scontro tra le forze tedesche e giapponesi durante la prima guerra mondiale.\nLe origini.\nAlla fine del diciannovesimo secolo, l'Impero Tedesco, come gli altri Paesi occidentali, prese parte alla corsa per la colonizzazione. Seguendo l'esempio delle altre potenze, la Germania inizi\u00f2 ad interferire negli affari cinesi. In particolare, dopo che due missionari tedeschi vennero uccisi, nel 1897, la Cina fu costretta a cedere in affitto, l'anno successivo, la citt\u00e0 di Kiaochow nella regione dello Shandong all'impero del Kaiser Guglielmo per 99 anni. I tedeschi allora iniziarono a far valere la loro influenza anche sul resto della provincia, e per questo motivo costruirono il porto di Tsingtao. Il porto divenne la base principale dello squadrone navale dell'Asia Orientale della Kaiserliche Marine, che aveva il compito di operare in supporto ai territori tedeschi nell'Oceano Pacifico.\nIl Regno Unito percep\u00ec la presenza tedesca come una minaccia ai suoi interessi, e quindi si fece cedere in prestito Weihaiwei, sempre nello Shandong, con lo scopo di utilizzarla come porto e base per le operazioni di carbonamento. Nello stesso periodo, i russi presero possesso di Port Arthur ed i francesi di Kwang-Chou-Wan. Inoltre, gli inglesi iniziarono a stringere legami pi\u00f9 stretti con i giapponesi.\nAlla fine del diciannovesimo secolo, anche l'Impero Giapponese inizi\u00f2 a portare avanti una politica colonialista, prendendo possesso di territori sul continente asiatico. I rapporti doplomatici anglo-giapponesi divennero sempre pi\u00f9 stretti e, il 30 gennaio 1902, venne stipulato un trattato di alleanza. Si trattava di una vera e propria necessit\u00e0 per entrambi i Paesi, e soprattutto per il Giappone, che aspirava ad essere riconosciuto una potenza mondiale. Successivamente, l'impero del Sol Levante dimostr\u00f2 il suo potenziale in occasione della vittoriosa guerra russo-giapponese.\nLa prima guerra mondiale inizi\u00f2 nell'agosto 1914. Immediatamente, la Gran Bretagna richiese l'intervento giapponese. Il governo nipponico, guidati dal primo ministro \u014ckuma Shigenobu, temendo la crescita dell'influenza che stavano avendo a livello politico i vertici delle forze armate, decise di rispondere positivamente alle richieste inglesi. Infatti, era convinto che mantenere stretta l'alleanza con l'Impero Britannico avrebbe favorito il mantenimento del controllo sulle forze armate, che avevano forti tendenze espansionistiche.\nQuindi, il 15 agosto, il Giappone invi\u00f2 alla Germania un ultimatum, in cui si richiedeva il ritiro delle navi da guerra tedesche dalle acque cinesi e giapponesi, ed il trasferimento della base navale di Tsingtao al Giappone. Il giorno seguente, il generale Mitsuomi Kamio, comandante della 18\u00aa Divisione fanteria, inizi\u00f2 i preparativi per l'invasione della base navale. I tedeschi respinsero l'ultimatum, ed il 23 agosto l'impero nipponico dichiar\u00f2 guerra alla Germania.\nAll'inizio delle ostilit\u00e0, lo squadrone asiatico del vice ammiraglio Maximilian von Spee era disperso tra le varie colonie del Pacifico centrale, con le singole unit\u00e0 impegnate in missioni di routine. Le navi si riunirono nelle Marianne settentrionali per rifornirsi di carbone e, con l'eccezione dell'incrociatore SMS \"Emden\" che si diresse nell'Oceano Indiano, tutte le unit\u00e0 fecero rotta verso il sud America. Lo squadrone venne successivamente distrutto dalla Royal Navy nella battaglia delle Falkland.\nI preparativi.\nLa marina imperiale giapponese invi\u00f2 inizialmente alcune unit\u00e0 comandate dal viceammiraglio Sadakichi Kato, che iss\u00f2 la sua bandiera sulla pre-dreadnought \"Su\u014d\" (ex \"Pobeda\", catturata dai giapponesi ai russi nel 1905), con il compito di bloccare la costa di Kiaochow, a partire dal 27 agosto. Inoltre, durante le operazioni, la Royal Navy distacc\u00f2 due unit\u00e0 della China Station, un'unit\u00e0 navale che aveva il compito di controllare le coste della Cina. Le due navi (la pre-dreadnought HMS \"Triumph\" e il cacciatorpediniere HMS \"Usk\") vennero inquadrate nel secondo squadrone. La \"Triumph\" fu danneggiata dalle artiglierie costiere. In generale, la squadra navale, accanto a navi piuttosto obsolete, poteva schierare anche unit\u00e0 moderne, come le dreadnoughts \"Kawachi\" e \"Settsu\", l'incrociatore da battaglia \"Kong\u014d\" e la nave appoggio idrovolanti \"Wakamiya\", i cui aerei furono i primi al mondo a condurre con successo attacchi di questo tipo a bersagli terrestri e navali.\nLa 18\u00aa Divisione fanteria fu la prima grande unit\u00e0 giapponese ad iniziare le operazioni terrestri. Questa unit\u00e0 era forte di ben 23.000 soldati e 142 pezzi di artiglieria. Sbarcarono il 2 settembre a Lungkow, ed il 18 alla baia di Laoshan, che era a 18 miglia dalla citt\u00e0.\nIl governo inglese (cos\u00ec come quelli delle altre potenze europee) era consapevole delle mire espansionistiche giapponesi, e quindi decise di inviare un contingente simbolico di 1.500 uomini.\nI tedeschi risposero concentrando nella citt\u00e0 tutte le forze locali disponibili. Complessivamente, la guarnigione arriv\u00f2 a contare 3.625 uomini, al comando del capitano navale e Governatore Alfred Meyer-Waldeck: fanti di marina del III. Seebataillon, soldati e marinai (incluse truppe coloniali cinesi e marinai austro-ungarici). La componente navale era costituita dalla torpediniera \"S-90\", dalle quattro cannoniere \"Iltis\", \"Jaguar\", \"Tiger\" e \"Luchs\" e dall'incrociatore protetto austroungarico \"Kaiserin Elisabeth\". Inizialmente, l'equipaggio di quest'ultima fu diviso in due: met\u00e0 a combattere a terra con le forze tedesche, e gli altri a bordo della nave.\nL'assedio.\nQuando i giapponesi raggiunsero le loro posizioni, il comandante delle truppe tedesche ordin\u00f2 l'abbandono delle due linee pi\u00f9 esterne di difesa, e concentr\u00f2 le sue truppe nella linea pi\u00f9 interna.\nIl 17 agosto 1914, la torpediniera \"S-90\" salp\u00f2 da Tsingtao e, con un singolo siluro, riusc\u00ec ad affondare l'incrociatore giapponese \"Takachiho\", dal dislocamento di 3.000 tonnellate. Nell'affondamento perirono 271 uomini di equipaggio. Tuttavia, l\"'S-90\" non fu in grado di superare il blocco navale, e venne autoaffondato dall'equipaggio in acque cinesi, a causa dell'esaurimento del carburante.\nI giapponesi cominciarono a cannoneggiare il forte e la citt\u00e0 il 31 ottobre, ed iniziarono a scavare due linee parallele di trincee, come avevano fatto in occasione dell'assedio di Port Arthur nove anni prima. Inoltre, artiglierie di grosso calibro bombardarono anche di notte le linee tedesche con shrapnel, permettendo quindi agli assedianti di proseguire lo scavo delle trincee. Il bombardamento giapponese continu\u00f2 per sette giorni, e venne effettuato da 100 cannoni da assedio con una dotazione di 1.200 proiettili l'uno. Per un po' di tempo, tuttavia, i tedeschi riuscirono ad utilizzare i cannoni pesanti delle fortificazioni costiere per colpire bersagli terrestri. Per\u00f2, dopo poco tempo terminarono le munizioni.\nI tedeschi, inoltre, riuscirono a tenere in volo un Etrich Taube durante l'assedio, pilotato dal tenente Gunther Pl\u00fcschow (un secondo aereo, portato in volo dal parigrado M\u00fcllerskowsky, si schiant\u00f2): il velivolo fu utilizzato soprattutto per voli di ricognizione, ma il pilota effettu\u00f2 anche alcuni attacchi contro le navi che effettuavano il blocco. Rivendic\u00f2 anche l'abbattimento di un Farman MF.7 nipponico. Pl\u00fcschow, con il suo aereo, riusc\u00ec ad abbandonare Tsingtao il 6 novembre, trasportando le ultime lettere del governatore che vennero fatte recapitare a Berlino grazie a canali diplomatici cinesi.\nLa notte del 6 novembre, le fanterie giapponesi attaccarono la linea di resistenza tedesca, sopraffacendo i difensori. La mattina, le forze austro-tedesche chiesero la resa.\nGli alleati presero formale possesso della colonia il 16 novembre.\nI giapponesi ebbero 236 morti e 1.282 feriti, gli inglesi rispettivamente 12 e 53. Le perdite austro-tedesche ammontarono a 199 caduti e 504 feriti.\nI tedeschi riuscirono a resistere per quasi due mesi al blocco totale che era stato posto in essere dai giapponesi, sotto il fuoco dell'artiglieria e con un'inferiorit\u00e0 numerica di sei ad uno. I caduti del Reich furono sepolti a Tsingtao, mentre gli uomini catturati vennero trasportati in campi di prigionia in Giappone, dove ricevettero un trattamento buono e rispettoso. Tornarono in patria nel 1920.\nPer quanto riguarda le navi, la \"Kaiserin Elisabeth\" venne autoaffondata dopo aver terminato le munizioni dei suoi sei cannoni da 150\u00a0mm. Stessa fine fecero anche le quattro cannoniere."}
{"id": "2573302", "revid": "1745361", "url": "https://it.wikipedia.org/wiki?curid=2573302", "title": "Azazel (disambigua)", "text": ""}
{"id": "2573304", "revid": "599013", "url": "https://it.wikipedia.org/wiki?curid=2573304", "title": "Konrad Walter Herrmann", "text": "Carriera.\nInizi\u00f2 la sua carriera al Winterthur, club svizzero con il quale vinse due campionati, nel 1905-1906 e nel 1907-1908.\nNel 1908 si trasfer\u00ec in Italia, al , disputando nella sua prima stagione in \"rossoblu\" solo amichevoli a causa dell'autoesclusione del club dal campionato italiano. L'esordio ufficiale \u00e8 datato 17 gennaio 1909 nel derby contro l'Andrea Doria terminato col risultato di parit\u00e0 per uno ad uno.\nTrasferitosi a Parigi, torn\u00f2 a giocare per i \"grifoni\" nella stagione 1914-1915 e, con un'unica presenza con segnatura, nella vittoria casalinga per 3 a 0 del 6 dicembre 1914 contro l'Associazione del Calcio Ligure, conquist\u00f2 il suo unico campionato italiano.\nIl suo terzo trionfo personale verr\u00e0 per\u00f2 assegnato solo al termine della prima guerra mondiale, che aveva causato l'interruzione il campionato.\nHerrmann chiuse la carriera al termine di quella tormentata stagione."}
{"id": "2573312", "revid": "1185355", "url": "https://it.wikipedia.org/wiki?curid=2573312", "title": "Lamina propria", "text": "La lamina propria \u00e8 una componente dei rivestimenti umidi noti come membrane mucose che rivestono vari condotti del corpo (quali il tratto respiratorio, il tratto gastrointestinale e il tratto urogenitale).\nLa lamina propria (pi\u00f9 correttamente \"lamina propria mucosae\") \u00e8 un sottile strato di tessuto connettivo lasso che si trova sotto l'epitelio e insieme all'epitelio costituisce la mucosa. Come indica il nome latino, \u00e8 una componente caratteristica della mucosa, \"lo strato specifico proprio della mucosa\". Il termine mucosa o membrana mucosa si riferisce dunque sempre alla combinazione di epitelio pi\u00f9 lamina propria.\nLa lamina propria contiene capillari e un capillare linfatico centrale nell'intestino tenue, oltre a tessuto linfoide. La lamina propria contiene inoltre ghiandole con dotti che si aprono verso l'epitelio della mucosa, le quali secernono muco e secrezioni sierose."}
{"id": "2573314", "revid": "113757", "url": "https://it.wikipedia.org/wiki?curid=2573314", "title": "Paola Levi Montalcini", "text": ""}
{"id": "2573315", "revid": "767487", "url": "https://it.wikipedia.org/wiki?curid=2573315", "title": "Sergio Pison", "text": "Carriera.\nCalciatore.\nDal 1948 al 1951 gioca nella , dove si fa notare per aver segnato il secondo gol nella vittoria casalinga per 2-0 contro l', definito bellissimo dalla Gazzetta dello Sport; lasciato il nordest, si trasferisce al Cagliari dove rimane fino al 1953. Dal 1953 al 1960 gioca al Padova per poi passare all'.\nAllenatore.\nDopo aver guidato il Grosseto, nel 1970-1971 ha allenato la in Serie C."}
{"id": "2573319", "revid": "385999", "url": "https://it.wikipedia.org/wiki?curid=2573319", "title": "Kcalc", "text": ""}
{"id": "2573321", "revid": "1226", "url": "https://it.wikipedia.org/wiki?curid=2573321", "title": "Commedia horror", "text": ""}
{"id": "2573323", "revid": "407169", "url": "https://it.wikipedia.org/wiki?curid=2573323", "title": "Batdambang", "text": ""}
{"id": "2573328", "revid": "6923", "url": "https://it.wikipedia.org/wiki?curid=2573328", "title": "Susitaival", "text": "Il Susitaival (letteralmente \"sentiero del lupo\") \u00e8 un itinerario escursionistico di 90\u00a0km in Finlandia che si snoda verso nord dal villaggio di M\u00f6hk\u00f6 fino alle aree palustri del parco nazionale di Patvinsuo, attraversando un territorio costituito perlopi\u00f9 da arida brughiera, pinete e umide paludi.\nQuesto sentiero corre vicino al confine russo in alcuni punti, e fu in quest'area che vennero combattute molte delle battaglie della guerra d'inverno e della guerra di continuazione.\nNella regione selvaggia di Ilomantsi sono presenti circa 100 orsi e lupi."}
{"id": "2573332", "revid": "1543377", "url": "https://it.wikipedia.org/wiki?curid=2573332", "title": "Autorit\u00e0 di bacino interregionale del fiume Sele", "text": "L'Autorit\u00e0 di bacino interregionale del fiume Sele \u00e8 stata una delle Autorit\u00e0 istituite a seguito dell'art. 13 della legge del 18 maggio 1989, n. 183, con un'intesa fra la regione Campania e la regione Basilicata. La sede amministrativa era a Napoli.\nL'ente gestiva il bacino idrografico del fiume Sele e dei suoi affluenti e il territorio in cui operava aveva una superficie di 3.350\u00a0km\u00b2 suddivisi tra 62 comuni della provincia di Salerno, 5 della provincia di Avellino e 21 della provincia di Potenza:\nDal 15 maggio 2012 l'Autorit\u00e0 interregionale del fiume Sele, le Autorit\u00e0 di bacino regionali in Destra Sele e in Sinistra Sele sono state accorpate nell'Autorit\u00e0 di bacino regionale Campania Sud ed interregionale per il bacino idrografico del fiume Sele."}
{"id": "2573335", "revid": "670021", "url": "https://it.wikipedia.org/wiki?curid=2573335", "title": "Via Zamboni", "text": "Via Zamboni \u00e8 una strada storica del centro di Bologna, compresa nel quartiere Santo Stefano, che va dalle due Torri fino a Porta San Donato. Prende il nome dal patriota Luigi Zamboni ed \u00e8 lunga circa un chilometro.\nLa via \u00e8 conosciuta per essere l'arteria principale della zona universitaria; attorno ad essa si dispiegano infatti numerosi edifici dell'Universit\u00e0 di Bologna ospitanti biblioteche, dipartimenti e altri servizi, oltre a Palazzo Poggi, sede del rettorato.\nStoria.\nGi\u00e0 attestata dal XI secolo, fino alla seconda met\u00e0 dell'Ottocento era nota come \"Strada San Donato\" e prendeva il nome dall'omonima chiesa posta al civico 10. Prese l'attuale nome con una delibera del 1867, mantenendo il vecchio nome per la parte fuori le mura.\nL'odonimo ricorda Luigi Zamboni, che assieme a Giovanni Battista De Rolandis progettarono l'insurrezione poi fallita del 1794. Successivamente, nel 1912, al De Rolandis fu dedicata una via di nuova realizzazione che collega via Irnerio a via Zamboni.\nDalla fine dell'Ottocento l'Universit\u00e0, su volont\u00e0 del rettore Capellini e dei suoi successori, inizia ad estendersi man mano nel quadrante nord-orientale della citt\u00e0, che inevitabilmente gravita sull'asse di Via Zamboni oltre che della nuova Via Irnerio.\nDivenuta nel XX secolo il cardine della zona universitaria, viene dunque investita da tutti gli eventi della vita studentesca: durante il Sessantotto gli edifici universitari sono ripetutamente occupati e sgomberati. Nel marzo del 1977 \u00e8 teatro degli scontri tra studenti e forze di polizia, quando la via viene invasa dai blindati inviati per sgomberare le barricate. Continuer\u00e0 ad essere luogo di disordini anche negli anni '90 e duemila.\nMonumenti e luoghi d'interesse.\nPalazzi.\nFino alla sua distruzione avvenuta nel 1507, sulla \"strada San Donato\" si erigeva Palazzo Bentivoglio, residenza dei signori di Bologna.\nCultura.\nIstruzione.\nUniversit\u00e0.\nOltre a Palazzo Poggi, sede del rettorato, via Zamboni ospita numerosi stabili dell'ateneo, tra cui la sede dell'Accademia delle Scienze dell'Istituto di Bologna, i dipartimenti di Scienze Giuridiche, Filologia Classica e Italianistica, Filosofia e Comunicazione, Scienze Economiche e Matematica.\nMusei.\nNella via sono presenti i seguenti musei universitari:\nBiblioteche.\nLa Biblioteca universitaria di Bologna \u00e8 ospitata nel complesso di palazzo Poggi, tra i civici 33 e 35. Inoltre hanno sede varie biblioteche di dipartimento tra cui la Biblioteca di discipline umanistiche.\nTeatri.\nIl teatro Comunale \u00e8 il pi\u00f9 importante teatro cittadino e si affaccia sulla Piazza Verdi, dove un tempo sorgeva Palazzo Bentivoglio.\nArte.\nTra il civico 38 e piazza Scaravilli \u00e8 presente un murale realizzato dall'artista colombiano Luis Gutierres nel 1988, in occasione del nono centenario dell'Universit\u00e0. Esso \u00e8 dedicato ai 500 anni della conquista dell'America ed \u00e8 stato restaurato nel 2014."}
{"id": "2573336", "revid": "1305772", "url": "https://it.wikipedia.org/wiki?curid=2573336", "title": "Edoardo I", "text": ""}
{"id": "2573338", "revid": "834", "url": "https://it.wikipedia.org/wiki?curid=2573338", "title": "Moanin' In The Moonlight", "text": ""}
{"id": "2573349", "revid": "108794433", "url": "https://it.wikipedia.org/wiki?curid=2573349", "title": "Amleto Poveromo", "text": "Biografia.\nDi professione macellaio fu arruolato nella Prima guerra mondiale. Terminato il conflitto ader\u00ec allo squadrismo lombardo e milanese. Fece parte della squadra che sequestr\u00f2 e uccise il deputato socialista Giacomo Matteotti il 10 giugno 1924. Processato per il delitto venne condannato a cinque anni, undici mesi e venti giorni di detenzione, successivamente in gran parte amnistiati.\nIn seguito si trasfer\u00ec in Eritrea, dove apr\u00ec un'impresa di trasporti. Processato nuovamente per il delitto Matteotti nel 1947 venne condannato all'ergastolo.\nMor\u00ec in carcere a Parma nel 1953 all'et\u00e0 di 59 anni. Venne sepolto al Cimitero Maggiore di Milano, ove i suoi resti sono ora conservati in una celletta."}
{"id": "2573351", "revid": "446353", "url": "https://it.wikipedia.org/wiki?curid=2573351", "title": "Artiglieria a Cavallo", "text": ""}
{"id": "2573352", "revid": "352983", "url": "https://it.wikipedia.org/wiki?curid=2573352", "title": "Strategie di marketing", "text": ""}
{"id": "2573353", "revid": "1305887", "url": "https://it.wikipedia.org/wiki?curid=2573353", "title": "My Camp Rock", "text": "My Camp Rock \u00e8 stato un programma televisivo italiano di genere talent show, prodotto da Disney Channel in seguito al film \"Camp Rock\". Era riservato ai minori di 16 anni ed \u00e8 andato in onda su Disney Channel Italia a partire dal 27 marzo 2009, condotto da Valentina Colombo con la partecipazione di Ariel.\nIl talent show era costituito da quattro fasi.\nMy Camp Rock - Let's Rock.\nLa prima edizione \u00e8 andata in onda su Disney Channel dal 27 marzo 2009 al 18 settembre 2009 ed \u00e8 stata vinta da Martina Russomanno.\nSelezione.\n\u00c8 durata dal 27 marzo al 15 maggio 2009\nLa casa discografica EMI ha selezionato gli 8 semi-finalisti.\nEsibizione.\nSi \u00e8 diviso in tre puntate la prima puntata mandata in onda il 6 luglio 2009, la seconda 8 luglio 2009 e la terza il 10 luglio 2009.\nGli 8 semi-finalisti si sono esibiti davanti a quattro giudici che hanno assegnato una votazione espressa in chitarre (da 1 a 5)e, al voto della giuria, si \u00e8 sommato quello del pubblico per determinare i 4 finalisti.\nGIURIA\nLa semifinale si \u00e8 disputata in due diverse puntate, dove per ogni puntata sono stati nominati due finalisti (evidenziati in rosa).\nPRIMA PUNTATA\nSECONDA PUNTATA\nCamp.\nI 4 finalisti sono stati in un camp ispirato al film Camp Rock e con loro erano presenti quattro attori di Disney Channel che sono stati associati ad ogni finalista per seguirlo nella preparazione della \"Final Jam\".\nNel camp \u00e8 stato presente anche Francesco Rapaccioli che ha svolto l'incarico di vocal-coach dei finalisti.\nAd ogni cantante \u00e8 stato assegnato un brano da cantare in finale\nFinal Jam.\nEsibizione finale davanti ad un vero pubblico con proclamazione del vincitore del concorso.\nLa serata ha visto anche due ospiti: Jacopo Sarno (presente nel doppio ruolo di giudice e cantante, ha cantato \"Ho voglia di vederti\") e i Finley (hanno cantato \"La mia notte\").\nI finalisti si sono esibiti nei loro brani e hanno ricevuto la votazione in chitarre dalla stessa giuria della semifinale, poi tutti insieme hanno cantato \"This is me\". La vincitrice di questa edizione \u00e8 Martina. In seguito Martina ha cantato \"This is me\" assieme a Joe Jonas che l'ha invitata al concerto dei Jonas Brothers a Torino. Martina ha partecipato a due puntate di \"Quelli dell'intervallo caf\u00e8\" e ha girato il videoclip di una canzone tratta dal film Disney \"La principessa e il ranocchio\".\nTutti i video della \"Final Jam\" sono disponibili su YouTube.\nMy Camp Rock 2 - It's On.\n\u00c8 partita il 26 marzo 2010 la seconda edizione di My Camp Rock. Le selezioni non sono avvenute prima del 17 maggio 2010, poich\u00e9 il termine per inviare i video con i provini era il 15 maggio 2010.\nIl concorso \u00e8 stato vinto da Arianna Costantin, che registrer\u00e0 un video clip come la precedente vincitrice Martina Russomanno.\nSelezione.\n\u00c8 durata dal 26 marzo al 15 maggio 2010.La casa discografica EMI ha selezionato gli 8 semi-finalisti.\nEsibizione.\n\u00c8 stata divisa in quattro puntate la prima puntata \u00e8 andata in onda il 5 luglio 2010, la seconda 7 luglio 2010 e la terza il 9 luglio 2010 e la finale il 12 luglio 2010.\nGli 8 semi-finalisti si sono esibiti davanti a quattro giudici che hanno assegnato una votazione espressa in plettri (da 1 a 5) e, al voto della giuria, si \u00e8 sommato quello del pubblico per determinare i 4 finalisti.\nGIURIA\nLa semifinale si \u00e8 divisa in 2 parti, dove sono stati nominati i finalisti.\nPRIMA PUNTATA\nLa prima puntata \u00e8 stata una puntata introduttiva dove venivano spiegati perch\u00e9 gli avevano scelti e venivano i titoli delle canzoni che dovevano cantare.\nSECONDA PUNTATA\nTERZA PUNTATA\nQUARTA PUNTATA\nLa quarta puntata si sono svelati i voti della giuria e i finalisti. Le due cose sono state intervallate dalla prima tv della serie televisiva Buona fortuna Charlie.\nIl camp.\nI 4 finalisti sono stati in un camp ispirato al film \"Camp Rock\" e \"Camp Rock 2\" e con loro sono stati presenti quattro attori di Disney Channel Matteo Villa di Life Bites, Luca Solesin di Life Bites, Francesca Calabrese di Fiore e Tinelli e Sara Santostasi di Chiamatemi Gi\u00f2) che sono stati associati ad ogni finalista per seguirlo nella preparazione della Final Jam. Nel camp \u00e8 stato presente anche Francesco Rapaccioli che ha svolto l'incarico di vocal-coach dei finalisti e Valentina Colombo che ha svolto l'incarico di presentatrice. Ad ogni cantante \u00e8 stato assegnato un brano da cantare in finale. La messa in onda del Camp \u00e8 stata divisa in tre puntate: la prima il 17 settembre 2010, la seconda il 20 settembre 2010 e la terza il 22 settembre 2010 alle 19:35 su Disney Channel.\nPRIMA PUNTATA\nNella prima puntata i finalisti hanno raggiunto il camp dove gli sono stati affidati i loro talent Disney.\nSECONDA PUNTATA\nNella seconda puntata ad ogni finalista \u00e8 stata assegnata una canzone dal film Disney per la televisione e hanno incontrato la loro stylist.\nTERZA PUNTATA\nNella terza puntata i finalisti oltre a provare i loro pezzi con Francesco Rapaccioli hanno provato i balletti.\nFinal Jam.\nLa finale di \"Camp Rock 2 - It's On\" \u00e8 stata mandata in onda il 24 settembre 2010 alle 19:35, precedendo la prima TV di \"\" su Disney Channel. Oltre ai soliti 4 giurati, la Final Jam ha visto la partecipazione di Chloe Bridges, l'attrice americana che interpreta il ruolo di Dana nel film Camp Rock 2.\nLa vincitrice dell'edizione 2010 \u00e8 Arianna."}
{"id": "2573355", "revid": "116601907", "url": "https://it.wikipedia.org/wiki?curid=2573355", "title": "David Gaul", "text": "Partecip\u00f2 alle gare di nuoto della III Olimpiade di St. Louis del 1904, nei 50 iarde stile libero, arrivando quarto in finale, e nelle 100 iarde stile libero, arrivando anche in questa disciplina, quarto in finale."}
{"id": "2573361", "revid": "287204", "url": "https://it.wikipedia.org/wiki?curid=2573361", "title": "Villaggio Snia", "text": "Villaggio Snia \u00e8 una frazione di 3.463 abitanti del comune di Cesano Maderno, nella provincia di Monza e Brianza. \nStoria.\nL'abitato \u00e8 nato negli anni venti del XX secolo e si \u00e8 sviluppato negli anni cinquanta con la costruzione di nuove case, ma anche \"baracche\" e accampamenti, per ospitare la forte immigrazione proveniente prevalentemente dal Veneto e dal Sud Italia che veniva a lavorare nello stabilimento SNIA Viscosa, fabbrica di grandi dimensioni che operava nel settore chimico-tessile."}
{"id": "2573363", "revid": "729019", "url": "https://it.wikipedia.org/wiki?curid=2573363", "title": "6P62", "text": "Il 6P62 \u00e8 un pesante fucile automatico russo, incamerato per il 12,7 \u00d7 108\u00a0mm.\nImpiego.\n\u00c8 usato come fucile anti-materiale, ma pu\u00f2 essere anche impiegato contro mezzi leggermente corazzati,\nTecnica.\nIl fucile \u00e8 dotato di un selettore di tiro che permette di usare il fuoco automatico, oltre al fuoco semiautomatico, diversamente da altri fucili anti-materiale, come il Barrett M82, che hanno solo l'opzione per il tiro semiautomatico. Ha una capacit\u00e0 penetrativa di armatura uniforme fino a 20\u00a0mm a 100\u00a0m."}
{"id": "2573365", "revid": "287204", "url": "https://it.wikipedia.org/wiki?curid=2573365", "title": "Goddard", "text": ""}
{"id": "2573377", "revid": "357738", "url": "https://it.wikipedia.org/wiki?curid=2573377", "title": "Extrasistoli", "text": ""}
{"id": "2573379", "revid": "110157", "url": "https://it.wikipedia.org/wiki?curid=2573379", "title": "Sweet Fanny Adams", "text": "Sweet Fanny Adams \u00e8 il secondo album dei Sweet, pubblicato nel 1974 per l'etichetta discografica RCA Records."}
{"id": "2573382", "revid": "26749933", "url": "https://it.wikipedia.org/wiki?curid=2573382", "title": "Tecoma radicans", "text": ""}
{"id": "2573401", "revid": "149485", "url": "https://it.wikipedia.org/wiki?curid=2573401", "title": "Simone Ercoli", "text": "Carriera.\nLa sua carriera internazionale inizia nel 2000 quando ottiene l'ottavo posto nei 5\u00a0km agli Europei di Helsinki.\nVanta anche un secondo posto alla Coppa LEN del 2005 a Siviglia e una vittoria in coppa del mondo nel 2009.\nPalmar\u00e8s.\nCampionati italiani.\n13 titoli individuali, cos\u00ec ripartiti:\n\"nd = non disputata\""}
{"id": "2573404", "revid": "1305772", "url": "https://it.wikipedia.org/wiki?curid=2573404", "title": "La soluzione", "text": ""}
{"id": "2573415", "revid": "614400", "url": "https://it.wikipedia.org/wiki?curid=2573415", "title": "E. L. Doctorow", "text": "Biografia.\nDi origini ebraico-russe, Doctorow raggiunse il successo presso il grande pubblico nel 1971, con \"Il libro di Daniele\", ispirato al celebre caso Rosenberg, che fu adattato nel film \"Daniel\" di Sidney Lumet. Nel 1975 pubblic\u00f2 \"Ragtime\", adattato poi nel 1981 in un film omonimo da Milo\u0161 Forman. Nel 1989 scrive \"Billy Bathgate\", che sar\u00e0 trasposto in \"Billy Bathgate - A scuola di gangster\" (1991).\nDoctorow ha pubblicato \"Storie di una dolce terra\", che raccoglie cinque racconti dedicati agli Stati Uniti e \"La marcia\", narrazione della celebre campagna di Sherman attraverso il sud durante la Guerra di secessione americana. Ancora agli USA \u00e8 dedicato \"Lamentation\", con testi ed immagini sugli attentati dell'11 settembre. Doctorow ha inoltre scritto il saggio \"Reporting the universe\" nel 2003, e la storia romanzata dei Fratelli Collyer, \"Homer and Langley\", nel 2009.\nIl 22 luglio 2015 muore all'et\u00e0 di 84 anni a causa di un tumore.\nRiconoscimenti.\nDoctorow ha ricevuto numerosi premi letterari, tra cui il National Book, due PEN/Faulkner, e tre National Book Critics Circle Award."}
{"id": "2573423", "revid": "767487", "url": "https://it.wikipedia.org/wiki?curid=2573423", "title": "La soluzione (album Max De Angelis)", "text": "La soluzione \u00e8 l'album di debutto di Max De Angelis, pubblicato nel 2005 contemporaneamente alla partecipazione al Festival di Sanremo 2005 dell'autore."}
{"id": "2573424", "revid": "404338", "url": "https://it.wikipedia.org/wiki?curid=2573424", "title": "Libert\u00e0 di mercato", "text": ""}
{"id": "2573431", "revid": "767487", "url": "https://it.wikipedia.org/wiki?curid=2573431", "title": "37 minuti", "text": "37 minuti \u00e8 il secondo album del cantante italiano Max De Angelis, pubblicato nel 2007.\nDal CD \u00e8 stato tratto il singolo \"Nevica\"."}
{"id": "2573436", "revid": "110157", "url": "https://it.wikipedia.org/wiki?curid=2573436", "title": "Campionato europeo di pallavolo femminile 2011", "text": "Il campionato europeo di pallavolo femminile 2011 si \u00e8 svolto dal 23 settembre al 2 ottobre 2011 a Belgrado e Zrenjanin, in Serbia, e a Busto Arsizio e Monza, in Italia: al torneo hanno partecipato sedici squadre nazionali europee e la vittoria \u00e8 andata per la prima volta alla .\nQualificazioni.\nAl torneo hanno partecipato: le nazionali dei due paesi organizzatori, le prime cinque nazionali classificate al campionato europeo 2009 (in questo caso si \u00e8 qualificata la sesta classificata in quanto l', prima nella precedente edizione, \u00e8 gi\u00e0 qualificata come paese organizzatore) e nove nazionali qualificate tramite il torneo di qualificazione.\nRegolamento.\nFormula.\nLe squadre hanno disputato una prima fase a gironi con formula del girone all'italiana; al termine della prima fase le prime tre classificate di ogni girone hanno acceduto alla fase finale, strutturata in ottavi di finale (a cui hanno partecipato le seconde e le terze classificate di ogni girone), quarti di finale, semifinali, finale per il terzo posto e finale.\nCriteri di classifica.\nSe il risultato finale \u00e8 stato di 3-0 o 3-1 sono stati assegnati 3 punti alla squadra vincente e 0 a quella sconfitta, se il risultato finale \u00e8 stato di 3-2 sono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nTorneo.\nFase a gironi.\nI gironi sono stati sorteggiati il 3 dicembre 2010 a Monza.\nGirone A.\nClassifica.\nLegenda:\nGirone B.\nClassifica.\nLegenda:\nGirone C.\nClassifica.\nLegenda:\nGirone D.\nClassifica.\nLegenda:\nPodio.\nCampione.\nSerbia(Primo titolo)\nSecondo posto.\nGermania\nTerzo posto.\nTurchia"}
{"id": "2573437", "revid": "115233", "url": "https://it.wikipedia.org/wiki?curid=2573437", "title": "Pranoterapista", "text": ""}
{"id": "2573438", "revid": "253269", "url": "https://it.wikipedia.org/wiki?curid=2573438", "title": "Daniel Massey", "text": "\u00c8 principalmente conosciuto per la sua partecipazione alla serie televisiva britannica \"Roads to Freedom\", insieme a Michael Bryant, e per la sua interpretazione del commediografo No\u00ebl Coward nel film \"Un giorno... di prima mattina\" (1968), biografia dell'attrice teatrale Gertrude Lawrence, che gli valse il Golden Globe per il miglior attore non protagonista.\nBiografia.\nFiglio degli attori Raymond Massey e Adrianne Allen, fratello dell'attrice Anna Massey e nipote di Vincent Massey (primo Governatore Generale del Canada), dopo gli studi all'Eton College e al King's College di Cambridge, intraprese la carriera di attore.\nDebutt\u00f2 sul grande schermo ancora bambino, nel film \"Eroi del mare\" (1942), diretto da Noel Coward. Anni dopo interpret\u00f2 proprio Coward nel film \"Un giorno... di prima mattina\" (1968), e per tale performance vinse un Golden Globe e ottenne una candidatura all'Oscar al miglior attore non protagonista.\nApparso in numerosi film britannici degli anni cinquanta, Massey ebbe successo anche come attore teatrale, come nell'opera di Ronald Harwood \"Taking Sides\", in cui interpret\u00f2 il compositore e direttore d'orchestra Wilhelm Furtw\u00e4ngler, e per cui vinse un \"Laurence Olivier Awards\". Recit\u00f2 anche in alcuni musical, tra cui \"Follies\"."}
{"id": "2573451", "revid": "712828", "url": "https://it.wikipedia.org/wiki?curid=2573451", "title": "Fullmetal Alchemist", "text": " \u00e8 un manga scritto e disegnato da Hiromu Arakawa. L'opera \u00e8 stata pubblicata sulla rivista \"Monthly Sh\u014dnen Gangan\" di Square Enix dal 12 luglio 2001 al 12 giugno 2010 per un totale di 108 capitoli pi\u00f9 un capitolo speciale; questi sono in seguito stati raccolti in 27 volumi sotto l'etichetta Gangan Comics e pubblicati tra il 22 gennaio 2002 e il 22 novembre 2010. Il manga \u00e8 stato tradotto in diverse lingue, tra cui in italiano da Planet Manga, in inglese da Viz Media, in francese da Kurokawa, in spagnolo da Norma Editorial e in coreano da Haksan Publishing.\nLa storia segue i giovani alchimisti Edward e Alphonse Elric, due fratelli in viaggio per la nazione di Amestris alla ricerca della leggendaria pietra filosofale con lo scopo di riottenere i loro corpi originari persi in una trasmutazione umana finita male. Durante il loro viaggio scopriranno un piano orchestrato da sette esseri chiamati homunculus che potrebbe distruggere il Paese se non fermati in tempo.\nDal manga sono state tratte due serie televisive anime prodotte dallo studio d'animazione Bones: conta 51 episodi, trasmessi tra il 2003 e il 2004, e traspone fedelmente il manga solo per i primi volumi, narrando poi una storia originale; , \u00e8 un adattamento fedele del manga in 64 episodi, mandati in onda tra il 2009 e il 2010. La serie ha avuto un enorme successo, generando anche altri adattamenti, tra cui film animati, romanzi e videogiochi.\nAmbientazione.\nL'universo di \"Fullmetal Alchemist\", ambientato nei primi anni del 1900, diverge dal nostro principalmente per la presenza dell'alchimia: questa \u00e8 una scienza che utilizza l'energia scaturita dai movimenti della crosta terrestre e la incanala tramite un cerchio alchemico per compiere un processo chiamato trasmutazione, ovvero la modifica delle propriet\u00e0 di un oggetto. La trasmutazione si divide in tre fasi principali: la comprensione della struttura della materia, la scomposizione e la ricomposizione. Inoltre l'alchimia \u00e8 governata da una legge che si pone come caposaldo di questa scienza: il principio dello scambio equivalente, il quale impone che, durante una trasmutazione, la massa dell'oggetto di base e quello trasmutato debbano essere identici, cos\u00ec come le propriet\u00e0 dei due oggetti. Coloro che riescono a utilizzare l'alchimia assumono la denominazione di alchimisti.\nLa nazione in cui si svolgono le vicende \u00e8 Amestris, un Paese governato da un regime militare il cui capo \u00e8 chiamato \"comandante supremo\"; la vocazione militaristica di Amestris si rivela anche nel fatto che la nazione \u00e8 periodicamente in guerra con diversi Stati confinanti ed \u00e8 stata teatro di una sanguinosa guerra civile. Il Paese viene diviso essenzialmente in cinque regioni, ognuna corrispondente a un punto cardinale pi\u00f9 il centro, che ospita la capitale Central City. Oltre che ai soldati, i quali sono divisi in gradi da recluta a generale, l'ingresso nell'esercito \u00e8 aperto anche agli alchimisti che, dopo avere superato un test, ottengono il titolo di alchimista di Stato, un grado equivalente a quello di maggiore e fondi illimitati per le loro ricerche, ma con l'obbligo di scendere in guerra e di seguire tre regole principali: non trasmutare l'oro, non effettuare trasmutazioni umane e giurare fedelt\u00e0 all'esercito.\nTrama.\nEdward e Alphonse Elric sono due giovani fratelli che vivono nel paese di Amestris. Il loro padre, Van Hohenheim, ha lasciato la casa quando erano ancora piccoli, mentre alcuni anni pi\u00f9 tardi la loro madre, Trisha Elric, muore in seguito a una malattia, lasciando i due orfani. I fratelli tentano allora di riportarla in vita tramite l'alchimia, ma la trasmutazione non procede come previsto e Edward perde la gamba sinistra mentre Alphonse l'intero corpo. Nel tentativo di riportare l'anima di Alphonse nel mondo umano, Edward sacrifica il suo braccio destro per legare l'anima del fratello a un'armatura, facendosi poi rimpiazzare gli arti perduti con delle protesi meccaniche chiamate automail.\nDopo la nomina di Edward ad alchimista di Stato, i due fratelli iniziano un viaggio attraverso Amestris per cercare la pietra filosofale, un oggetto alchemico capace di annullare il principio dello scambio equivalente, e riottenere cos\u00ec i loro corpi originari. Durante il loro cammino, i fratelli Elric devono affrontare diversi avversari che come loro sono interessati alla pietra; tra di essi Scar, un sopravvissuto della guerra di Ishbar che trama vendetta contro gli alchimisti di Stato per avere sterminato il suo popolo; e gli homunculus, un gruppo di creature dall'aspetto umano con forti capacit\u00e0 combattive e l'abilit\u00e0 di rigenerare le loro ferite grazie all'uso delle pietre filosofali.\nCon il prosieguo delle loro indagini, Edward e Alphonse scoprono che Amestris \u00e8 stata fondata proprio dagli homunculus e dal loro creatore, un essere conosciuto come Padre, i quali controllano in segreto l'esercito e progettano di utilizzare l'intera nazione come cerchio alchemico per trasmutarla in una pietra filosofale gigante. Scoperto il piano del Padre, i fratelli Elric, insieme ad alcuni membri dell'esercito e ad altri alleati incontrati durante il cammino, decidono di contrastarlo. Durante la battaglia finale, Alphonse si sacrifica per fare riottenere a Edward il braccio mancante, grazie al quale il ragazzo distrugge la pietra filosofale del Padre. Rinunciando per sempre all'uso dell'alchimia, Edward riesce a recuperare il fratello e i due riprendono la loro vita, decidendo di viaggiare per vedere il mondo e ottenere nuove conoscenze.\nPersonaggi.\nLe vicende presentate nella storia ruotano intorno ai due fratelli alchimisti Edward e Alphonse Elric. Edward \u00e8 il maggiore dei due e ha un carattere deciso e impetuoso oltre a un complesso di inferiorit\u00e0 a causa della sua scarsa altezza; Alphonse, pi\u00f9 piccolo del fratello di un anno, \u00e8 invece molto pi\u00f9 calmo e tenta sempre di frenare il comportamento impulsivo di Edward. I due vengono spesso aiutati da Winry Rockbell, una loro amica d'infanzia e riparatrice di automail; dal colonnello Roy Mustang, un alchimista di Stato soprannominato alchimista di fuoco; e dal maggiore Armstrong, un alchimista dotato di un fisico enorme e statuario.\nDurante il loro viaggio per il Paese i due fratelli incontrano diversi alleati e nemici come il criminale ishvaliano Scar, i militari Maes Hughes, Riza Hawkeye, Danny Brosh e Maria Ross, altri alchimisti come Zolf J. Kimbly e la loro maestra Izumi Curtis, oltre ai sette homunculus, ognuno incarnante uno dei sette peccati capitali, che tentano di ricreare la pietra filosofale utilizzando il popolo di Amestris sotto ordine del Padre, il primo homunculus che caus\u00f2 secoli prima la strage nel paese di Xerxes.\nProduzione.\nGiovane artista giunta a Tokyo dall'isola di Hokkaid\u014d, Hiromu Arakawa inizi\u00f2 la sua carriera nel mondo del fumetto nel 1999 come assistente di Hiroyuki Et\u014d in \"Guru Guru - Il girotondo della magia\", realizzando al tempo stesso brevi manga autoconclusivi, come \"Stray Dog\", \"Totsugeki tonari no enikkusu\" e \"Shanghai y\u014dmakikai\". Nel 2001 le venne commissionato un nuovo manga one-shot e, vedendo il buon livello qualitativo del lavoro prodotto e la relativa novit\u00e0 del tema trattato, il suo editore decise di serializzare l'opera, che sarebbe poi diventata \"Fullmetal Alchemist\". Arakawa pass\u00f2 dunque due settimane a riplasmare la trama in modo che fosse adatta a una serializzazione prolungata, abbozzando per prima cosa il finale della storia, in modo da avere un'idea generale di dove volesse arrivare e potere quindi strutturare i singoli capitoli di conseguenza. Il 12 luglio 2001, sulle pagine del numero di agosto della rivista \"Monthly Sh\u014dnen Gangan\", venne infine pubblicato il primo capitolo dell'opera.\nArakawa decise di incentrare il one-shot e successivamente il manga sull'alchimia dopo avere letto della pietra filosofale. L'argomento le piacque talmente tanto che cominci\u00f2 a leggere libri su di esso, anche se le risult\u00f2 piuttosto complicato, poich\u00e9 si contraddicevano spesso a vicenda. Per il principio dello scambio equivalente, basato sul fatto che \u00absenza sacrificio, l'uomo non pu\u00f2 ottenere nulla. Per ottenere qualcosa \u00e8 necessario dare in cambio qualcos'altro che abbia il medesimo valore\u00bb, Arakawa si ispir\u00f2 al lavoro dei suoi genitori, che, proprietari di una fattoria a Hokkaid\u014d, avevano dovuto faticare duramente per sostenere la loro famiglia.\nArakawa voleva integrare nella storia alcune problematiche sociali del mondo reale e si inform\u00f2 guardando programmi di attualit\u00e0 e intervistando profughi, veterani di guerra ed ex membri della yakuza. Numerosi elementi della trama, come Pinako Rockbell che accudisce i fratelli Elric dopo la morte della loro madre o Edward e Alphonse che aiutano le persone a capire il significato della famiglia sono basati su questi temi. La storia di Scar, infine, e il suo risentimento nei contronti del regime militare sono un riferimento al popolo Ainu, che si vide espropriato il suo territorio da parte di altre genti. Alcuni popoli che si insediarono nelle terre degli Ainu erano originariamente Ainu; questa ironia viene rappresentata dall'uso dell'alchimia da parte di Scar per uccidere altri alchimisti, nonostante ci\u00f2 fosse proibito dalla sua religione. Nonostante la presenza di svariate scene dramatiche la Arakawa cerc\u00f2 di lasciare sempre uno spiraglio di speranza e di mantenere la trattazione il pi\u00f9 possibile divertente, secondo la sua idea di intrattenimento. I nomi di Edward e Alphonse furono ispirati rispettivamente dal protagonista del film \"Edward mani di forbice\" e dal conte Alphonse de Toulouse-Lautrec, mentre il cognome \u00e8 un omaggio a \"Il Ciclo di Elric\". Nel creare il mondo di \"Fullmetal Alchemist\", Arakawa si \u00e8 basata su uno stile \"steampunk\", simile a quello inglese successivo alla rivoluzione industriale, perch\u00e9 fu sorpresa nel constatare le differenze nella cultura, architettura e abbigliamento del tempo rispetto all'epoca moderna, \u00abaggiungendo il suo tocco personale per convertirlo in un mondo di fantasia\u00bb.\nDopo la pubblicazione dei primi quaranta capitoli Arakawa annunci\u00f2 che il manga stava raggiungendo la sua conclusione e che avrebbe accelerato il ritmo della narrazione. Per evitare di rendere alcuni capitoli meno divertenti di altri rimosse da essi tutti i dettagli minori e costru\u00ec un climax. La rimozione dei dettagli superflui si rese necessaria anche perch\u00e9 lo spazio che l'autrice aveva su \"Monthly Sh\u014dnen Gangan\" non le permetteva di includere tutto ci\u00f2 che avrebbe voluto. Inizialmente Arakawa prevedeva che la serie sarebbe durata 21 volumi, ma gli albi finali salirono a 27, per un totale di nove anni di serializzazione. L'autrice si disse soddisfatta del suo lavoro, perch\u00e9 era riuscita a raccontare tutto quello che si era prefissata.\nDurante la produzione della prima serie anime Arakawa permise allo staff dell'adattamento di lavorare in modo indipendente e richiese un finale differente da quello del manga, che non era ancora stato pubblicato. La scrittrice infatti non voleva ripetere la stessa conclusione in entrambi i media e desiderava continuare a lavorare al manga per sviluppare ulteriormente i suoi personaggi. Vedendo il finale della serie televisiva si sorprese nel constatare come gli homunculus fossero molto diversi dalla versione cartacea e quello che gli sviluppatori avevano immaginato per l'origine dei cattivi.\nMedia.\nManga.\nIl manga di \"Fullmetal Alchemist\" \u00e8 stato pubblicato sulla rivista \"Monthly Sh\u014dnen Gangan\" di Square Enix tra il 12 luglio 2001 e l'11 giugno 2010 per un totale di 108 capitoli pi\u00f9 un ulteriore capitolo speciale denominato 108.5, pubblicato sulla stessa rivista l'11 settembre 2010; l'opera \u00e8 stata poi raccolta in 27 volumi \"tank\u014dbon\", pubblicati tra il 22 gennaio 2002 e il 22 novembre 2010. Una riedizione formato \"kanzenban\" in 18 volumi \u00e8 stata messa in commercio a partire dal 22 giugno 2011 fino al 22 settembre 2012; essa include pagine a colori e bonus inediti nell'edizione \"tank\u014dbon\" originale. Sempre su \"Monthly Sh\u014dnen Gangan\", per celebrare il ventennale della rivista, \u00e8 stato pubblicato l'11 giugno 2011 il capitolo autoconclusivo \"Fullmetal Alchemist Prototype\", capitolo pilota della storia disegnato da Arakawa prima dell'inizio della serializzazione. Il volume speciale \"Fullmetal Alchemist volume 11.5 \u2013 Tabidachi no mae ni\", invece, contenente una storia originale disegnata dalla stessa Arakawa in occasione dell'uscita del film \"Fullmetal Alchemist - La sacra stella di Milos\" \u00e8 stato consegnato a tutti gli spettatori del film. Sono stati inoltre pubblicati online sul sito di Square Enix gli \"yonkoma\" scritti e illustrati dall'autrice dal 9 aprile 2009 mentre la serie \u00e8 stata pubblicata in formato digitale a partire da aprile 2014 tramite una collaborazione tra Yen Press e Square Enix.\nAll'estero il manga \u00e8 stato tradotto in diversi Paesi tra cui: in Francia da Kurokawa tra il 1\u00ba settembre 2009 e il 7 luglio 2011 e poi dall'8 marzo 2012 un'edizione denominata omnibus, che racchiude in unico volume due o tre albi originali; in Spagna da Norma Editorial sia l'edizione \"tank\u014dbon\" che la \"kanzenban\"; in Germania da Panini Comics tra il 19 settembre 2006 e il 10 aprile 2012; in Corea del Sud da Haksan Publishing tra il 28 aprile 2004 e il 24 maggio 2011; e a Taiwan da Tong Li Publishing tra il 28 aprile 2004 e il 14 gennaio 2011. In Nord America il manga \u00e8 edito da Viz Media, che ha pubblicato i volumi tra il 3 maggio 2005 e il 20 dicembre 2011, raccogliendoli in un unico box speciale venduto il 1\u00ba novembre 2011. In seguito la serie \u00e8 stata riproposta in una versione omnibus che raccoglie tre volumi in uno unico, con i nove volumi pubblicati dal 7 giugno 2011 all'11 novembre 2014. La serie \u00e8 stata anche messa in commercio in formato digitale il 15 aprile 2014.\nIn Italia il manga \u00e8 stato pubblicato dalla divisione Planet Manga di Panini Comics dal 13 luglio 2006 al 3 settembre 2011 in una edizione identica a quella giapponese ma senza sovraccoperta. Nel diciottesimo volume sono state incluse 32 pagine denominate \"Fullmetal Alchemist 0\" e contenenti bozze e pensieri dell'autrice. Oltre diverse ristampe, il manga ha ottenuto anche due nuove edizioni: l'edizione Gold, costituita da una dimensione maggiore dell'albo e pubblicata tra il 21 febbraio 2008 e il 15 dicembre 2011; e l'edizione Gold Deluxe con le stesse caratteristiche dell'edizione Gold ma con la presenza di una sovraccoperta, pubblicata nelle stesse date dell'edizione Gold.\nSerie televisive anime.\n\"Fullmetal Alchemist\".\nIl manga ha ricevuto due adattamenti anime. La prima serie televisiva animata di 51 episodi \u00e8 stata prodotta da Square Enix in collaborazione con Aniplex, Dentsu e Mainichi Broadcasting System mentre la realizzazione delle animazioni \u00e8 stata affidata allo studio Bones e diretta da Seiji Mizushima. Romi Park, Rie Kugimiya, Megumi Toyoguchi e T\u014dru \u014ckawa hanno doppiato rispettivamente Edward Elric, Alphonse Elric, Winry Rockbell e Roy Mustang. La serie, intitolata semplicemente \"Fullmetal Alchemist\", \u00e8 stata trasmessa tra il 4 ottobre 2003 e il 2 ottobre 2004 sui canali Animax, Bandai Channel, TBS e CS Fuji TV NEXT. Essa traspone solo in parte il manga, seguendo fedelmente la controparte cartacea solo per i primi volumi, per poi sviluppare una storia originale culminante nel film \"Il conquistatore di Shamballa\". Gli episodi sono stati poi raccolti in 13 DVD distribuiti tra il 17 dicembre 2003 e il 26 gennaio 2005. I costi di produzione di questa serie per Square Enix sono stati di circa 500 milioni di yen.\nAll'estero l'anime \u00e8 stato trasmesso in diversi Paesi. Per esempio in Francia su Canal+; in America Latina su Animax dal 31 luglio 2005 al 14 maggio 2006; a Singapore su Channel U dal 31 dicembre 2005 al 16 dicembre 2006; in Australia dal 4 gennaio 2006 al 3 aprile 2006 su Adult Swim; in Spagna su Buzz Channel dal 20 luglio 2006. Negli Stati Uniti, la serie \u00e8 licenziata da FUNimation ed \u00e8 andata in onda dal 6 novembre 2004 al 18 marzo 2006 su Adult Swim di Cartoon Network, con FUNimation che ha messo in commercio 13 DVD in due edizioni, la prima tra l'8 febbraio 2005 e il 26 settembre 2006, la seconda denominata \"Viridian collection\" e contenente diversi bonus \u00e8 stata distribuita tra il 16 ottobre 2007 e il 4 marzo 2008; la prima edizione \u00e8 stata raccolta in quattro box da 3-4 DVD ciascuno tra il 18 settembre 2007 e l'11 marzo 2008 mentre entrambe le edizioni sono state raccolte in due box che raccolgono la prima e la seconda stagione della serie.\nIn Italia la serie \u00e8 stata acquistata da Panini Video e trasmessa sul canale MTV a partire dall'11 aprile 2006 fino al 22 maggio 2007. Essa \u00e8 stata poi ritrasmessa sul canale Cartoon Network dal 30 giugno 2008, dal 20 gennaio 2009 in versione integrale nuovamente su MTV e dal 9 aprile 2014 sul canale di Sky Man-ga. Per il mercato home video sono stati messi in commercio a partire dal 6 luglio 2006 dodici DVD in due edizioni differenti, una standard e una deluxe, contenente bonus di vario genere, che raccolgono tra i quattro e i sei episodi; i DVD sono poi stati raccolti in due cofanetti denominati \"Fullmetal Alchemist Complete Edition\". In seguito alla chiusura di Panini Video la serie \u00e8 stata acquisita da Dynit e riproposta in un'edizione limitata di tre box, pubblicati rispettivamente il 26 ottobre 2011, il 26 dicembre 2011 e il 14 marzo 2012, denominata \"Limited Metal Box\".\n\"Fullmetal Alchemist: Brotherhood\".\nDal 5 aprile 2009 \u00e8 andata in onda, sui canali MBS e TBS la seconda serie animata tratta dal manga \"Fullmetal Alchemist\" intitolata che segue fedelmente la storia narrata nei 27 volumi del manga, concludendosi il 4 luglio 2010 per un totale di 64 episodi. La serie \u00e8 stata prodotta da Square Enix in collaborazione con MBS e la realizzazione delle animazioni \u00e8 stata affidata allo studio Bones, con Yasuhiro Irie alla regia, Hiroki Kanno come character designer, Akira Senju come compositore delle musiche mentre Hiroki Kanno si \u00e8 occupato della supervisione alla sceneggiatura. Romi Paku e Rie Kugimiya hanno ripreso il loro ruolo come fratelli Elric, mentre i nuovi doppiatori di Winry Rockbell e Roy Mustang sono Megumi Takamoto e Shin'ichir\u014d Miki. La serie \u00e8 stata raccolta in 16 DVD messi in vendita tra il 26 agosto 2009 e il 24 novembre 2010. Cos\u00ec come per la prima serie, il costo complessivo della produzione di questo anime per Square Enix si \u00e8 aggirato sui 500 milioni di yen.\nLa pubblicazione all'estero della serie \u00e8 partita tramite un evento mondiale che ha visto il primo episodio uscire in streaming con doppiaggio originale e in diverse lingue alcuni giorni dopo la messa in onda giapponese; esso \u00e8 stato distribuito da Madman Entertainment per l'Australia, Dybex per la lingua francese, TVB per Hong Kong, in Nord America da FUNimation e da Animax-Asia per le Filippine, Asia meridionale e Taiwan. La serie \u00e8 stata poi trasmessa anche in TV da Virgin 17 in Francia, da Animega nelle Filippine, Sony Spin in Brasile e in America Latina, da SIC K in Portogallo e da ETC...TV per il Cile. In Francia \u00e8 stato proposto un nuovo doppiaggio con interpreti differenti rispetto a quelli della serie precedente, scatenando l'ira dei fan; Dybex ha in seguito ridoppiato la serie nel dicembre 2009 con alcuni dei doppiatori della prima serie tornati nei loro ruoli anche per la nuova. Negli Stati Uniti la serie \u00e8 stata trasmessa nuovamente su Adult Swim dal 13 febbraio 2010 ed \u00e8 stata raccolta in DVD e in Blu-ray Disc pubblicati tra il 25 maggio 2010 e il 2 agosto 2011; il 24 aprile e il 17 luglio 2012 sono usciti invece due box contenenti tutti gli episodi della serie.\nIn Italia l'anime \u00e8 stato distribuito da The Licensing Machine in streaming con sottotitoli in italiano e audio originale sul canale YouTube ufficiale della serie e sul sito di MTV; i primi sette episodi sono stati pubblicati il 16 maggio 2009, mentre i rimanenti sono stati resi disponibili a cadenza settimanale a partire dal 27 maggio con una differita di tre giorni rispetto alla messa in onda in Giappone. La serie \u00e8 stata poi trasmessa, con doppiaggio italiano, dal 13 ottobre 2009 su MTV con un episodio a settimana, diventati due a partire dal 6 aprile 2010; repliche si sono svolte sul canale Man-ga a partire dal 20 maggio 2013 dal luned\u00ec al venerd\u00ec e poi dal 7 maggio 2014. Curiosamente l'episodio 64 non \u00e8 mai stato tradotto in italiano, ma solamente sottotitolato. Durante l'evento Japan Anime Live, svoltosi a Roma nel 2010, i doppiatori italiani di Edward Elric e Winry Rockbell, rispettivamente Renato Novara ed Elisabetta Spinelli, hanno doppiato, in live sul palco, la scena finale come omaggio per i fan presenti. Per il mercato home video Dynit ha acquistato i diritti commercializzando un'edizione limitata in quattro box usciti tra il 26 ottobre 2011 e il 23 maggio 2012.\nLight novel.\nDall'universo di \"Fullmetal Alchemist\" sono state tratte sei light novel, edite da Square Enix e scritte da Makoto Inoue mentre Hiromu Arakawa ha fornito alcune illustrazioni:\nInoltre sono stati tratti, dai videogiochi ispirati alla serie, quattro game novel. La prima, pubblicata il 30 luglio 2004 e scritta da Makoto Inoue, si intitola e \u00e8 basata sul videogioco \"Fullmetal Alchemist and the Broken Angel\"; la seconda \u00e8 ispirata al videogioco ' e si intitola , scritto da Jun Eishima e pubblicata il 24 dicembre 2004; la terza, scritta nuovamente da Jun Eishima e pubblicata il 21 novembre 2005, \u00e8 basata sul videogioco ' e si intitola . La quarta e ultima game novel, scritta da S\u014dji Machida, si intitola ed \u00e8 stata pubblicata il 22 aprile 2010.\n\"Guidebook\" e \"artbook\".\nPer l'approfondimento dell'universo di \"Fullmetal Alchemist\" e dei suoi personaggi sono state create cinque diverse guide. Tre di queste, uscita il 28 novembre 2003, uscita il 28 aprile 2005 e uscita il 10 ottobre 2009, contengono approfondimenti sull'alchimia, curiosit\u00e0 sulla serie e interviste rilasciate dall'autrice. Un'ulteriore guida intitolata e pubblicata il 30 settembre 2004 \u00e8 una raccolta di domande e risposte tra i fan e l'autrice sui personaggi della serie, mentre un'altra guida, , uscita il 29 maggio 2009, contiene approfondimenti su oltre cento personaggi apparsi nella serie. \u00c8 stato inoltre pubblicato il 29 luglio 2011 un \"databook\" intitolato contenente alcune interviste, approfondimenti sull'universo del manga e alcuni capitoli speciali.\nLe illustrazioni, sia inedite che gi\u00e0 mostrate nel manga, sono state raccolte in tre diversi \"artbook\": di 96 pagine \u00e8 stato pubblicato il 27 febbraio 2004; \u00e8 stato pubblicato il 22 marzo 2006 e contiene 112 pagine di illustrazioni create dall'autrice tra il 2003 e il 2005; e , uscito il 22 aprile 2011 e contenente 144 pagine con 100 illustrazioni e alcuni commenti dell'autrice sulla creazione e lo sviluppo della serie.\nDalla serie animata sono stati inoltre tratti quattro \"guidebook\" usciti tra il 12 agosto 2009 e il 12 agosto 2010 contenenti informazioni sui personaggi della serie e interviste ai doppiatori, due \"postcard book\" contenenti illustrazioni dello staff e usciti il 22 dicembre 2009 e il 12 agosto 2010, un \"animation book\" il 22 novembre 2010 mentre dal secondo film della serie sono stati tratti un libro di illustrazioni di Konishi Kenichi, character designer del film, e un \"fanbook\" usciti il 31 gennaio 2012.\nColonna sonora.\nLa colonna sonora della prima serie anime \u00e8 stata composta da Michiru Oshima e prodotta da Aniplex. Le tracce, insieme alle sigle e ad alcune reinterpretazioni effettuate da orchestre, sono state raccolte in tre CD, distribuiti da Sony, il primo contenente 33 brani e pubblicato il 24 marzo 2004, il secondo contenente 30 tracce e messo in vendita il 15 dicembre 2004 e l'ultimo contenente 27 tracce e uscito il 18 maggio 2005; un ulteriore CD, con gli stessi compositori e con la partecipazione della Moscow International Symphony Orchestra, \u00e8 stato commercializzato il 20 luglio 2005 e contiene 46 tracce provenienti dal film \"Il conquistatore di Shamballa\". Altri tre CD contenenti le musiche e le sigle di \"Fullmetal Alchemist: Brotherhood\", composte da Akira Senju e nuovamente distribuite da Sony, sono stati pubblicati il 14 ottobre 2009, il 24 marzo 2010 e il 7 luglio 2010 con 36 tracce ognuno. \u00c8 stato pubblicato inoltre un album contenente le musiche estratte dal film \"La sacra stella di Milos\" il 29 giugno 2011.\nSono stati pubblicati alcuni album di raccolta contenenti le sigle di apertura e chiusura composte per entrambe le serie: il primo CD, contenente tutte le sigle della prima serie, \u00e8 uscito il 23 febbraio 2005 mentre un secondo CD contenente nuovamente le sigle della prima serie ma in strumentale \u00e8 stato pubblicato il 3 ottobre 2007; un terzo album \u00e8 stato pubblicato il 28 luglio 2010 e contenente due CD con le canzoni presentate sia nella versione in cui sono andate in onda che nella loro versione estesa; un ultimo album, commercializzato dal 29 febbraio 2012, \u00e8 composto da due CD in cui sono racchiuse le sigle di entrambe le serie.\nSono stati pubblicati cinque album denominati \"Hagaren song file\" e ognuno dedicato a un diverso personaggio, contenenti musiche della serie \"Fullmetal Alchemist\" e tracce in karaoke interpretate dai doppiatori di Edward Elric, Roy Mustang, Alphonse Elric, Winry Rockbell e Maes Hughes. I cinque CD sono stati pubblicati tra il 18 agosto 2004 e il 20 luglio 2005. Con la collaborazione del gruppo rock The Alchemists, sono stati registrati quattro singoli provenienti da \"Fullmetal Alchemist: Brotherhood\" reinterpretati ognuno da quattro doppiatori differenti: Romi Park, Rie Kugimiya, Mamoru Miyano e Nana Mizuki che nella serie hanno interpretato rispettivamente i ruoli di Edward Elric, Alphonse Elric, Ling Yao e Lan Fan. I primi due CD sono stati messi in vendita il 14 ottobre 2009 mentre i restanti due il 9 dicembre 2009; il 26 maggio 2010 i quattro singoli sono stati raccolti in un CD di 12 tracce.\nFilm.\nSono stati prodotti due film animati dallo studio Bones: il primo, \u00e8 stato diretto da Seiji Mizushima e proiettato nei cinema giapponesi il 23 luglio 2005 come finale della serie animata \"Fullmetal Alchemist\"; il secondo, , basato sulla serie \"Brotherhood\" ma narrante una storia originale, \u00e8 stato diretto da Kazuya Murata e proiettato il 2 luglio 2011.\nIl 1\u00ba dicembre 2017 Warner Bros. ha distribuito in Giappone un film live action. In Italia il film \u00e8 disponibile su Netflix. La produzione del film \u00e8 stata ufficializzata nel marzo del 2016, con alla regia Fumihiko Sori e Ry\u014dsuke Yamada nel ruolo di Edward Elric. A maggio \u00e8 stato rivelato il resto del cast, tra cui Tsubasa Honda come Winry Rockbell, Dean Fujioka nel ruolo di Roy Mustang, Fumiyo Kohinata in quello del Generale Hakuro, Ry\u016bta Sat\u014d nei panni di Maes Hughes e Jun Kunimura in quelli di Tim Marcoh. Le riprese del film sono partite il 7 giugno a Volterra e verso agosto si trasferiranno in Giappone, dove termineranno. Come rivelato dal regista il film sar\u00e0 composto da un unico capitolo, senza alcuna divisione in parti, e l'et\u00e0 di Ed sar\u00e0 di 20 anni, anzich\u00e9 i 15 del manga.\nOAV.\nDalla serie sono stati tratti sei OAV, di cui tre basati sulla prima serie animata mentre i restanti tre sulla seconda. I tre OAV della prima serie, diretti da Seiji Mizushima e prodotti da Bones, sono stati raccolti in un DVD chiamato \"Fullmetal Alchemist Premium Collection\" e pubblicato il 29 marzo 2006: il primo di questi, proiettato anche in occasione del festival della Universal Studios, \u00e8 , un OAV di 10 minuti ambientato in un universo parallelo dove i sette homunculus si scontrano con gli alchimisti di Stato; il secondo \u00e8 un OAV di 6 minuti creato per festeggiare la fine della produzione del film \"Il conquistatore di Shamballa\" chiamato ; il terzo \u00e8 un OAV ambientato nel 2005, intitolato , che vede protagonisti i nipoti di Edward Elric.\nIl primo OAV basato sulla serie \"Fullmetal Alchemist: Brotherhood\" \u00e8 stato ; inserito nel primo DVD della serie uscito il 26 agosto 2009 in Giappone, esso adatta una storia scritta da Arakawa nel \"Fullmetal Alchemist Guidebook\". Il secondo, , \u00e8 stato inserito nel quinto DVD della serie uscito il 23 agosto 2009 mentre il terzo e ultimo OAV \u00e8 stato incluso nel nono DVD della serie uscito il 21 aprile 2010 con il titolo e sono entrambi adattamenti di storie inserite da Arakawa nei \"guidebook\".\nLive action.\nAlla fine del 2017 \u00e8 stata realizzata la trasposizione live action della storia, \"Fullmetal Alchemist\", film diretto da Fumihiko Sori e con Ry\u014dsuke Yamada che interpreta il ruolo del protagonista.\nVideogiochi.\nSono stati tratti undici videogiochi dalla serie, tutti sviluppati per le piattaforme di casa Sony e Nintendo. Il primo videogioco a essere pubblicato, sia in Giappone sia sul mercato occidentale, \u00e8 stato \"Fullmetal Alchemist and the Broken Angel\" il 25 dicembre 2003 per PlayStation 2, seguito da ' il 26 agosto 2004, ' il 22 settembre 2004 e \"\" il 21 luglio 2005. A essi sono seguiti due giochi per PSP, \"Hagane no renkinjutsushi: Senaka o takuseshimono\" e \"Hagane no renkinjutsushi: Fullmetal Alchemist - Yakusoku no hi e\", usciti il 15 ottobre 2009 e il 20 maggio 2010.\nSulle console Nintendo il primo videogioco \u00e8 stato, il 22 luglio 2004 su Game Boy Advance, \"Fullmetal Alchemist: Omoide no sonata\", seguito dai due titoli per Nintendo DS \"\" e \"Fullmetal Alchemist: Trading Card Game\" usciti il 21 luglio 2005 in Giappone e il 12 dicembre 2006 negli Stati Uniti il primo, il 15 ottobre 2007 nei soli Stati Uniti il secondo; altri due titoli, sviluppati per Wii, sono stati pubblicati in Giappone il 13 agosto 2009 e il 10 dicembre 2009 e intitolati \"Hagane no renkinjutsushi: Fullmetal Alchemist - Akatsuki no \u014dji\" e \"Fullmetal Alchemist: Daughter of the Dusk\". Square Enix ha annunciato il videogioco per dispositivi mobili \"Fullmetal Alchemist Mobile\", in uscita nell'estate 2022 in Giappone.\nAltri media.\nSono stati messi in commercio tre drama-CD usciti rispettivamente il 28 marzo 2003, il 28 maggio 2004 e il 31 maggio 2005. Il primo si intitola e si basa sulla prima \"light novel\", il secondo \u00e8 basato su una sceneggiatura di Makoto Inoue e Mukai Sh\u014dgo mentre il terzo \u00e8 basato su una sceneggiatura scritta nuovamente da Mukai Sh\u014dgo. Sono usciti inoltre tre speciali, divisi in sei parti, commercializzati solo con la rivista \"Monthly Sh\u014dnen Gangan\": il primo \u00e8 uscito nei numeri di aprile e maggio 2004, il secondo \u00e8 uscito nei numeri di novembre e dicembre 2004 mentre l'ultimo nei numeri di febbraio e marzo del 2009.\nIl manga ha ispirato anche il programma radiofonico \"Hagaren hosokyoku\" sul canale Nippon Cultural Broadcasting con ospiti i vari doppiatori della serie, interventi registrati prima su un CD speciale pubblicato il 7 luglio 2004 e poi su cinque CD pubblicati tra il 18 maggio 2005 e il 22 febbraio 2006.\nA partire da agosto del 2005 \u00e8 stato commercializzato un gioco di carte basato su \"Fullmetal Alchemist\" prodotto e distribuito da JoyRide Entertainment per gli Stati Uniti e ritirato dal mercato nel luglio 2007.\nAccoglienza.\n\"Fullmetal Alchemist\" \u00e8 uno dei manga di maggior successo commerciale in Giappone, avendo superato 50 milioni di copie vendute al momento della pubblicazione del 27\u00ba volume, e costituendo la serie pi\u00f9 venduta della casa editrice Square Enix. La serie inoltre ha venduto oltre 14 milioni di copie nel resto del mondo, raggiungendo cos\u00ec la somma totale di 64 milioni di copie vendute. Questi numeri sono aumentati, nel giugno 2013, a 61 milioni di copie stampate in Giappone e 13,4 milioni all'estero. Precedentemente alla trasmissione della prima serie animata, i volumi del manga si aggiravano su vendite totali di 150.000 copie a volume, aumentando poi a 1.500.000 dopo la conclusione dell'adattamento; un nuovo aumento \u00e8 stato registrato dopo la trasmissione della seconda serie animata, che ha portato le vendite medie per volume del manga da 1.900.000 a 2.100.000 copie. La serie \u00e8 risultata essere la settima pi\u00f9 venduta nel mercato dell'usato nel 2014. Negli Stati Uniti l'opera \u00e8 risultata spesso tra i manga e le graphic novel pi\u00f9 vendute del 2010 e l'ottavo miglior manga nel 2012 della Viz Media mentre i DVD dell'anime sono stati spesso tra i pi\u00f9 venduti nel settore, occupando da soli il 28% del mercato statunitense. Anche in Italia il manga ha riscosso successo, piazzandosi sempre nella top 10 dei volumi pi\u00f9 venduti del mese e arrivando al terzo posto tra le serie \"sh\u014dnen\" pi\u00f9 gradite di Planet Manga. Le serie animate hanno garantito a Square Enix introiti pari a 2.310 milioni di yen, di cui 1.620 milioni sono provenienti dalla prima serie e i restanti 690 milioni dalla seconda.\nIl successo di \"Fullmetal Alchemist\" in Giappone fu tale da dare il via a un vero e proprio fenomeno che vide coinvolti colossi dell'intrattenimento come Bandai, nella realizzazione di videogiochi e merchandise, o Sony, per la distribuzione di colonne sonore. Esso figura nella top 10 dei manga pi\u00f9 apprezzati dai lettori sui siti MyAnimeList.net e Anime News Network, mentre \"Fullmetal Alchemist: Brotherhood\" sugli stessi siti e su IGN e Internet Movie Database si piazza al primo o al secondo posto come anime pi\u00f9 votato. La prima serie animata viene annoverata tra i migliori anime del periodo in diversi sondaggi. Il personaggio di Edward Elric figura all'ottavo posto nella classifica di IGN dei migliori personaggi di anime, per via della sua multidimensionalit\u00e0 e del suo approccio innovativo al classico eroe \"sh\u014dnen\".\nCritica.\n\"Fullmetal Alchemist\" \u00e8 stato accolto positivamente dalla critica. Secondo l'autore Jason Thompson, nonostante parta in maniera abbastanza simile ad altri \"sh\u014dnen\", la serie si rivela superiore alla media: la meta finale dei due protagonisti non \u00e8 infatti ricercare vendetta oppure semplicemente essere i pi\u00f9 forti ma liberarsi dei peccati commessi in passato; gli scontri, in alcuni casi cruenti, sono ottimamente raffigurati e si basano su tattica e intelligenza; i personaggi femminili sono forti e carismatici e gli antagonisti oscuri e inquietanti. Il manga riesce inoltre a narrare tematiche pi\u00f9 serie come la guerra, la corruzione politica e il genocidio, senza perdere di credibilit\u00e0 quando si lascia invece andare a gag e battute, in un mix riuscito ed efficace, che secondo il critico \"sar\u00e0 ricordato come uno dei grandi classici \"sh\u014dnen\" degli anni 2000\". Dello stesso avviso anche Hilary Goldstein di IGN e Jarred Pine di Mania Entertainment, i quali sottolineano la bravura di Harakawa nel bilanciare i momenti comici e quelli pi\u00f9 drammatici e ricchi d'azione. Altri punti di forza della serie sono stati individuati nella forte personalizzazione dei personaggi, ognuno con un aspetto unico e riconoscibile nonostante molti indossino le stesse divise dell'esercito, e nel loro sviluppo nel corso della storia, che porta molti di essi a cambiare le loro convinzioni e a maturare.\nNonostante le differenze radicali con il manga la prima serie anime di \"Fullmetal Alchemist\" \u00e8 stata generalmente apprezzata a livello di storia. Jeremy Crocker di Anime News Network ha dichiarato che il costante riutilizzo di personaggi e situazioni di archi narrativi precedenti contribuisce a mantenerla fresca e ad aumentare le aspettative; di diverso avviso, invece, Samuel Arbogast di T.H.E.M. Anime, il quale ha reputato i numerosi flashback noiosi. Negativo invece il giudizio di Maria Lin di Animefringe, la quale ha affermato che \"i temi della serie sono ostaggio di un eccessivo sentimentalismo\" e che la supposta evoluzione dei personaggi non \u00e8 invece presente, citando per esempio i fratelli Elric che continuano ripetutamente a commettere gli stessi errori. Unanime invece il giudizio positivo per l'animazione e le colonne sonore.\nAi primi episodi dell'anime \"Fullmetal Alchemist: Brotherhood\" venne mossa la critica di riproporre eventi troppo simili alla prima serie, penalizzando la suspense. Nonostante ci\u00f2 i recensori Hope Chapman e Theron Martin ritennero \"Brotherhood\" nettamente superiore alla precedente per la presenza di una trama pi\u00f9 coerente con la storia originale e animazioni pi\u00f9 semplici e fluide. Dello stesso avviso Chris Beveridge di Mania Entertainment, il quale defin\u00ec i nuovi episodi \"solidi\" e pi\u00f9 in linea con il tema emotivo della serie originale. Charles Solomon del \"Los Angeles Times\" classific\u00f2 la serie al secondo posto nella sua lista dei migliori anime del 2010.\nRiconoscimenti.\nIl manga \u00e8 stato insignito di diversi premi sia nazionali sia internazionali: nel 2004 il 49\u00ba premio Shogakukan per i manga; il premio alla miglior storia originale nel 2006 alla Tokyo International Anime Fair; un premio nella categoria New Artist Prize alla quindicesima edizione del premio culturale Osamu Tezuka; un premio Seiun come miglior fumetto di fantascienza nel 2011. Agli Eagle Award, la serie ha ricevuto una nomination nel 2010 e una vittoria nel 2011 entrambi gli anni nella categoria dei manga; nel 2011 \u00e8 stata inoltre inserita al decimo posto tra i dieci libri dell'anno dalla rivista \"Da Vinci Magazine\".\nIl primo adattamento anime travolse la concorrenza all'Anime Grand Prix del 2003, vincendo nelle categorie, miglior titolo, miglior episodio (\"La notte del pianto della chimera\"), miglior personaggio maschile (Edward Elric), miglior personaggio femminile (Riza Hawkeye), miglior doppiatore (per la doppiatrice di Ed, Romi Park) e miglior canzone (\"Melissa\" dei Porno Graffitti). Al concorso dell'anno successivo, l'episodio finale \"Monaco di Baviera 1921\" venne votato come miglior episodio. Al Tokyo International Anime Fair la serie venne premiata come miglior storia originale.\nNel sondaggio Manga S\u014dsenkyo 2021 indetto da TV Asahi persone hanno votato la loro top 100 delle serie manga e \"Fullmetal Alchemist\" si \u00e8 classificata al 9\u00ba posto."}
{"id": "2573465", "revid": "767487", "url": "https://it.wikipedia.org/wiki?curid=2573465", "title": "Ticuantepe", "text": "Ticuantepe \u00e8 un comune del Nicaragua facente parte del dipartimento di Managua."}
{"id": "2573467", "revid": "287204", "url": "https://it.wikipedia.org/wiki?curid=2573467", "title": "Alazani", "text": "L'Alazani (georgiano: \"\u10d0\u10da\u10d0\u10d6\u10d0\u10dc\u10d8\", Azera Qan\u0131x) \u00e8 un fiume che scorre attraverso il Caucaso.\n\u00c8 il principale tributario del Kura nella Georgia orientale, e scorre per 351\u00a0km. Parte del suo cammino viene a costituire il confine tra Georgia e Azerbaigian, prima di incontrare il Kura nei pressi del bacino di riserva di Ming\u0259\u00e7evir.\nL'Alazani nasce dal Caucaso Maggiore alla confluenza di due piccoli fiumi a sud della catena montuosa, nei pressi del villaggio di Shenako, scorrendo inizialmente dalla regione di Akhmeta verso sud, dunque attraversando la fruttifera valle di Alazani di Kakheti verso sud-est. L'Alazani \u00e8 il centro dell'industria vinicola georgiana. Per secoli essa fu la via principale d'ingresso per gli invasori persiani.\nL'Alazani arriva a prosciugarsi durante l'inverno, ma nella tarda primavera, lo scioglimento delle nevi delle montagne fa ingrossare il fiume a dismisura, causando regolarmente inondazioni. La sua acqua viene utilizzata principalmente sia per bere che per l'irrigazione. Negli anni '90, investitori cinesi costruirono molte piccole Centrali idroelettriche, che utilizzano la forte corrente dell'Alazani. Il fiume \u00e8 anche conosciuto per i turisti che praticano il rafting.\nUn leggero inquinamento del fiume con sostanze biologiche proviene dal liquame non trattato delle citt\u00e0 e di altre comunit\u00e0, come pure dalle zone rurali. Si dice che, nei distretti di Kvareli e Lagodekhi, la qualit\u00e0 dell'acqua sia abbastanza cattiva.\nL'Alazani \u00e8 anche il nome di differenti vini georgiani, tra cui i marchi del semi-secco della \"Valle Alazani Marani\" e dell\"'Antico Tbilisi Alazani\"."}
{"id": "2573468", "revid": "38120", "url": "https://it.wikipedia.org/wiki?curid=2573468", "title": "Coca-Cola Light Sango", "text": "La Coca-Cola Light Sango \u00e8 una variet\u00e0 della Coca-Cola Light (Diet Coke) al sapore di arance rosse, prodotta dalla Coca-Cola Company, disponibile in Belgio (e in seguito in Francia e Lussemburgo) dalla met\u00e0 del 2006. \u00c8 la prima variet\u00e0 di Coca-Cola ad essere sviluppata al di fuori dai quartieri generali della compagnia ad Atlanta, cosa dovuta principalmente alla reputazione del Belgio come il pi\u00f9 grande consumatore di prodotti Coca-Cola Light pro capite. La produzione della Coca-Cola Sango \u00e8 anche dovuta in parte, al successo in Europa di precedenti varianti al gusto di limone della Coca-Cola Light.\nIl nome Sango \u00e8 basato su \"sang\", la parola francese per sangue, in riferimento al sapore di arancia rossa"}
{"id": "2573470", "revid": "6923", "url": "https://it.wikipedia.org/wiki?curid=2573470", "title": "Ferrovia Udine-Cervignano/San Giorgio di Nogaro", "text": ""}
{"id": "2573472", "revid": "1543377", "url": "https://it.wikipedia.org/wiki?curid=2573472", "title": "El Crucero", "text": "El Crucero \u00e8 un comune del Nicaragua facente parte del dipartimento di Managua."}
{"id": "2573473", "revid": "1543377", "url": "https://it.wikipedia.org/wiki?curid=2573473", "title": "Shadhiliyya- 'Alawiyya-Isma'iliyya", "text": "La tariqah Shadhiliyya- \u2018Alawiyya-Isma\u2018iliyya \u00e8 una confraternita sufi.\nSi riallaccia a una catena iniziatica che discende dal Profeta Maometto e dai suoi Compagni sino ad arrivare ininterrotta ai giorni nostri.\nLa denominazione della tariqa richiama tre di questi maestri, tutti e tre particolarmente significativi nel definirne le caratteristiche.\n- Abu l-Hasan al-Shadhili (1196\u20131258)\n- A\u1e25mad al-\u02bfAlaw\u012b (1869\u20131934)\n- Isma'il Hedfi Madani (1916\u20131994)\n\u00c8 particolarmente difficile un conto degli adepti della tariqa a causa della natura riservata del patto iniziatico, ma alcune fonti contano per il ramo \u2018Alawiyya sino a due milioni di membri. A questo ramo ha aderito anche il francese Ren\u00e9 Gu\u00e9non che ha contribuito alla diffusione del sufismo in Europa.\nIn Italia esistono due sedi (\"zawya\") indipendenti dell'ordine: una in provincia di Reggio Emilia, istituita nel 1994 dallo Shayk Isma'il Hedfi Madani, l'altra in provincia di Genova istituita dalla casa madre di Tozeur nel 2001. Si stima che gli adepti italiani siano una settantina.\nCome in tutte le confraternite sufi regolari, chi aderisce al patto iniziatico deve seguire i riti fondamentali dell'Islam e l'esempio del Profeta Maometto e deve ricercare mediante i riti caratteristici della tariqa il raggiungimento di una realizzazione metafisica.\nIndispensabile per fare parte della tariqa \u00e8 il ricollegamento con un maestro del Tasawwuf facente parte della catena iniziatica o con un suo delegato.\nPossono venire ammessi nella tariqa uomini e donne musulmani.\nLe pratiche, come tutti i riti delle confraternite iniziatiche, sono riservate agli iniziati e i dettagli delle stesse non vengono resi noti pubblicamente. Si dividono comunque in pratiche collettive e individuali.\nLe pratiche individuali prevedono ad esempio la recitazione di un \"rosario iniziatico\" (\"wird\") e del dhikr. Fra i vari riti collettivi si ricorda l'Im\u00e2ra che per le sue particolarit\u00e0 pu\u00f2 essere definito una \"danza sacra\"."}
{"id": "2573476", "revid": "599013", "url": "https://it.wikipedia.org/wiki?curid=2573476", "title": "Linea R1", "text": "La linea R1 delle Cercan\u00edas di Barcellona \u00e8 una linea di trasporto ferroviario suburbano della rete di Barcellona che collega la stazione di Molins de Rei con quella di Ma\u00e7anet-Massanes. \u00c8 anche conosciuta come \"linea del Maresme\" ed \u00e8 esercita da Renfe Operadora.\nStoria.\nLa linea \u00e8 stata aperta nel 1980.\nProspettive future.\nLa costruzione della futura stazione di Barcellona-Sagrera, tra El Clot-Arag\u00f3 e St. Adri\u00e0 del Besos, fa s\u00ec che il futuro della linea di Maresme passi dalla creazione di un tunnel tra la stazione di Gl\u00f2ries e la stazione di Matar\u00f3 e spostare le stazione fino al centro delle cittadine intermedie di questo tratto, trasformando l'attuale linea in una linea tramviari. Inoltre si progetta creare un ramo da Blanes fino a Lloret de Mar attualmente per raggiungere la localit\u00e0 si usa un collegamento in autobus.\nTracciato.\nLa linea parte da Molins de Rei, nella comarca del Bajo Llobregat, attraversa Barcellona, passando per il tunnel tra la stazione di Barcellona Sants e la stazione ferroviaria di El Clot-Arag\u00f3 passante dalla stazione di Pla\u00e7a de Catalunya. Continua verso nord-est avvicinandosi alla costa del Maresme attraversa San Adri\u00e1n de Bes\u00f3s e Badalona e correndo vicino alla linea costiera arriva a Malgrat de Mar, da dove si dirige, (passando vicino a Blanes), verso la linea Barcellona-Cerb\u00e8re nella stazione di Ma\u00e7anet-Massanes.\nEssendo questo l'unico servizio che utilizza la linea permette di offrire un'alta frequenza di corse, condizionata per\u00f2 dal traffico che si crea nella stazione di Pla\u00e7a de Catalunya."}
{"id": "2573479", "revid": "1543377", "url": "https://it.wikipedia.org/wiki?curid=2573479", "title": "San Rafael del Sur", "text": "San Rafael del Sur \u00e8 un comune del Nicaragua facente parte del dipartimento di Managua."}
{"id": "2573482", "revid": "478814", "url": "https://it.wikipedia.org/wiki?curid=2573482", "title": "Catarina", "text": ""}
{"id": "2573484", "revid": "1573940", "url": "https://it.wikipedia.org/wiki?curid=2573484", "title": "Cattedrale delle Sante Maria e Anna (Haarlem)", "text": "La cattedrale delle Sante Maria e Anna \u00e8 la cattedrale della diocesi di Haarlem della Chiesa vetero-cattolica dei Paesi Bassi. L'edificio \u00e8 stato progettato da H.T. Zwiers nel 1935 e completato nel 1938."}
{"id": "2573486", "revid": "219110", "url": "https://it.wikipedia.org/wiki?curid=2573486", "title": "GNOME Dictionary", "text": "GNOME Dictionary, chiamato anche gnome-dictionary, \u00e8 un software libero che permette di leggere le definizioni di parole da diversi dizionari.\nCaratteristiche.\nGNOME Dictionary \u00e8 scritto in C da Emanuele Bassi e altri programmatori per il desktop environment GNOME.\ngnome-dictionary nasce come client DICT col nome di gdict ad opera di Bradford Hovinen, Spiros Papadimitriou e Mike Hughes ed ha fatto parte del pacchetto GNOME Utils sin dalla versione 1; insieme all'applicazione viene pubblicato anche un'applet per GNOME Panel.\nDalla versione 2.0 di GNOME il programma \u00e8 stato riscritto da zero da Emanuele Bassi e dalla versione 2.14 di GNOME \u00e8 diventato parte del desktop environment.\nSupporta molteplici sorgenti per i dizionari, permette la stampa della definizione e il suo salvataggio."}
{"id": "2573488", "revid": "119731789", "url": "https://it.wikipedia.org/wiki?curid=2573488", "title": "Convenzione sui diritti umani e la biomedicina", "text": "La convenzione sui diritti umani e la biomedicina o convenzione di Oviedo \u00e8 il primo trattato internazionale sulla bioetica, firmato ad Oviedo il 4 aprile 1997. La convenzione \u00e8 stata redatta in inglese e francese.\nStoria.\nL'idea di redigere un accordo internazionale per regolare questa materia \u00e8 stata del Consiglio d'Europa. Per attuare ci\u00f2 fu costituita una commissione scientifica di esperti nella materia. Alla convenzione sono stati aggiunti tre protocolli: il primo, adottato a Parigi il 12 gennaio 1998, vieta la clonazione umana; il secondo, adottato a Strasburgo il 4 dicembre 2001 ha per oggetto l'adozione di regole per il trapianto di organi e tessuti tra umani; l'ultimo, sottoscritto sempre a Strasburgo il 25 gennaio 2005, tratta il caso della ricerca biomedica.\nLa convenzione \u00e8 stata sottoscritta da tutti i paesi dell'Unione europea ad eccezione di: Austria, Germania, Belgio, Malta, Regno Unito ed i rispettivi microstati. La scelta di non aderire a tale accordo \u00e8 stata presa anche dalla Russia.\nProcedimento di ratifica.\nIl trattato \u00e8 entrato in vigore il 1\u00ba dicembre 1999 a seguito della ratifica dei primi cinque stati.\nI primi stati a ratificare la convenzione sono stati, nel 1998: Grecia, Repubblica Slovacca e Slovenia.\nLa Svizzera fa entrare in vigore, sul proprio territorio, tale convenzione il 1\u00ba novembre 2008. L'Italia ha autorizzato la ratifica per mezzo della legge 28 marzo 2001, n. 145, ma non ha ancora depositato il relativo strumento.\nConsenso informato.\n\u201c\"Art. 5 Regola generale\"\n\"Un intervento nel campo della salute non pu\u00f2 essere effettuato se non dopo che la persona interessata abbia dato consenso libero e informato. Questa persona riceve innanzitutto una informazione adeguata sullo scopo e sulla natura dell\u2019intervento e sulle sue conseguenze e i suoi rischi. La persona interessata pu\u00f2, in qualsiasi momento, liberamente ritirare il proprio consenso.\"\u201d"}
{"id": "2573495", "revid": "767487", "url": "https://it.wikipedia.org/wiki?curid=2573495", "title": "Steve Hillage", "text": "\u00c8 famoso per i suoi lavori da solista e per la partecipazione in gruppi di rock progressivo che fanno riferimento alla scena di Canterbury, tra i quali i Khan, gli Egg, e i Gong. Con l'attuale band formata con la sua compagna Miquette Giraudy, i System 7, esegue musica dance-ambient.\nBiografia.\nGli inizi.\nQuando era ancora studente delle scuole superiori Hillage form\u00f2 gli Uriel, una band di rock-blues, con Dave Stewart, Mont Campbell e Clive Brooks, che suon\u00f2 di supporto ai concerti dei Fairport Convention e Arthur Brown. La band si sciolse nel 1968 quando Hillage inizi\u00f2 gli studi universitari, gli altri membri cambiarono il nome del gruppo in Egg (pare che i gestori del \"Middle Earth\", il club psichedelico di Covent Garden dove si esibivano, non gradissero il nome Uriel).\nI quattro ex membri degli Uriel si riunirono nel 1969 per registrare con il nome di Arzachel il loro unico album, l'eponimo \"Arzachel\", nel quale i quattro musicisti figurano con degli pseudonimi: \"Basil Dowling\" (Clive Brooks) alla batteria, \"Njerogi Gategaka\" (Mont Campbell) al basso ed alla voce, \"Sam Lee-Uff\" (Dave Stewart) alle tastiere, \"Simeon Sasparella\" (Steve Hillage) alla chitarra ed alla voce. Hillage successivamente avrebbe suonato da ospite nell'album degli Egg \"The civil surface\" del 1974.\nNel 1969 si trasfer\u00ec a Canterbury per studiare all'Universit\u00e0 del Kent, suonando occasionalmente con le band locali dei Caravan e Spirogyra. Nel 1970 Steve Hillage, che intanto aveva cominciato a scrivere canzoni, aveva accumulato sufficiente materiale per un album. Con l'aiuto di Terry King, il manager dei Caravan, firm\u00f2 un contratto con la Deram Records facendo loro ascoltare dei demo eseguiti con membri degli Egg.\nNel 1971 abbandon\u00f2 gli studi, torn\u00f2 a Londra e form\u00f2 i Khan con il bassista e cantante Nick Greenwood, precedentemente membro dei Crazy World of Arthur Brown, il tastierista Dick Heninghem ed il batterista Eric Peachey, ex membro della K's Blues Band, il quale prese il posto di Pip Pyle, inizialmente coinvolto nel progetto.\nDopo un tour come gruppo di supporto dei Caravan nel 1971, nel novembre dello stesso anno i Khan entrarono in studio di registrazione per il loro primo ed unico album, al quale Dave Stewart partecip\u00f2 come ospite (era sotto contratto con gli Egg) per sostituire Nick Heninghem alle tastiere. L'album, intitolato \"Space Shanty\", fu pubblicato nel maggio del 1972 dalla Deram. La collaborazione con Stewart permise a Hillage di esprimersi al meglio, i loro fraseggi ed i frequenti stacchi che lasciavano il posto a convincenti assoli si amalgamavano bene con le parti vocali interpretate da Hillage. Tutti i brani furono firmati dallo stesso Hillage a parte un brano in cui collabor\u00f2 Greenwood. I solari testi, che risentirono fortemente delle influenze del movimento hippy, seppur lontani dalle follie dadaiste dei primi Soft Machine e dei Gong, contribuirono a fare dell'opera un classico della musica di Canterbury e dell'intero rock progressivo.\nDopo l'abbandono di Nick Greenwood, Steve Hillage mantenne Peachey alla batteria, Dave Stewart divent\u00f2 membro ufficiale del gruppo e venne inserito nella formazione il bassista Nigel Griggs. La collaborazione tra Hillage e Stewart port\u00f2 in questo periodo alla creazione di nuovi brani, come \"I Love Its Holy Mystery\" e \"Solar Musick Suite\", che dovevano far parte del nuovo disco dei Khan, ma che invece formeranno la struttura del suo primo album solista del 1974, nel quale Hillage confermer\u00e0 il suo inconfondibile stile. Il nuovo materiale prodotto da Hillage non incontr\u00f2 per\u00f2 l'entusiasmo di Terry King e della Decca, costringendo il gruppo a sciogliersi nell'ottobre del 1972.\nGong.\nDopo essere stato a lungo ammiratore dei musicisti della scena di Canterbury, Hillage si un\u00ec a Kevin Ayers partecipando all'album \"Bananamour\" del 1973 (Harvest Records, maggio 1973), nel quale esegu\u00ec un notevole assolo nel brano \"Shouting In A Bucket Blues\". Durante il successivo tour con Ayers in Gran Bretagna e Francia, Steve Hillage entr\u00f2 nei Gong, la band formata a Parigi da Daevid Allen dopo che nel 1967 era uscito dai Soft Machine. Hillage aveva da diverso tempo una speciale predilezione per i Gong e Allen, che avevano impresso una svolta nel rock psichedelico ed erano considerati i pi\u00f9 anticonformisti tra i musicisti legati a Canterbury.\nNel gennaio del 1973 prese parte alle sessioni dell'album \"Flying Teapot\", la prima avventura della trilogia \"Radio Gnome Invisible\" dei Gong, diventando membro ufficiale del gruppo. Con quella che \u00e8 considerata la formazione classica, composta da Hillage, Miquette Giraudy, Daevid Allen, Gilli Smyth, Didier Malherbe, Tim Blake, Mike Howlett e Pierre Moerlen, la band registra i successivi \"Angel's Egg\" e \"You\", che completano la trilogia. Di rilievo l'assolo alla chitarra di Hillage nel brano \"I Never Glid Before\" di \"Angel's Egg\".\nNel novembre del 1973 aveva intanto partecipato ad una performance dal vivo di \"Tubular Bells\" di Mike Oldfield, negli studi della BBC.\nDopo l'abbandono di Daevid Allen e Gilli Smyth, i due membri fondatori, nel 1975 i Gong incisero \"Shamal\". Per l'occasione la Virgin Records affid\u00f2 la leadership del gruppo a Pierre Moerlen e Didier Malherbe, provocando la delusione di Hillage, che annunci\u00f2 di suonare nel tour di promozione dell'album solo in qualit\u00e0 di ospite, sancendo cos\u00ec la sua uscita dal gruppo, che avvenne ufficialmente subito dopo la fine delle registrazioni nel dicembre del 1975.\nLavori solisti degli anni settanta.\nLa maturit\u00e0 espressiva raggiunta in quegli anni lo port\u00f2 ad incidere il suo primo lavoro da solista, \"Fish Rising\", registrato nel 1975 mentre era ancora membro dei Gong, con la partecipazione di molti dei musicisti del gruppo. Quest'opera \u00e8 profondamente legata alla trilogia di Radio Gnome Invisible, di cui rappresenta un'importante appendice sia a livello di sound che di testi.\nIl successivo album \"L\", registrato negli USA con artisti che partecipavano al progetto musicale \"Utopia\" di Todd Rundgren, diede a Steve Hillage nel tour successivo del 1976 un buon successo di critica e di pubblico, confermandone la sua fama come chitarrista sperimentale e compositore di rock progressivo nel periodo precedente l'esplosione del punk.\nNel 1977 Steve Hillage registr\u00f2 l'album \"Motivation Radio\", con brani pi\u00f9 brevi che risentirono della rivoluzione imposta dagli ascolti radiofonici di quel periodo, nel quale abbandon\u00f2 il precedente repertorio di lunghe suite strumentali. Questa scelta commerciale non diede i frutti sperati ed il successivo lavoro del 1978, \"Green\", coprodotto assieme a Nick Mason dei Pink Floyd, fu un tentativo di riprendere le sonorit\u00e0 di \"Fish Rising\" ma non incontr\u00f2 il favore della critica e del pubblico.\nI lavori di Steve Hillage negli anni settanta, ai quali ha collaborato la compagna Miquette Giraudy, coniugarono nei viaggi onirici della sua musica un alto livello di sperimentazione e complesse tecniche di produzione in studio. Con i testi surreali di alcune sue canzoni come \"Elecrick Gypsies\" dell'album \"L\", dense di riferimenti alla cultura indiana, era diventato un esponente della cultura hippie. Alla ricerca di nuove dimensioni musicali, pass\u00f2 molto tempo nell'area di Ladbroke Grove a Londra, tradizionale \"tempio\" dell'underground britannico, lavorando con Nik Turner, membro fondatore degli Hawkwind.\nHillage fu entusiasta dell'energia e della libert\u00e0 espressiva del punk rock, come testimonia il brano \"1988 Aktivator\", pubblicato nell'album \"Live Herald\" del 1979. Nel 1977 si esib\u00ec dal vivo assieme agli Sham 69, e nell'album \"Open\" del 1979 alcuni brani come \"Getting In Tune\" e \"Don't Dither Do It\" subiscono sensibilmente la contaminazione del punk. Nel 1979 suon\u00f2 per l'album dei Radio Actors \"Nuclear Waste\", con Sting alla voce.\nProduttore musicale.\nNegli anni ottanta si prese una pausa come musicista, pubblic\u00f2 solo tre album di cui l'ultimo, \"And Not Or\", nel 1983. Si dedic\u00f2 invece con intensit\u00e0 alla nuova attivit\u00e0 di produttore discografico; avrebbe in seguito dichiarato di aver imparato molto in questo campo negli anni settanta quando i suoi album furono prodotti da grandi professionisti come Todd Rundgren e Nick Mason. In molti degli album che ha prodotto ha anche collaborato al missaggio e all'arrangiamento delle tracce. Tra i musicisti con cui ha lavorato in questo campo ci sono gli It Bites, i Simple Minds, Murray Head, Nash the Slash, i Real Life, i Cock Robin e Robyn Hitchcock.\nNegli anni novanta produsse prima il disco eponimo dei Charlatans nel 1995, e si dedic\u00f2 poi alla produzione di uno spettacolo di musica ra\u00ef chiamato \"1,2,3 Soleils\", nel quale si esibivano gli algerini Faudel, Rachid Taha e Cheb Khaled. Nello stesso periodo, arrangi\u00f2 anche molte canzoni di Latifa. L'interesse per la musica ra\u00ef lo porter\u00e0 a collaborare diverse volte con Rachid Taha, sia come chitarrista che come produttore.\nRipresa dell'attivit\u00e0 di musicista.\nSempre negli anni novanta, Hillage ritorn\u00f2 a registrare album dedicandosi con Miquette Giraudy all'ambient/dance music e formando il gruppo System 7, che dest\u00f2 subito l'interesse della scena \"dance\" dell'underground londinese. Nello stesso periodo, sempre con la Giraudy, fond\u00f2 l'etichetta A-Wave. Negli anni settanta aveva apprezzato la musica elettronica dei Kraftwerk e nei suoi ultimi album degli anni settanta aveva inserito strumenti come il sequencer ed il sintetizzatore. Si era ulteriormente avvicinato all'elettronica quando aveva prodotto gruppi come i Simple Minds negli anni ottanta. Furono questi alcuni dei motivi che lo hanno spinto alla svolta musicale degli anni novanta, considerando la propria musica elettronica un'evoluzione del rock psichedelico.\nNelle composizioni dei System 7, oltre a varie tastiere ed altri strumenti elettronici, suonati da Hillage ma soprattutto dalla Giraudy, hanno trovato spazio i tradizionali assoli di chitarra di Hillage. Ne risulta una musica particolarmente originale che si differenzia da quella di altri artisti della musica dance ed elettronica in generale.\nRiprese inoltre a pubblicare album come solista con una band rinnovata; nel 2003 usc\u00ec \"Light in the Sky\" e nel 2004 \"Live at Deeply Vale Festival 1978\". Nel 2004 suon\u00f2 nell'album \"Spirals in Hyperspace\" degli Ozric Tentacles. Nel 2005 nacque il progetto Mirror System, che espanse la dimensione chillout dei System 7 nell'eponimo album di esordio \"Mirror System\", cui fece seguito nel 2010 \"Reflector\", una DJ compilation di brani remissati dei System 7 gi\u00e0 elaborati da DJ come Trentem\u00f8ller e Bluetech.\nNel novembre del 2006 partecip\u00f2 alla riunione dei Gong chiamata \"Gong Unconvention\", tenuta al celebre Melkweg di Amsterdam. Sal\u00ec sul palco con la Steve Hillage band, esibendosi nei brani dei suoi album degli anni settanta, con i System 7 e con gli stessi Gong, suonando brani della trilogia di Radio Gnome. L'evento di Amsterdam port\u00f2 alla fondazione dell'etichetta G-Wave, che pubblica esclusivamente album dei Gong e della Steve Hillage band. La rinnovata collaborazione con i Gong riprese in una serie di concerti a Londra nel giugno del 2008 e soprattutto con la registrazione nel 2009 dell'album \"2032\". Questo lavoro segn\u00f2 il massiccio ritorno del gruppo alle tematiche della mitologia Gong, parzialmente abbandonate dopo l'album \"You\", che era stata l'ultima occasione in cui Allen ed Hillage avevano registrato assieme in studio. Hillage e la sua band parteciparono a diversi concerti dei Gong che precedettero e seguirono la pubblicazione di \"2032\". Negli anni successivi, pur rimanendo consolidato il suo rapporto con i Gong, Hillage avrebbe diradato i suoi impegni con la band di Daevid Allen.\nDalla collaborazione tra System 7 ed il gruppo rock giapponese Rovo nacque il progetto rock-dance \"Phoenix Rising\", che port\u00f2 nel 2013 alla pubblicazione dell'album omonimo, in cui Hillage si esibisce in frequenti assoli rock alla chitarra. Tra le altre collaborazioni successive vi sono state quelle con Alex Paterson e i suoi The Orb. Nel 2015 la A-Wave ha pubblicato l'album \"N + X\", attribuito a System 7 e Mirror System."}
{"id": "2573496", "revid": "1543377", "url": "https://it.wikipedia.org/wiki?curid=2573496", "title": "Fratelli Bielski", "text": "I Fratelli Bielski (in polacco Otriad Bielskich, letteralmente Brigata Bielski) conosciuti anche come \"unit\u00e0 Bielski\", furono un gruppo di partigiani ebrei polacchi che salvarono alcune migliaia di ebrei dai ghetti e dai campi di sterminio, combattendo contro le forze di occupazione naziste in prossimit\u00e0 di Nowogr\u00f3dek e Lida nella parte di Polonia occupata dalla Germania, ora facente parte della Bielorussia occidentale.\nSotto la loro protezione pi\u00f9 di ebrei sopravvissero alla guerra, rendendola una delle pi\u00f9 grandi missioni di soccorso dell'Olocausto. Il gruppo trascorse pi\u00f9 di due anni vivendo nella foresta di Naliboki (o Nalibocka) e fu inizialmente organizzato dai quattro, di dodici, fratelli della famiglia Bielski: Tuvia, Zus, Asael e Aron.\nL'unit\u00e0 Bielski, secondo la sociologa della Shoah Nechama Tec, dimostra che nella Shoah non tutti furono \u00abvittime passive\u00bb rassegnate al loro destino \u00abche si lasciavano condurre passivamente alla morte\u00bb. Lo stereotipo che ha contraddistinto gli ebrei d'Europa per molti anni, secondo la Tec, \u00e8 contraddetto proprio dall'operato dell'unit\u00e0 combattente che la studiosa considera: \u00abla pi\u00f9 massiccia operazione di salvataggio mai compiuta da ebrei verso altri ebrei\u00bb.\nStoria.\nI Bielski furono una famiglia di agricoltori di Stankiewicze (oggi Stankievi\u010dy) vicino a Nowogr\u00f3dek (oggi Navahrudak), zona che tra il 1921 e l'inizio della Seconda Guerra Mondiale era appartenuta alla Seconda Repubblica di Polonia e che nel settembre del 1939 venne annessa dall'Unione Sovietica. Poi venne occupata dalla Germania nazista con l'operazione Barbarossa.\nFormazione.\nI quattro fratelli riuscirono a fuggire nella vicina foresta, dopo l'uccisione dei genitori e degli altri membri della famiglia nel ghetto nel dicembre 1941. Insieme ai 13 vicini di casa del ghetto costituirono il nucleo della loro lotta partigiana formatosi nella primavera del 1942. Inizialmente il gruppo fu composto da una quarantina di persone, ma poi crebbe rapidamente.\nIl comandante del gruppo fu il fratello maggiore Tuvia, che aveva servito nell'esercito polacco dal 1927 al 1929, arrivando al grado di caporale. Fu attratto dal movimento giovanile sionista, ripetendo la frase \"preferisco salvare una vecchia donna ebrea piuttosto che uccidere dieci soldati tedeschi\", inviando emissari per infiltrarsi nei ghetti, reclutando sempre pi\u00f9 persone e nascondendole nella foresta di Naliboki. Centinaia di uomini, donne e bambini, seguirono Tuvia verso il campo Bielski; arrivando ben presto al picco massimo di 1.230 rifugiati, composto per il 70% da donne, bambini e anziani. Di questi, circa 150 vennero impegnati in operazioni armate.\nOrganizzazione.\nI partigiani vivevano in rifugi sotterranei o all'interno di bunker. Costruirono inoltre strutture di prima necessit\u00e0 come la cucina, un mulino, il panificio, il bagno, una clinica medica per il primo soccorso ai feriti e ai malati e una capanna di quarantena per i contagiati dal tifo.\nMandrie di mucche servirono a soddisfare la richiesta di latte e gli artigiani fornirono le merci ed effettuarono delle riparazioni, aiutando i combattenti con supporto logistico che sarebbe poi servito alle unit\u00e0 di partigiani sovietici stazionate l\u00ec vicino.\nIn pi\u00f9 di un centinaio lavorarono nell'officina, che divenne famosa al di l\u00e0 della base Bielski: i sarti ricucirono tra loro vecchi vestiti confezionandone di nuovi, i calzolai aggiustarono i vecchi scarponi e ne produssero di nuovi, i conciatori lavorarono su cinture, briglie e selle.\nUn edificio venne adibito alla lavorazione dei metalli da Shmuel Oppenheim, dove vennero riparate le armi danneggiate e costruite di nuove con pezzi di ricambio. Una conceria, costruita per fornire le pelli e cuoio a conciatori e calzolai, divenne di fatto una sinagoga poich\u00e9 i conciatori erano per la maggior parte ebrei chassidici. Carpentieri, cappellai, barbieri e orologiai servirono la propria comunit\u00e0. Alcuni rifugi vennero adibiti a classi scolastiche per garantire l'istruzione ai molti bambini presenti nel campo. Vennero istituite anche una prigione e un tribunale. \u00c8 da notare comunque come alcuni racconti parlassero della diversit\u00e0 di classe sociale tra nobili e poveri negli abitanti del campo, e lo scoppio di alcuni episodi di violenza come omicidi e stupri.\nAttivit\u00e0 del gruppo.\nLe attivit\u00e0 del gruppo di partigiani dei Bielski erano mirate ad indebolire le forze naziste e dei loro collaboratori, come i poliziotti volontari o abitanti locali che avevano tradito e ucciso gli ebrei. Attuarono molte azioni di sabotaggio, tanto che il regime offr\u00ec una ricompensa di 100.000 Reichsmark per l'assistenza nella cattura di Tuvia Bielski e, nel 1943, degli altri gruppi partigiani che imperversavano nella zona.\nMolti di questi gruppi subirono pesanti perdite, ma i Bielski continuarono a offrire protezione ai non combattenti spostandosi sempre di pi\u00f9 nel cuore della foresta per non essere trovati.\nPer procurarsi le provviste i Bielski attuavano, come tanti altri gruppi partigiani, raid organizzati verso i villaggi vicini.\nIn un'occasione, per\u00f2, un contadino si rifiut\u00f2 di fornire cibo ai ribelli finendo ucciso. Questo caus\u00f2 una grave ostilit\u00e0 dei paesani nei confronti dei partigiani.\nI partigiani Bielski divennero affiliati dei partigiani sovietici di stanza nelle vicinanze della foresta di Naliboki, sotto il comando del Generale Platon (Vasilij Efimovi\u010d \u010cerny\u0161\u00ebv). Numerosi tentativi da parte dei capi dei partigiani sovietici di assorbire nelle loro unit\u00e0 i combattenti Bielski furono respinti, cos\u00ec che i partigiani ebrei, tenendo alla loro integrit\u00e0, rimasero sotto il comando di Tuvia Bielski. Questo gli permise di continuare a dedicarsi alla protezione delle vite degli ebrei, insieme all'attivit\u00e0 di combattimento, anche se questo si riveler\u00e0 un problema pi\u00f9 tardi.\nGli ebrei Bielski che combattevano a fianco dei sovietici, presero parte agli scontri tra le forze russe e polacche. Il 1\u00ba dicembre 1943 presero parte a un disarmo di un gruppo di partigiani polacchi da parte dei sovietici.\nI capi dei partigiani Bielski divisero il gruppo in due unit\u00e0, una chiamata \"Ord\u017eonikidze\", capitanata da Zus, e l'altra chiamata \"Kalinin\", comandata da Tuvia. In accordo con la regola partigiana, i combattenti di entrambe le unit\u00e0 uccisero 381 nemici, a volte coordinando l'azione con i gruppi sovietici Durante i combattimenti rimasero uccisi 50 membri del gruppo.\nIl congedo.\nNell'estate del 1944, quando in Bielorussia cominci\u00f2 la controffensiva sovietica e l'area pass\u00f2 sotto il controllo dei russi, l'unit\u00e0 Kalinin, che comprendeva 1.230 tra uomini, donne e bambini, usc\u00ec dalla foresta e inizi\u00f2 la marcia verso Nowogr\u00f3dek.\nNonostante la precedente collaborazione con i sovietici, le relazioni diminuirono velocemente. Il Commissariato del Popolo degli Affari Interni, un ente governativo dell'Unione Sovietica, inizi\u00f2 a interrogare i fratelli Bielski in merito alle voci che raccontavano del loro bottino di guerra e a riguardo del loro fallimento di realizzare gli ideali comunisti nel campo.\nAsael Bielski si arruol\u00f2 nell'esercito dell'Armata Rossa sovietica e cadde nella battaglia di K\u00f6nigsberg nel 1945. Gli altri fratelli fuggirono dalle terre controllate dai russi, emigrando verso l'occidente. Il cugino di Tuvia, Yehuda, venne ricercato dal Commissariato del Popolo degli Affari Interni per essere stato un ufficiale dell'esercito polacco prima della guerra, ma riusc\u00ec a scappare grazie all'aiuto di Tuvia e si diresse in Ungheria e quindi in Israele.\nIl dopoguerra.\nDopo la guerra, Tuvia Bielski fece ritorno in Polonia, quindi emigr\u00f2 nella Palestina britannica (il territorio delle odierne Israele e Palestina) nel 1945, e partecip\u00f2 alla guerra d'indipendenza d'Israele. Nel 1956 Tuvia e Zus infine si insediarono negli Stati Uniti, avviando un'attivit\u00e0 di trasporti di successo.\nL'ultimo fratello sopravvissuto, Aron Bielski, emigr\u00f2 negli Stati Uniti nel 1951. Cambi\u00f2 il suo nome in Aron Bell e il resto della famiglia Bell ora vive nella parte settentrionale dello stato di New York e in California.\nTuvia e Zus vennero sepolti nella Baia di Sheepshead. Aron vive in Florida. Nessuno dei fratelli Bielski ha mai ricevuto un riconoscimento o una ricompensa per le loro azioni. Yehuda Bielski, il loro primo cugino e membro dei partigiani, si stabil\u00ec nella Palestina britannica per combattere nell'Irgun, il gruppo militante sionista ebraico.\nAccuse di crimini di guerra.\nAlcuni membri della compagnia Bielski (ma non i fratelli Bielski in prima persona) vennero accusati di crimini di guerra nei confronti della popolazione locale, in particolare per il coinvolgimento nel massacro di Naliboki del 1943 in cui 129 civili persero la vita per mano dei partigiani sovietici.\nAlcuni storici e studiosi degli episodi includono infatti alcuni membri della compagnia Bielski tra coloro che imbracciarono il fucile contro i civili, mentre altri affermano che ci\u00f2 \u00e8 impossibile, poich\u00e9 la compagnia Bielski non arriv\u00f2 nei luoghi del massacro se non molti mesi dopo che tali eventi ebbero luogo. L'Istituto Nazionale per la Memoria polacco indaga sul massacro fin dagli anni 2000. All'aprile 2009 ancora non erano stati forniti risultati ufficiali, tuttavia molti storici ancora continuano a scrivere e pubblicare ricerche in cui si dimostra la non implicazione dei fratelli Bielski in tale massacro.\nBibliografia.\nIn lingua polacca \u00e8 di rilievo il lavoro di due giornalisti della Gazeta Wyborcza: \"Odwet: Prawdziwa historia braci Bielskich\" (ovvero \"Vendetta: La vera storia dei Fratelli Bielski\") del gennaio 2009, che tratta in modo approfondito del contesto politico/storico in cui la storia dei partigiani si \u00e8 svolta, trattando in particolare degli scontri tra i polacchi e la resistenza sovietica nella regione di Kresy (odierna \"Polonia dell'Est\")."}
{"id": "2573501", "revid": "767487", "url": "https://it.wikipedia.org/wiki?curid=2573501", "title": "Quinto Curio", "text": "Biografia.\nFu eletto questore nel 71 a.C. e fu candidato al titolo di console nel 64, ma non venne eletto ed inoltre, subito dopo, venne espulso dal Senato dai censori per il suo comportamento disdicevole. Amico di Catilina partecip\u00f2 alla congiura, anche se poi fu proprio a causa sua che essa venne sventata. Infatti, secondo Sallustio, Curio per vantarsi con la sua amante Fulvia le rivel\u00f2 i particolari della congiura che questa rifer\u00ec a Cicerone. Per questa delazione a Curio furono promessi pubblici premi, che tuttavia non vennero poi concessi per intervento di Cesare che era stato accusato da Curio di far parte della congiura.\nSulla sua morte non si hanno notizie certe. Un'ipotesi \u00e8 che sia morto durante la repressione della congiura. Un'ulteriore ipotesi \u00e8 che sia lo stesso Curio citato da Appiano nelle Guerre Civili, che al seguito di Gneo Domizio Enobarbo nella Bitinia, viene scoperto nel tentativo di tradire e per questo viene messo a morte."}
{"id": "2573504", "revid": "2015336", "url": "https://it.wikipedia.org/wiki?curid=2573504", "title": "Gens Decia", "text": "La gens Decia o Decii fu una delle famiglie della Repubblica e dell'Impero romano. Di origine plebea, ma di grande antichit\u00e0, divent\u00f2 illustre per le gesta militari di alcuni suoi membri. Tra i \"cognomen\" pi\u00f9 ricorrenti di questa gens troviamo \"Mure\" (in latino \"mus\"). La gente Decia ebbe anche due rami, i \"Lucii\" e i \"Quinti\", documentati a Pompei. \nPraenomina.\nI praenomina associati ai membri della gens Decia sono Marco, Quinto e Publio. Quest'ultimo \u00e8 il praenomen di due consoli, noti per essersi entrambi sottoposti al rito della devotio: offrirono la propria vita agli Dei Mani in cambio della vittoria.\nMembri illustri.\nTra i membri pi\u00f9 importanti:"}
{"id": "2573505", "revid": "89265563", "url": "https://it.wikipedia.org/wiki?curid=2573505", "title": "Maat (Kemetismo)", "text": ""}
{"id": "2573509", "revid": "339392", "url": "https://it.wikipedia.org/wiki?curid=2573509", "title": "Anima (mitologia egizia)", "text": ""}
{"id": "2573510", "revid": "287204", "url": "https://it.wikipedia.org/wiki?curid=2573510", "title": "Nazionale di pallavolo femminile dell'India", "text": "La nazionale di pallavolo femminile dell'India \u00e8 una squadra asiatica ed oceaniana composta dalle migliori giocatrici di pallavolo dell'India ed \u00e8 posta sotto l'egida della Federazione pallavolistica dell'India."}
{"id": "2573514", "revid": "262457", "url": "https://it.wikipedia.org/wiki?curid=2573514", "title": "Religione dell'antico Egitto", "text": ""}
{"id": "2573524", "revid": "1123126", "url": "https://it.wikipedia.org/wiki?curid=2573524", "title": "Corepiscopo", "text": "Un corepiscopo \u00e8 un ministero del clero cristiano collocato gerarchicamente al di sotto dell'episcopato. Il nome corepiscope o corepiscopo (pl. corepiscopi) deriva dal greco e significa vescovo rurale.\nStoria.\nLa pi\u00f9 antica attestazione del termine risale ad Eusebio di Cesarea (II secolo). Inizialmente, sembra che esercitassero le funzioni episcopali nei loro distretti rurali; dal tardo III secolo essi furono soggetti alla citt\u00e0, ovvero ai vescovi metropolitani. Il Sinodo di Ancyra (314) specificamente proib\u00ec loro di ordinare diaconi e preti. Il Concilio di Sardica (343) decret\u00f2 che nessun corepiscopo sarebbe stato consacrato laddove un sacerdote sarebbe di per s\u00e9 stato sufficiente, e cos\u00ec gradualmente i corepiscopi nella gerarchia della Chiesa bizantina sparirono del tutto.\nLe prime menzioni di corepiscopi nella Chiesa occidentale risalgono al V o VI secolo, principalmente in Germania (specialmente in Baviera) e nei territori dei franchi, sparendo dall'XI o XII secolo. Nella Chiesa occidentale il corepiscopo veniva trattato come un vescovo ausiliare, e come regola non aveva nessun territorio fisso o sede sua propria. Gradualmente questa figura spar\u00ec come carica, sostituito dall'arcidiacono che amministrava una delle suddivisioni della diocesi.\nNella casata regnante di Kakheti nella Georgia medievale, il titolo di corepiscopo (\"k'orepiskoposi\" o \"k'orikozi\") fu aperto ai non consacrati; ne furono insigniti molti principi dello stato caucasico.\nPratica attuale.\nEntrambe le Chiese, sia cattolica sia ortodossa, hanno ancora corepiscopi. In alcune Chiese del cristianesimo ortodosso, il \"corepiscopo\" \u00e8 un nome alternativo dato al vescovo ausiliare. Per le Chiese cattoliche greco-melchita e altre orientali, il corepiscopo \u00e8 un titolo onorifico simile a monsignore.\nLe Chiese di tradizione siriaca, vale a dire la Chiesa ortodossa siriaca, la Chiesa assira d'Oriente, l'Antica Chiesa d'Oriente, la Chiesa cattolica sira, la Chiesa cattolica caldea, la Chiesa cattolica siro-malabarese, la Chiesa cattolica siro-malankarese, la Chiesa ortodossa siriaca del Malankara e la Chiesa cristiana siriaca giacobita, ancora conservano l'ufficio, chiamadolo \"corepiscopa\" o \"coorepiscopa\". In queste Chiese, il corepiscopa veste in modo quasi identico al vescovo e spesso serve come suo rappresentante in varie cerimonie liturgiche onde conferirne solennit\u00e0.\nNella Chiesa maronita, il corepiscopo \u00e8 simile, ma non identico a un vescovo ausiliare. Come il vescovo, un corepiscopo viene consacrato, e pu\u00f2 indossare paramenti vescovili inclusa la mitria e il pastorale. Un corepiscopo maronita ha il potere di conferire gli ordini minori (lettorato e il suddiaconato), ma non il diaconato o il sacerdozio. L'ufficio di protosincello (equivalente al vicario generale delle diocesi occidentali) viene spesso tenuto da un corepiscopo.\nNella Chiesa latina non esiste un titolo specifico. In alcune diocesi, per\u00f2, avviene che ai vescovi ausiliari venga affidata la cura pastorale di alcune zone del territorio, delimitando la loro giurisdizione vicaria solo entro specifiche porzioni territoriali (cos\u00ec, ad esempio, nella diocesi di Roma). Di fatto, in questo caso, il vescovo ausiliare esercita le funzioni dell'antico corepiscopo."}
{"id": "2573533", "revid": "339392", "url": "https://it.wikipedia.org/wiki?curid=2573533", "title": "Operazione PBSUCCESS", "text": ""}
{"id": "2573535", "revid": "74801", "url": "https://it.wikipedia.org/wiki?curid=2573535", "title": "Barnes (Londra)", "text": "Barnes \u00e8 un quartiere di Londra, posto nella zona sud-ovest della capitale, a sud di Hammersmith Bridge. Fa parte del London Borough di Richmond upon Thames.\nArchitettura.\nNel quartiere si trovano numerosi edifici del XVIII e del XIX secolo. il quartiere \u00e8 anche noto per la presenza di uno stagno.\nIn Lonsdale Road si trova la scuola maschile St Paul's, una scuola pubblica dei giovani rampolli della buona borghesia Inglese.\nAttrazioni turistiche.\nNel quartiere hanno sede, in Church Road, i celebri Olympic Studios. In questi studi di registrazione hanno registrato le loro canzoni molti artisti famosi, tra cui i Beatles (che hanno inciso All You Need Is Love) e Lucio Battisti (che ha inciso con l'aiuto di Pasquale Panella il suo 18\u00ba album, La sposa occidentale). Tra gli altri gruppi rock che hanno registrato delle loro opere in questo luogo, si segnalano: The Rolling Stones, Pink Floyd, Queen, Led Zeppelin, The Verve, Coldplay e i Massive Attack. Anche altri artisti come Jimi Hendrix, Eric Clapton, David Bowie, Ella Fitzgerald, Duran Duran, Madonna e Bj\u00f6rk hanno inciso qualcosa negli Olympic Studios.\nVicino alla stazione di Barnes, in Queens Ride, c'\u00e8 un monumento in memoria del cantante Marc Bolan, ucciso in un incidente stradale in questa via il 16 settembre 1977, quando l'automobile della sua amica e cantante Gloria Jones, una Mini, urt\u00f2 contro un albero."}
{"id": "2573537", "revid": "507431", "url": "https://it.wikipedia.org/wiki?curid=2573537", "title": "Nazionale di pallavolo femminile dell'Iran", "text": "La nazionale di pallavolo femminile dell'Iran \u00e8 una squadra asiatica ed oceaniana composta dalle migliori giocatrici di pallavolo dell'Iran ed \u00e8 posta sotto l'egida della Federazione pallavolistica dell'Iran."}
{"id": "2573545", "revid": "1543377", "url": "https://it.wikipedia.org/wiki?curid=2573545", "title": "J\u00f3zef Hofmann", "text": "Molti intenditori e critici musicali sono d'accordo nel considerare Hofmann uno dei pi\u00f9 grandi pianisti di tutti i tempi."}
{"id": "2573551", "revid": "92920", "url": "https://it.wikipedia.org/wiki?curid=2573551", "title": "Muoviti", "text": "Muoviti \u00e8 un singolo di Renato Zero pubblicato nel 2010 in download digitale, quarto estratto dall'album \"Presente\".\nIl disco.\nIl testo della canzone \u00e8 stato scritto da Renato Zero, mentre la musica \u00e8 di Renato Zero e Danilo Madonia. La produzione del brano \u00e8 sempre del cantante, che \u00e8 anche direttore dei cori. Gli arrangiamenti sono di Danilo Madonia.\nIl brano \u00e8 stato trasmesso in radio dal 5 febbraio 2010.\nNella tracklist presente sul CD \"Presente\", il titolo del brano appare come \"Muoviti\", mentre all'interno del libretto il titolo appare come \"Muoviti adesso\"."}
{"id": "2573557", "revid": "216538", "url": "https://it.wikipedia.org/wiki?curid=2573557", "title": "File-sharing", "text": ""}
{"id": "2573565", "revid": "287204", "url": "https://it.wikipedia.org/wiki?curid=2573565", "title": "Raphael Schweda", "text": "Carriera.\nProfessionista dal 1997 al 2003, \u00e8 ricordato in particolare per alcuni piazzamenti, quali i secondi posti nella HEW Cyclassics 1999 e nella settima tappa (da Viareggio a Lido di Camaiore) del Giro d'Italia 2002. Ha inoltre rappresentato il suo paese in due edizioni dei Campionato del mondo, nel 1999 a Verona e nel 2002 a Zolder.\nTra il 2004 e il 2007 \u00e8 stato team manager e direttore sportivo della squadra ciclistica tedesca Team Wiesenhof-Felt, registrata nella categoria UCI Professional Continental Team e nota in precedenza come Winfix e Akud."}
{"id": "2573568", "revid": "1226", "url": "https://it.wikipedia.org/wiki?curid=2573568", "title": "Decii", "text": ""}
{"id": "2573570", "revid": "297218", "url": "https://it.wikipedia.org/wiki?curid=2573570", "title": "Tendenza Veronica", "text": ""}
{"id": "2573572", "revid": "2108263", "url": "https://it.wikipedia.org/wiki?curid=2573572", "title": "Costantino Paleologo (figlio di Andrea)", "text": "Grazie alla protezione che i pontefici accordarono alla dinastia dei Paleologi, Costantino milit\u00f2 fra le guardie pontificie, di cui divenne comandante.\nNon si sa esattamente quando Costantino sia morto, ma si ritiene che ci\u00f2 sia avvenuto intorno al 1543."}
{"id": "2573576", "revid": "30610", "url": "https://it.wikipedia.org/wiki?curid=2573576", "title": "Breguet (azienda)", "text": "Breguet \u00e8 un'azienda svizzera produttrice di orologi, tra le pi\u00f9 antiche e prestigiose del mondo.\n\u00c8 una maison d'alta orologeria che non ha mai interrotto la sua attivit\u00e0 dalla fondazione, avvenuta nel 1775, ad oggi.\nStoria.\nLa storia della casa orologiera \u00e8 strettamente connessa a quella del suo fondatore, Abraham-Louis Breguet, definito il Leonardo da Vinci dell'orologeria. La Maison Breguet venne fondata nel 1775 e la sua prima sede fu stabilita a Parigi, in Quai d'Horloge. Nonostante la giovane et\u00e0, Breguet riusc\u00ec ad affermarsi piuttosto rapidamente, conquistando clienti illustri, tra cui la regina Maria Antonietta, la quale acquist\u00f2 dall'orologiaio innumerevoli creazioni. Proprio per la regina di Francia, Breguet cre\u00f2 l'orologio n\u00b0 160, che successivamente venne indicato con l'appellativo \"Marie Antoinette\", tuttora considerato tra i pi\u00f9 pregevoli e complessi orologi del mondo.\nIl 1789 vide lo scoppio della rivoluzione francese e l'aggravarsi della situazione anche per Breguet che, all'inizio del periodo del Terrore, prefer\u00ec rifugiarsi in Svizzera, trasferendovi anche l'azienda. Rientrato in Francia dopo la caduta di Robespierre e l'instaurazione del Direttorio, perfezion\u00f2 i suoi prodotti introducendo molte innovazioni: tra di esse spicca lo scappamento a tourbillon, che migliora sensibilmente la precisione dell'orologio annullando gli attriti dovuti all'attrazione gravitazionale. Esso fu oggetto di studio da parte dell'orologiaio dal 1795 al 1800, e ottenne il brevetto nel 1801.\nDopo la morte del fondatore nel 1823, l'azienda pass\u00f2 nelle mani del figlio Antoine-Louis Breguet, e poi del nipote Louis Breguet.\nNegli anni compresi fra le due guerre mondiali, una grave crisi colp\u00ec la manifattura, anche a causa della situazione economica mondiale dovuta alla crisi del 1929 e agli anni della grande depressione che seguirono, il che ebbe anche delle ripercussioni sul livello qualitativo degli orologi prodotti. La Maison Breguet ne usc\u00ec solo verso gli anni cinquanta, ma da quel momento perse la propria autonomia: rilevata da Chaumet prima, che ne promosse il rilancio, fin\u00ec nelle mani di \"Investcorp\" poi.\nInfine, nel 1999, il \"Group Horloger Breguet\" entr\u00f2 a far parte del Gruppo Swatch.\nLo stile Breguet.\nLo stile degli orologi Breguet \u00e8 caratterizzato da una serie di segni distintivi, sempre presenti dagli albori dell'attivit\u00e0, che consentono il riconoscimento dei pezzi. Essi sono:\nBreguet introdusse poi degli accorgimenti per evitare la contraffazione.\nBreguet e le complicazioni.\nBreguet si caratterizza per la qualit\u00e0 tecnica dei propri meccanismi, tutti rigorosamente meccanici. A differenza di altre case orologiere pure importanti e pure d'alta gamma, Breguet ha sempre prodotto, accanto ai modelli \"solo tempo\", anche orologi complicati e pluricomplicati, producendo tutte le tipologie di complicazioni oggi esistenti.\nModelli.\nBreguet produce modelli da polso, da tasca e anche piccole pendole da tavolo. Fra esse ricordiamo la Pendule Sympathique \"pendola simpatetica\", volgarmente conosciuta come \"pendola simpatica\", la quale contiene un apposito alloggio per un orologio da tasca che, una volta inserito in quella sede, viene mantenuto in carica e sincronizzato con la pendola stessa.\nGli orologi da polso prodotti da Breguet possono essere ascritti alle seguenti tipologie:\nMolti di questi orologi sono disponibili anche in versioni gioiello, tempestate di pietre preziose.\nL'orologio n\u00b0 160 \"Marie Antoinette\".\nIl Breguet n\u00b0 160, noto quale \"Monna Lisa dei segnatempo\", rappresenta ancora oggi, a pi\u00f9 di centocinquant'anni dalla sua realizzazione, un autentico prodigio tecnico e un capolavoro assoluto dell'orologeria. Venne commissionato nel 1783 da un misterioso ammiratore di Maria Antonietta, probabilmente un alto ufficiale della guardia reale, il quale voleva farne dono alla regina. Venne esplicitamente richiesto un orologio ricco di tutti i pi\u00f9 importanti ritrovati tecnici dell'epoca, l'oro doveva sostituire, per quanto possibile, ogni altro metallo, non erano fissati limiti di spesa n\u00e9 termini di consegna. Breguet si ciment\u00f2 quindi in un'opera senza eguali. Nonostante la sua solerzia, la regina non pot\u00e9 vedere l'orologio completato, visto che la sua progettazione e la sua realizzazione impiegarono ben diciannove anni: fu pronto solo nel 1802, nove anni dopo la morte della sovrana.\nL'orologio pass\u00f2 poi nelle mani di diversi collezionisti, e poi in un museo di Gerusalemme, fino a che nel 1983 non venne rubato. La refurtiva di quella rapina fu poi recuperata, ma gli orologiai della Maison Breguet non ebbero ancora la possibilit\u00e0 di osservare il reperto.\nNel 2004 l'ex patron dello Swatch Group, Nicolas Hayek, lanci\u00f2 ai maestri che prestavano la propria opera nella manifattura la sfida di replicare esattamente il leggendario orologio. La ricostruzione fu operata sulla base di disegni e documenti conservati nel Mus\u00e9e Breguet e nel Mus\u00e9e des artes et meti\u00e9rs di Parigi. Il lavoro fu completato nel 2008, anno in cui il nuovo \"Marie Antoinette\" vide la luce. Dopo l'abbattimento della quercia secolare sita nei giardini di Versailles, ove la regina Maria Antonietta era solita riposare, il legno fu donato a Hayek, il quale lo impieg\u00f2 per intagliarvi lo scrigno in cui riporre il \"Marie Antoinette\".\nFu esposto presso il Petit Trianon, a Versailles, e in seguito al Louvre.\nA riprova della sua eccezionalit\u00e0, questo orologio \u00e8 ancora oggi considerato il quinto pi\u00f9 complicato al mondo. \u00c8 costituito da 823 parti meccaniche, prevalentemente in oro rosa levigato. Le viti sono in acciaio azzurrato, mentre i fori e i cuscinetti sono in zaffiro, questo per ridurre l'incidenza degli attriti sulla precisione del movimento. Per la realizzazione di questo orologio fu messo a punto anche un peculiare meccanismo di scappamento. Quanto alle sue funzioni, oltre all'indicazione delle ore, dei minuti e dei secondi, il \"Marie Antoinette\" \u00e8 dotato di riserva di carica, calendario perpetuo, equazione del tempo, termometro, ripetizione minuti e, in pi\u00f9, di un totalizzatore di secondi indipendente, antesignano del moderno cronografo. Il movimento \u00e8 a carica automatica, scheletrato e visibile attraverso il quadrante in cristallo di rocca.\nAnni recenti.\nNegli ultimi anni, Breguet ha iniziato a produrre anche gioielli e penne, queste ultime realizzate in collaborazione con l'azienda specializzata Montegrappa. Queste collezioni annoverano molti orologi gioiello: ad esse poi si affiancano sfarzose creazioni speciali. Per la clientela maschile sono prodotti inoltre gemelli da polso. Le penne sono in argento e, presentate in un cofanetto di legno, ripropongono segni distintivi e lavorazioni tradizionali dei prodotti della Maison.\nI clienti di Breguet.\nAbraham-Louis Breguet prima e l'azienda da lui fondata dopo ha avuto modo di fornire orologi a personaggi di spicco della storia e dell'arte. Fra essi si annoverano:"}
{"id": "2573588", "revid": "1645873", "url": "https://it.wikipedia.org/wiki?curid=2573588", "title": "Masaya", "text": "Masaya, ufficialmente Leal Villa de San Fernando de Masaya (Leale Citt\u00e0 di San Fernando di Masaya), \u00e8 un comune del Nicaragua, capoluogo del dipartimento omonimo.\nGeografia.\nMasaya si trova a sud-ovest della capitale Managua."}
{"id": "2573592", "revid": "941482", "url": "https://it.wikipedia.org/wiki?curid=2573592", "title": "Migliano (Lauro)", "text": ""}
{"id": "2573595", "revid": "228587", "url": "https://it.wikipedia.org/wiki?curid=2573595", "title": "Ciglione (Ponzone)", "text": "Ciglione \u00e8 una frazione appartenente al comune di Ponzone dal quale dista 3,74 chilometri, in provincia di Alessandria, nella regione Piemonte.\nCiglione \u00e8 affacciato a meridione sull'appennino ligure che lo ripara dai venti freddi del nord.\nOrigini del nome.\nCome dice il nome stesso, questa popolosa borgata, \u00e8 situata sopra il ciglio di una collina a mezzacosta del monte Cianella che la ripara dal vento di tramontana. La sua memoria si perde nell'oscurit\u00e0 dei tempi e se si vuole accettare la leggenda, Ciglione avrebbe avuto il nome da due amanti che vollero fissare il loro nido sopra \"Questo bel Ciglio\".\nLe varie localit\u00e0 hanno avuto il nome dalla topografia - Valle - Bricchetto - Rivate - e alcune dalle famiglie che le abitarono Piani, Piana, Laneri, Crosio, Benzi.\nMonumenti e luoghi d'interesse.\nChiesa di San Bernardo.\nAnnovera un autentico gioiello del barocco piemontese, la chiesa parrocchiale di San Bernardo, in pietra mista a mattoni di calce aerea, rinforzata da chiavi in ferro, con una facciata verticale a doppio ordine di lesene angolari e sporgenti.\nL'interno ha un vano centrale con due cappelle laterali coperto da due volte a crociera a punta rettangolare, separate da un arcone in corrispondenza di due lesene binate; la parte absidale \u00e8 pi\u00f9 stretta e coperta da una volta a pianta quadrata con affreschi di Pietro Ivaldi detto il Muto, artista che aveva lavorato anche nella cattedrale di Acqui Terme, nel Santuario della Madonnina nonch\u00e9 per le parrocchiali di Ovada e Molare. Gli affreschi rappresentano le quattro Virt\u00f9 cardinali, i quattro Evangelisti, la Trinit\u00e0, l'Ultima Cena e la Nativit\u00e0.\nSono pregevoli anche il Confessionale in noce del maestro Giuseppe di Sogno (1812), il Battistero con dipinto (1761), la statua lignea di S. Bernardo (1882) di Giovanni Gay di Alessandria, il pulpito barocco (1765) ed il Crocifisso (1766) eseguiti da Giacomo Grisone di Ponzone.\nLa costruzione della chiesa di S. Bernardo inizi\u00f2 nel 1702 e fu completata venti anni dopo.\nOratorio di San Colombano.\nNei pressi dell'attuale cimitero sorge ancora la vetusta pieve di San Colombano, di origine romanica.\nL'oratorio di San Colombano \u00e8 una chiesa romanica databile all'VIII secolo d.C. ed individua uno dei primi insediamenti cristiani della zona. La sua costruzione \u00e8 attribuita ai monaci dell'Abbazia di San Colombano di Bobbio, che avevano l'incarico di diffondere il cristianesimo nell'appennino ligure in epoca longobarda.\nTorre saracena.\nIn prossimit\u00e0 dell'abitato si trovano i resti di una costruzione conica risalente al IX secolo, denominata \"Torre Saracena\"; si ritiene infatti fosse usata dai Saraceni, invasori dell'epoca, come torre di avvistamento."}
{"id": "2573597", "revid": "119272899", "url": "https://it.wikipedia.org/wiki?curid=2573597", "title": "Hooge", "text": "Hooge \u00e8 un piccolo villaggio lungo la strada Nazionale numero 8, a circa due miglia ad est di Ypres, in Belgio.\nEventi bellici.\nHooge fu teatro di pesanti combattimenti nella Prima guerra mondiale prevalentemente tra l'esercito tedesco e quello inglese. Militarmente la localit\u00e0 \u00e8 famosa per avere visto impiegato per la prima volta sul campo di battaglia il \"lanciafiamme\" (anche detto arma a fuoco liquido) - (Flammenwerfer), da parte dei tedeschi. Si trattava di un cilindro, imbragato sulla schiena di un uomo, con un'appendice tubolare dal cui ugello fuoriusciva una fiamma con una gittata fino a 25 metri provocante un denso fumo nero ondeggiante.\nCon questo tipo di arma, i tedeschi lanciarono un attacco verso le truppe inglesi il 30 luglio 1915.\nIn detta localit\u00e0 si verific\u00f2 un altro evento bellico importante per il tipo di esplosivo impiegato, condotto questa volta dagli inglesi, il 19 luglio 1915 che, per fare esplodere delle fortificazioni in cemento armato, scavarono un tunnel sotto di esse che poi riempirono con 3500 libbre di un nuovo tipo di esplosivo chiamato \"Ammonal\".\nL'esplosione provoc\u00f2 la distruzione dei manufatti di difesa tedeschi e cre\u00f2 un enorme cratere largo 37 m e profondo 6,1 m posto tra lo stagno di (oggi sede di un parco divertimenti) e Menin Road (Meenseweg in lingua locale). Una controffensiva tedesca nel giugno 1916 determin\u00f2 l'insorgere di altri 3 crateri in prossimit\u00e0 del cratere originale. Al termine della guerra il cratere venne colmato ed utilizzato come fossa comune per centinaia di salme mentre i 3 crateri rimanenti vennero uniti e trasformati in uno stagno di propriet\u00e0 dell'Hotel Kasteelhof 't Hooghe. Nelle vicinanze oggi sorgono l'Hooge Crater Museum e l' ove sono sepolte 5.922 salme di entrambi gli schieramenti, di cui 3.500 ignote.\nA Hooge mor\u00ec combattendo nel 1915 il pittore francese Henri Doucet."}
{"id": "2573598", "revid": "226458", "url": "https://it.wikipedia.org/wiki?curid=2573598", "title": "Nindir\u00ed", "text": "Nindir\u00ed \u00e8 un comune del Nicaragua facente parte del dipartimento di Masaya."}
{"id": "2573599", "revid": "363629", "url": "https://it.wikipedia.org/wiki?curid=2573599", "title": "FiO2", "text": "FiO2 (frazione inspirata di O2, o \"Fraction of inspired O2\"), o anche FO2(I), \u00e8 un parametro usato in medicina che indica la percentuale di ossigeno (O2) inspirata da un paziente; \u00e8 espressa come percentuale.\nLa FiO2 in aria atmosferica \u00e8 0,21 (21%).\nLa FiO2 di un paziente pu\u00f2 essere modificata con strumenti per l'ossigenoterapia (come la maschera di Venturi) o con la ventilazione meccanica. \nAumentando il flusso di ventilazione la FiO2 rimane invariata, perch\u00e9 cos\u00ec facendo non si cambia la composizione dell'aria esterna o ispirata (la differenza \u00e8 che la seconda \u00e8 corretta con la saturazione di acqua) ma solo la quantit\u00e0 assoluta di ossigeno che raggiunge gli alveoli per unit\u00e0 di tempo, quindi un aumento della ventilazione comporta una maggiore pressione parziale di O2 negli alveoli (quindi pi\u00f9 ossigeno che passa al sangue) ma non modifica la frazione inspirata di O2.\nLa maggior parte dei ventilatori polmonari ha la possibilit\u00e0 di modificare la FiO2.\nBisogna prestare attenzione al fatto che la FiO2 non cambia con l'altitudine ma rimane all'incirca costante. Quello che cambia con l'altitudine \u00e8 la pressione dell'aria, che influenza la pressione parziale di ossigeno all'interno della miscela di gas, questo porta ad una variazione della pressione parziale di ossigeno all'interno del polmone e di conseguenza dei vasi sanguigni. La pressione parziale infatti \u00e8 il fattore pi\u00f9 importante che influenza la quantit\u00e0 di ossigeno che passa ai vasi polmonari, quindi una pressione di ossigeno via via pi\u00f9 bassa (che si pu\u00f2 trovare aumentando l'altitudine) diminuir\u00e0 la quantit\u00e0 di ossigeno che passa ai vasi fino ad arrivare all'ipossia."}
{"id": "2573601", "revid": "287204", "url": "https://it.wikipedia.org/wiki?curid=2573601", "title": "Nindiri", "text": ""}
{"id": "2573611", "revid": "1428919", "url": "https://it.wikipedia.org/wiki?curid=2573611", "title": "Tisma", "text": "Tisma \u00e8 un comune del Nicaragua facente parte del dipartimento di Masaya."}
{"id": "2573613", "revid": "404338", "url": "https://it.wikipedia.org/wiki?curid=2573613", "title": "Libert\u00e0 di voto", "text": ""}
{"id": "2573620", "revid": "247222", "url": "https://it.wikipedia.org/wiki?curid=2573620", "title": "Ezio Picciotta", "text": ""}
{"id": "2573622", "revid": "76963", "url": "https://it.wikipedia.org/wiki?curid=2573622", "title": "Stephanie Jacobsen", "text": "Vita personale.\nStephanie Jacobsen nasce a Hong Kong, in Cina, il 22 giugno 1980. All'et\u00e0 di dodici anni si trasferisce con la sua famiglia in Australia.\nLa madre \u00e8 portoghese, il padre ha origini cinesi-norvegesi-inglesi.\nFrequenta l'Universit\u00e0 di Sydney, dove consegue una doppia laurea in filosofia e letteratura inglese.\nCarriera.\nStephanie Jacobsen inizi\u00f2 la sua carriera tra il 2001 e il 2002, interpretando il ruolo di Charlotte Adams nella soap-opera australiana \"Home and Away\".\nApparve poi in \"Farscape\", nella commedia della SBS \"Pizza\", nel remake della serie \"Battlestar Galactica\", nel film Razor che precede la quarta stagione di quest'ultima e nella seconda stagione di \"\".\nHa recitato anche in diversi spot pubblicitari.\nPi\u00f9 recentemente ha partecipato in ruolo di personaggio ricorrente in Revenge e Star-Crossed.\nDoppiatrici italiane.\nNelle versioni in lingua italiana dei suoi lavori, Stephanie Jacobsen \u00e8 stata doppiata da:"}
{"id": "2573623", "revid": "287204", "url": "https://it.wikipedia.org/wiki?curid=2573623", "title": "David Fox", "text": "Primi lavori.\nFox abita nella Baia di San Francisco. A 11 anni, costru\u00ec il suo primo filmino in 8 mm utilizzando pile di fotogrammi dei Flintstones che trov\u00f2 nei bidoni della spazzatura nei pressi della Hanna-Barbera.\nFox ha studiato dapprima ingegneria elettronica alla UCLA, poi psicologia alla Sonoma State University, dove ha conseguito la laurea triennale. Fox e sua moglie Annie hanno fondato la Marin Computer Center nel 1977, il primo centro al mondo con accesso pubblico ai microcomputer. \u00c8 stato co-autore dei libri \"Computer Animation Primer\", \"Armchair BASIC\" e \"Pascal Primer\".\nLucasArts.\nDurante la scrittura del suo secondo libro, entr\u00f2 in contatto con la Lucasfilm Computer Division. Un anno dopo, venne a sapere che all'interno della Computer Division si stava formando un nuovo gruppo, chiamato Lucasfilm Games Group, che divent\u00f2 formalmente Lucasfilm Games (rinominata pi\u00f9 tardi in LucasArts). Fu il terzo impiegato a far parte della Lucasfilm Games.\nIl primo gioco su cui ha lavorato, in qualit\u00e0 di capo progetto, game designer e programmatore, \u00e8 stato il simulatore di volo \"Rescue on Fractalus!\", uscito nel 1984. Il secondo progetto in cui Fox \u00e8 stato coinvolto \u00e8 \"Labyrinth\" (1986), la prima avventura grafica sviluppata dalla Lucasfilm, di cui \u00e8 capo progetto, game designer e uno dei programmatori. La carriera di Fox \u00e8 proseguita sempre nel genere delle avventure grafiche: nel 1987 vide la luce \"Maniac Mansion\", il primo videogioco ideato da Ron Gilbert alla Lucasfilm; Fox collabor\u00f2 alla scrittura e si occup\u00f2 della programmazione di buona parte dello SCUMM, il motore creato da Ron Gilbert che, da allora in poi, avrebbe mosso quasi tutte le avventure della casa californiana. Il suo progetto successivo fu \"Zak McKracken and the Alien Mindbenders\", uscito nel 1988: di questa avventura grafica Fox fu capo progetto, co-designer, co-scrittore e co-programmatore, insieme a Matthew Alan Kane. Nel 1989 Fox ha lavorato come co-designer e programmatore su \"\", avventura grafica a cui hanno partecipato Noah Falstein e Ron Gilbert.\nTalk City.\nNel 1990 Fox ha lasciato la LucasArts, per lavorare a un progetto di intrattenimento basato sulla posizione della Lucasfilm: Mirage. Nel 1993 \u00e8 stato ingaggiato dalla Rocket Science Games, come progettista di giochi senior, fino al 1995. Nel 1996 Fox pass\u00f2 a lavorare presso l'internet provider Liveworld Production/Talk City, dove si \u00e8 focalizzato sui progetti per bambini e teenager. Ha lasciato questo impiego nel 2000, per passare alla Xulu Entertainment fino al 2002. In questi anni ha iniziato ad occuparsi della creazione di siti internet: nell'ambito del suo nuovo lavoro, alle elezioni primarie del Partito Democratico del 2004 ha collaborato e supportato il candidato Howard Dean.\nLavori recenti.\nDal 2007 al 2011 \u00e8 stato consulente e game designer per la Walt Disney, riguardo alla costruzione del parco di divertimenti Tokyo DisneySea, in particolare per l'attrazione denominata \"The Leonardo Challenge\".\nDal 2010 Fox ha fondato la Electric Eggplant, societ\u00e0 produttrice di libri e videogiochi, tra cui \"Rube Works: The Official Rube Goldberg Invention Game\", un gioco basato sui fumetti e le macchine di Rube Goldberg. Tra le app citiamo quelle riguardanti i libri, scritti dalla moglie Annie, \"Middle School Confidential\", dedicato al mondo dei pre-adolescenti.\nIl 2015 ha visto il suo ritorno al fianco di Ron Gilbert e Gary Winnick (fondatori della Terrible Toybox), suoi collaboratori ai tempi della LucasArts, i quali lo hanno invitato ad aggiungersi a loro nello sviluppo di Thimbleweed Park (2017), un'avventura grafica punta e clicca che riprende le caratteristiche dei titoli sviluppati presso la casa di produzione di George Lucas.\nIl 21 e 22 Settembre 2018, David Fox e sua moglie Annie Fox visitano l'Italia per la prima volta, partecipando al Cervignano Film Festival, un concorso internazionale per corti, documentari e videoclip, dove per l'occasione viene proiettato un fan film di Daniele Spadoni liberamente ispirato a \"Zak McKracken and the Alien Mindbenders\", per il suo 30\u00ba anniversario dall'uscita."}
{"id": "2573624", "revid": "15756", "url": "https://it.wikipedia.org/wiki?curid=2573624", "title": "Sovrani della Cachezia", "text": "Cachezia \u00e8 la regione pi\u00f9 orientale della Georgia. Fu una monarchia feudale indipendente fin dalla caduta dell'antico regno georgiano di Iberia (580 c.) finch\u00e9 non venne integrata nel Regno unificato della Georgia, nel 1105. Kakheti si separ\u00f2, nel 1490, per formare un regno indipendente governato da un ramo della dinastia dei Bagrationi unitamente al regno confinante di Kartli, nel 1762."}
{"id": "2573626", "revid": "767487", "url": "https://it.wikipedia.org/wiki?curid=2573626", "title": "Yung L.A.", "text": "Nuovo prospetto della Grand Hustle/Interscope Records, ha debuttato con il singolo \"Ain't I\", in collaborazione con T.I. e Young Dro. Il brano ha raggiunto la 47\u00aa posizione di \"Billboard Hot 100\" e la 7a di \"Hot R&amp;B/Hip-Hop Songs\". Il suo album di debutto, \"Futuristic Leland\", verr\u00e0 pubblicato nel 2009. Yung L.A. \u00e8 stato scoperto da Yuong Dro nell'estate del 2007. Il giovane rapper di Atlanta ha anche partecipato a vari mixtapes, come \"Offset Shawty\" (2008) di DJ Spinz, e \"Black Boy Swag White Boy Tags\" (2009) di DJ Infamous, in collaborazione con l'amico Young Dro."}
{"id": "2573636", "revid": "104458", "url": "https://it.wikipedia.org/wiki?curid=2573636", "title": "Pietro d'Amboise", "text": "Pietro era figlio di Ugo VIII d'Amboise, morto nella battaglia di Azincourt nel 1415, e di Giovanna di Gu\u00e9nand.\nBiografia.\nEgli fu come suo cugino Luigi d'Amboise, visconte di Thouars (1392 \u2013 1469), un compagno di lotta di Giovanna d'Arco nella battaglia di Orl\u00e9ans (12 ottobre 1428), consigliere e gentiluomo di camera del re di Francia Carlo VII, per il quale fu governatore della Turenna. Egli tuttavia prese parte nello stesso anno anche alla \"Praguerie \", la rivolta della nobilt\u00e0 francese contro Carlo VII.\nNel 1462 egli fu ambasciatore a Roma del nuovo re di Francia Luigi XI e nel 1465 entr\u00f2 a far parte della Lega del bene pubblico, per la qual cosa nel 1466 venne espropriato dei suoi beni e si vide distruggere dalle truppe reali il castello di Chaumont, la sua fortezza pi\u00f9 importante.\nPietro d'Amboise mor\u00ec nel suo castello di Meillant nel Berry all'et\u00e0 di 65 anni. La sua salma fu inumata nel convento delle religiose di Sainte-Claire, a Bourges, che lui stesso aveva fondato\nMatrimonio e discendenza.\nIl 23 agosto 1428 Pietro spos\u00f2 Anne de Bueil, dama d'Aubijoux, figlia di Giovanni IV di Bueil e di Marguerite Dauphine d'Auvergne, contessa di Sancerre, dalla quale ebbe:\nFonti.\nin francese:"}
{"id": "2573643", "revid": "1702319", "url": "https://it.wikipedia.org/wiki?curid=2573643", "title": "Chiesa di Santa Maria del Domo", "text": "La chiesa di Santa Maria del Domo, spesso erroneamente chiamata Duomo, si trova a Nocelleto, frazione di Castelsantangelo sul Nera, in provincia di Macerata e arcidiocesi di Camerino-San Severino Marche.\nL'edificio si trova in un luogo nascosto, lungo uno stretto sentiero nel bosco adiacente al paese.\nStoria.\nIl codice Jacobilli la annovera tra le chiese donate all'Abbazia di Sant'Eutizio nel 1253. Secondo una recente ipotesi la storia dell'edificio \u00e8 in relazione con la presenza dei templari nel territorio di Castelsantangelo sul Nera: la parola \"Domo\" indica infatti il luogo dove i cavalieri avevano la loro casa.\nDescrizione.\nLa piccola chiesa si sviluppa a navata unica, con copertura a capanna e introdotta da un portico antistante. Al suo interno era conservata una Madonna con Bambino, rubata nel 1980 e sostituita con una copia donata dagli abitanti di Nocelleto. Sul portale vi \u00e8 la scritta \"Onore Nativitas Beate Maria\"\nLeggenda.\nLa tradizione fa risalire le origini della chiesa al miracolo del \"Trasporto della Santa Casa\" a Loreto. L'edificio sorgerebbe nel punto in cui gli angeli si sarebbero fermati per riposare.\nRicorrenze.\nOgni anno il 15 agosto vi si reca una processione per festeggiare la Madonna dell'Assunta."}
{"id": "2573646", "revid": "287204", "url": "https://it.wikipedia.org/wiki?curid=2573646", "title": "Canada Masters 2006", "text": "Il Canada Masters 2006\n\u00e8 stato un torneo di tennis giocato sul cemento. \n\u00c8 stata la 117\u00aa edizione del Canada Masters, \nche fa parte della categoria ATP Masters Series nell'ambito dell'ATP Tour 2006, \ne della categoria Tier I nell'ambito del WTA Tour 2006. \nIl torneo maschile si \u00e8 giocato al Rexall Centre di Toronto in Canada,\ndal 7 al 13 agosto 2006, \nquello femminile all'Uniprix Stadium di Montr\u00e9al in Canada, dal 14 al 20 agosto 2006.\nCampioni.\nSingolare maschile.\n Roger Federer ha battuto in finale Richard Gasquet 2\u20136, 6\u20133, 6\u20132\nSingolare femminile.\n Ana Ivanovi\u0107 ha battuto in finale Martina Hingis 6\u20132, 6\u20133\nDoppio maschile.\n Bob Bryan / Mike Bryan hanno battuto in finale Paul Hanley / Kevin Ullyett 6\u20133, 7\u20135\nDoppio femminile.\n Nadia Petrova / Martina Navr\u00e1tilov\u00e1 hanno battuto in finale Cara Black / Anna-Lena Gr\u00f6nefeld 6\u20131, 6\u20132"}
{"id": "2573647", "revid": "1699816", "url": "https://it.wikipedia.org/wiki?curid=2573647", "title": "Plurale delle parole in -co e -go", "text": "Nella grammatica italiana, una problematicit\u00e0 particolare \u00e8 data delle parole (sostantivi e aggettivi) terminanti in -\"co e -\"go, i cui plurali maschili oscillano, per ragioni storiche, tra forme in -\"ci\" e in -\"chi\" e altre in -\"gi\" e in -\"ghi\". La quasi totalit\u00e0 delle grammatiche riportano la seguente regola empirica:\nLa regola - \u00e8 bene ricordarlo - non ha assolutamente alcun valore prescrittivo: non \u00e8, cio\u00e8, una regola grammaticale in senso stretto, ma soltanto il sunto di una tendenza generale, riscontrabile nell'evoluzione storica della lingua e, soprattutto, nell'uso dei parlanti. Sembra, inoltre, avere una maggior rispondenza nelle parole piane che in quelle sdrucciole, le quali presentano un maggior numero di \"eccezioni\", ma anche una serie di sottoregole sempre di natura empirica e comunque non grammaticalmente prescrittive.\nHa, invece, valenza grammaticale il fatto che il superlativo assoluto, per mezzo del suffisso -\"issimo\", si ottenga sempre aggiungendo il suffisso al tema della parola al maschile plurale; quindi:\nOrigini del fenomeno.\nLa ragione del fenomeno \u00e8 da attribuirsi a due forti tendenze presenti nel sistema fono-morfologico italiano: l'una che tende a mutare il suono \"duro\" della C, (\"C dura\"), e della G, (\"G dura\"), in incontro con la I, in uno pi\u00f9 \"dolce\", palatizzandolo in (\"C dolce\") e (\"G dolce\"), di ordine prettamente fonologico; l'altro che tende invece a conservarne immutato il suono per una questione di coerenza morfologica della parola tra singolare e plurale.\nL'origine delle oscillazioni per\u00f2 \u00e8 ancora controversa tra gli studiosi, ma le ipotesi principali sono tre:\nEccezioni.\nDi seguito sono riepilogate quasi tutte le eccezioni alla regola indicata all'inizio, riepilogando quanto contenuto nei principali dizionari italiani (v. bibliografia).\nPer completezza sono indicate sia le parole che formano il plurale unicamente in modo irregolare, sia quelle che ammettono un doppio plurale, sia quelle che ammettevano anticamente una o l'altra forma o entrambe.\nParole in -\"co\".\nParole piane.\nLe parole piane in -\"co\" dovrebbero, per la regola empirica, formare il plurale in -\"chi\". Tuttavia esiste una serie di eccezioni (poche) che nel plurale escono, principalmente o esclusivamente, in -\"ci\", per lo pi\u00f9 parole designanti popoli antichi o d'uso poetico, o solo anticamente in -\"ci\" e oggi regolarmente in -\"chi\".\nLe eccezioni pi\u00f9 importanti sono: \"amici\", \"nemici\", \"greci\", e \"porci\".\nSi segnala che \"loci\" non \u00e8 il plurale di \"loco\" (correttamente \"lochi\"), ma di \"locus\" in genetica.\nParole sdrucciole.\nLe parole sdrucciole in -\"co\", invece, dovrebbero formare il plurale in -\"ci\", ma esiste anche in questo caso una serie di eccezioni, pi\u00f9 numerose delle precedenti, che fanno principalmente o esclusivamente plurale in -\"chi\" o solo anticamente in -\"chi\" e oggi regolarmente in -\"ci\".\nLe eccezioni pi\u00f9 importanti sono: \"abachi\", \"carichi\", \"incarichi\", \"strascichi\" e \"valichi\".\nRimarchevoli i prefissoidi tonici -\"piteco\" e -\"ostraci\":\nParole in -\"go\".\nParole piane.\nLe parole piane in -\"go\" dovrebbero, per la regola empirica, formare il plurale in -\"ghi\", tuttavia esistono una serie di eccezioni (poche) che fanno principalmente o esclusivamente plurale in -\"gi\", o solo anticamente in -\"gi\" e oggi regolarmente in -\"ghi\".\nParole sdrucciole.\nLe parole sdrucciole in -\"go\", invece, dovrebbero formare il plurale in -\"gi\", ma esistono anche in questo caso una serie di eccezioni, pi\u00f9 numerose delle precedenti, che fanno principalmente o esclusivamente plurale in -\"ghi\", o in -\"gi\" e -\"ghi\".\nLe eccezioni pi\u00f9 importanti sono: \"analoghi\", \"arcipelaghi\", \"cataloghi\", \"decaloghi\", \"dialoghi\", \"monologhi\", \"naufraghi\", \"obblighi\", \"omologhi\", \"riepiloghi\".\nRimarchevoli sono i suffissoidi atoni -\"fago\", -\"fugo\", e -\"logo\":\nQuesti ultimi due casi hanno fatto generalizzare un'altra regola empirica - applicabile soltanto ai suddetti gruppi di parole - secondo cui:\nSi tratta di una buona generalizzazione a cui per\u00f2 non deve essere dato valore prescrittivo, non trattandosi anche in questo caso di una regola grammaticale in senso proprio.\nErrori frequenti.\nCi sono parole in -\"co\" e -\"go\" in cui gli errori nella formazione del plurale sono pi\u00f9 frequenti che in altre, e avvengono in entrambi i sensi, ossia 1) parole che formano il plurale \"irregolarmente\", ma che vengono declinate regolarmente; e 2) parole che formano il plurale regolarmente, secondo la regola, ma che vengono declinate come se fossero eccezione\nCollegamenti esterni.\nSul sito dell'Accademia della Crusca"}
{"id": "2573652", "revid": "122756621", "url": "https://it.wikipedia.org/wiki?curid=2573652", "title": "Prima pagina", "text": "La prima pagina \u00e8 la pagina di apertura di un giornale, in particolare di un quotidiano.\nIn generale, la prima pagina presenta sempre: la testata (ovvero il nome del quotidiano); il corpo della pagina, che contiene gli articoli sulle principali notizie della giornata. Spesso gli articoli sono affiancati da immagini fotografiche.\nMolte testate presentano in apertura (cio\u00e8 in alto a sinistra) un articolo, che si configura come il pezzo pi\u00f9 importante della pagina. In alcune testate il direttore scrive ogni giorno l'articolo di apertura. \nSpesso gli articoli che iniziano nella prima pagina continuano nelle pagine interne. Ci\u00f2 \u00e8 dovuto in parte al bisogno di collocare in pagina tutte le notizie importanti e in parte al fatto che oggi le dimensioni dei quotidiani sono molto ridotte (\u00e8 stato abbandonato il formato lenzuolo ed \u00e8 stato adottato il compact o il tabloid).\nCompletano il disegno della prima pagina: una vignetta satirica, messaggi pubblicitari o altri elementi caratteristici. L'importanza di una notizia rispetto ad un'altra \u00e8 determinata sia dalla posizione (quelle pi\u00f9 rilevanti vengono collocate in alto), sia dallo spazio e dalle dimensioni dei caratteri che essa occupa.\nPer la redazione \u00e8 di fondamentale importanza che siano presentati tutti i fatti del giorno; inoltre bisogna fornire utili indicazioni e anticipazioni su cosa il lettore trover\u00e0 dentro il giornale. Quindi la prima pagina dev'essere contemporaneamente sintetica e attraente.\nLa prima pagina \u00e8 la pi\u00f9 importante di un giornale, anche perch\u00e9 \u00e8 la sola visibile prima dell'acquisto del giornale, in edicola. L'avvento dei giornali online non ne ha cambiato le caratteristiche fondamentali.\nComposizione.\nNon esistono regole fisse nella determinazione dello schema da seguire, n\u00e9 negli argomenti da inserire nella creazione di una prima pagina. La redazione di un quotidiano, a seconda dell'orientamento editoriale, \u00e8 completamente libera sia nella scelta della scaletta delle notizie a cui si vuole dare risalto, sia nella presentazione grafica di queste ultime. Si pu\u00f2 scegliere, ad esempio, di riportare interamente la notizia principale in prima pagina, sviluppando le altre nelle pagine interne, oppure di dare spazio a pi\u00f9 notizie possibili, sintetizzandone il contenuto e rinviando la lettura completa all'interno del giornale.\nIn linea di principio, si possono individuare alcune zone tipiche di una prima pagina di un quotidiano:"}
{"id": "2573667", "revid": "209263", "url": "https://it.wikipedia.org/wiki?curid=2573667", "title": "Tom il bello", "text": ""}
{"id": "2573670", "revid": "62004", "url": "https://it.wikipedia.org/wiki?curid=2573670", "title": "\u0116duard Anatol'evi\u010d Strel'cov", "text": ""}
{"id": "2573671", "revid": "113757", "url": "https://it.wikipedia.org/wiki?curid=2573671", "title": "F\u00fchrer della Germania", "text": ""}
{"id": "2573675", "revid": "1305772", "url": "https://it.wikipedia.org/wiki?curid=2573675", "title": "Katie Brown", "text": "Katie Brown \u00e8 il nome di"}
{"id": "2573685", "revid": "599013", "url": "https://it.wikipedia.org/wiki?curid=2573685", "title": "Linea R7", "text": "La linea R7 della Cercan\u00edas di Barcellona \u00e8 una linea di trasporto ferroviario suburbano il cui servizio \u00e8 espletato da Renfe Operadora sui binari a scartamento iberico di ADIF.\nLa linea \u00e8 contrassegnata dal colore viola e venne inaugurata il 16 maggio 2005 nella tratta tra le stazioni di L'Hospitalet de Llobregat e quella di Martorell. La caratteristica della linea era l'impiego della tratta merci tra Cerdanyola del Vall\u00e8s e El Papiol, per poi ricongiungersi con la linea di Villafranca fino a Martorell. Nel 2011 la linea venne suddivisa in due, l'attuale R7 e la linea R8.\nStoria.\nRodalies.\nNel 1980 RENFE diede vita alle \"Cercan\u00edas\", nel quadro di un piano di miglioramenti per \"contrastare la cattiva immagine aziendale\" che prevedeva l'istituzione di 162 servizi ferroviari nuovi e il potenziamento di altri esistenti, avendo come obiettivo la modernizzazione della rete. Nel 1984 l'azienda si costitu\u00ec in unit\u00e0 commerciale come \"Cercan\u00edas Renfe\", poi Rodalies Renfe della Catalogna e nel 1985 si riorganizz\u00f2 ancora utilizzando anche un nuovo logo per il servizio suburbano.\nInizialmente Renfe Operadora numerava queste linee usando la C di \"Cercan\u00edas\", in questo caso C7. Per un certo periodo la vecchia numerazione fu usata contemporaneamente con la nuova, caratterizzata dalla lettera R di \"Rodalies\" fino al passaggio definitivo delle \"Rodalies Barcelona\" sotto il controllo della Generalitat de Catalunya, entrato in vigore il 1\u00ba gennaio 2010; da allora viene utilizzata esclusivamente la lettera \"R\" come distintivo unico delle linee del servizio.\nLa linea.\nNel 1982 divenne operativa una nuova linea periferica tra El Papiol e Mollet del Vall\u00e8s, dedicata al solo trasporto merci e concepita in modo da far circolare i treni al di fuori del centro di Barcellona. Fin dall'inizio furono realizzate anche tutte le stazioni attuali, che furono aperte al servizio passeggeri solo nel 1995, quando con la realizzazione della nuova fermata di Cerdanyola-Universitat fu istituito anche un treno-navetta tra Barcellona e la sede dell'Universit\u00e0 autonoma.\nLa linea R7 vera e propria venne inaugurata il 16 maggio 2005 ma il servizio regolare inizi\u00f2 il 23 maggio successivo; il tracciato originale era pi\u00f9 lungo dell'attuale, dato che si sviluppava tra l'Hospitalet de Llobregat, Barcellona, Cerdanyola del Vall\u00e8s e Martorell.\nIl 26 giugno 2011, in seguito a una ristrutturazione delle linee delle Rodalies, il percorso venne limitato alla tratta Barcellona Sant Andreu Arenal - Cerdanyola Universitat, dove si concentra il traffico passeggeri, mentre il resto della linea verso nord fu scorporato per dare vita alla nuova linea R8 (Martorell - Granollers Centro via Cerdanyola Universitat).\nCaratteristiche.\nLa linea trasporta 1,9 milioni di passeggeri su base annuale; nei giorni feriali la media \u00e8 di viaggiatori su 67 corse giornaliere.\nLa linea \u00e8 lunga 13,5\u00a0km e serve sette stazioni con un tempo di percorrenza complessivo di 19 minuti e presenta interscambi con le altre linee delle Rodalie R3, R4, R8 e R12 nonch\u00e9 con alcune linee della metropolitana di Barcellona. Le due stazioni capolinea sono quelle di Barcellona-Sant Andreu Arenal a sud e di Cerdanyola Universitat a nord.\nIl servizio si appoggia alle tratte delle seguenti linee ferroviarie:"}
{"id": "2573689", "revid": "339392", "url": "https://it.wikipedia.org/wiki?curid=2573689", "title": "Coazione a ripetere", "text": ""}
{"id": "2573702", "revid": "1442080", "url": "https://it.wikipedia.org/wiki?curid=2573702", "title": "Canada Masters 2006 - Singolare maschile", "text": "Il singolare maschile del Canada Masters 2006 \u00e8 stato un torneo di tennis facente parte dell'ATP Tour.\nRafael Nadal era il detentore del titolo, ma ha perso nel 3\u00ba turno contro Tom\u00e1\u0161 Berdych.\nRoger Federer ha battuto in finale 2\u20136, 6\u20133, 6\u20132, Richard Gasquet."}
{"id": "2573703", "revid": "1305772", "url": "https://it.wikipedia.org/wiki?curid=2573703", "title": "Francesco Signore", "text": "Biografia.\nDopo aver ottenuto il dottorato in matematica e fisica, inizi\u00f2 la sua carriera accademica nel 1914 come assistente all'\u201cIstituto di Fisica Terrestre\u201d di Napoli. \nDal 1915 al 1919 i suoi lavori scientifici furono interrotti dalla guerra, durante la quale serv\u00ec il suo paese prima come osservatore in una sezione Aerostatica, poi come ufficiale nell'artiglieria da montagna. Fu decorato 4 volte durante la Campagna dei Balcani. \nRitorn\u00f2 quindi a Napoli, dove fu promosso assistente nel 1921 e collabor\u00f2 con il Prof. Chistoni, il Prof. De Lorenzo e il Prof. Scacchi. Nel 1922-23 prese parte ad una campagna di misure di precisione nei Campi Flegrei. \nA quel tempo il principe Ginori-Conti direttore del famoso stabilimento di Larderello, propose che investigasse le possibilit\u00e0 di utilizzo dei vapori vulcanici in quella regione. \nNel 1924 realizz\u00f2 uno studio sulle stazioni sismologiche a Strasburgo, Bruxelles, Parigi e Zurigo. Nel 1927 fu nominato membro della Sezione Meteorologica del Consiglio Nazionale delle Ricerche e quindi del Comitato di Geodesia e Geofisica. Nel 1928 fu nominato assistente all'Osservatorio Vesuviano, dove fu tenuto in grande stima dal direttore A. Malladra, per la sua affidabilit\u00e0 ed efficienza nell'organizzare e portare a termine le ricerche. \nDal 1934 al 1956 fu sovraintendente alle lezioni di Vulcanologia alla facolt\u00e0 di Scienze dell'Universit\u00e0 di Napoli e contemporaneamente insegn\u00f2 fisica e matematica ai licei. Fu segretario generale dell'Associazione Internazionale di Vulcanologia dal 1936 fino alla sua morte. \nSpos\u00f2 nel 1928 la dottoressa Livia Lollini che fu anche sua valida collaboratrice. \nLe sue pubblicazioni hanno coperto un vasto campo in geofisica e meteorologia; redasse un grande numero di rapporti durante la sua attivit\u00e0 nell'Associazione Internazionale di Vulcanologia , dell'Unione internazionale di geodesia e geofisica e nella \u201dAssociazione italiana di Idroclimatologia, Talassologia e Terapia Tisica. Redasse inoltre un \u201cCatalogo dei vulcani attivi\u201d."}
{"id": "2573705", "revid": "200154", "url": "https://it.wikipedia.org/wiki?curid=2573705", "title": "Mandolini", "text": ""}
{"id": "2573707", "revid": "767487", "url": "https://it.wikipedia.org/wiki?curid=2573707", "title": "Yao Lee", "text": "Conosciuta anche come Yiu Lei e Miss Hue Lee, negli anni '40 \u00e8 divenuta una delle \"Sette grandi star del canto\", e la sua carriera \u00e8 durata dagli anni '30 agli anni '70.\nBiografia.\nNata a Shanghai, Yao ha iniziato ad apparire in programmi radiofonici nel 1935, all'et\u00e0 di 13 anni. In quel periodo aveva un contratto con la Path\u00e9 Records.\nQuando il Partito Comunista Cinese sal\u00ec al potere nel 1949, la musica popolare inizi\u00f2 ad essere considerata ideologicamente sospetta, cos\u00ec Yao si trasfer\u00ec ad Hong Kong nel 1950 per continuare la sua carriera musicale. Nel 1967 smise di cantare a causa della morte di suo fratello, ma nello stesso anno assunse un incarico esecutivo nella sua compagnia discografica. Nel 1970 ricominci\u00f2 a cantare, e viaggi\u00f2 a Taiwan per il primo concerto della sua carriera nell'isola. L\u00ec cerc\u00f2, senza successo, di convincere Teresa Teng a firmare un contratto con la EMI ed entrare cos\u00ec nel mercato di Hong Kong. Si ritir\u00f2 ufficialmente nel 1975.\nCarriera.\nDurante gli anni '30 e gli anni '40, lo stile leggero di Yao Lee rappresentava la tipica musica popolare cinese del tempo. Con suo fratello si esib\u00ec in quelli che sarebbero diventati alcuni dei classici della musica cinese, come \"Wishing You Happiness and Prosperity\". \u00c8 famosa per la sua versione del 1940 della canzone \"Rose, Rose, I Love You\", pi\u00f9 tardi registrata anche da Frankie Laine negli Stati Uniti con un testo inglese. La stessa versione di Yao Lee fu successivamente pubblicata anche negli Stati Uniti e nel Regno Unito, accreditando l'artista come \"Miss Hue Lee\". Yao era anche chiamata \"voce d'argento\", soprannome che rimandava anche alla sua collega di Shanghai Zhou Xuan, che a sua volta era la \"voce d'oro\".\nIl modo di cantare di Yao Lee cambi\u00f2 in seguito al suo trasferimento ad Hong Kong, ed alle influenze occidentali portate nella regione nel periodo della Seconda guerra mondiale. Divenne ammiratrice della cantante statunitense Patti Page, che tent\u00f2 di emulare abbassando il suo tono di voce ed inserendo alcuni manierismi vocali. Come risultato di ci\u00f2, inizi\u00f2 a venir chiamata \"la Patti Page di Hong Kong\".\nLa carriera di Yao fu estremamente prolifica, alla cantante sono stati attribuiti pi\u00f9 di 400 dischi."}
{"id": "2573709", "revid": "767487", "url": "https://it.wikipedia.org/wiki?curid=2573709", "title": "Issa Ndoye", "text": "Carriera.\nClub.\nNdoye comincia a giocare in patria con il Jeanne d'Arc, per poi passare al Zob Ahan in Iran dove esordisce nella AFC Champions League. Le sue buone prestazioni e la convocazione in Nazionale gli valgono l'interesse di molti club europei tra cui il Metalist Charkiv e il Sivasspor ma alla fine la spunta il Volyn' Luc'k che gli firma un triennale. Nel 2011, in scadenza di contratto, viene messo fuori rosa. Scaduto il contratto con il Volyn', firma un contratto con il Cr\u00e9teil-Lusitanos, squadra francese militante in Ligue 2. Al termine della stagione rimane svincolato. Il 6 dicembre 2014 viene ufficializzato il suo ingaggio da parte del Tractor Sazi. Al termine della stagione rimane svincolato.\nNazionale.\n. Fa il suo esordio in nazionale il 14 agosto 2013, in Zambia-Senegal, subentrando all'inizio del secondo tempo a Cheick N'Diaye.\nStatistiche.\nPresenze e reti nei club.\n\"Statistiche aggiornate al 24 novembre 2016.\""}
{"id": "2573711", "revid": "38275", "url": "https://it.wikipedia.org/wiki?curid=2573711", "title": "T28/T95", "text": ""}
{"id": "2573715", "revid": "38275", "url": "https://it.wikipedia.org/wiki?curid=2573715", "title": "T95", "text": ""}
{"id": "2573716", "revid": "18323", "url": "https://it.wikipedia.org/wiki?curid=2573716", "title": "Podg\u00f3rze", "text": "Podg\u00f3rze \u00e8 un distretto di Cracovia, Polonia. \u00c8 stato costruito lungo il fiume Vistola dagli austriaci nel XIX secolo.\nStoria.\nNel 1915, verso la fine del dominio austriaco, le dimensioni di Podg\u00f3rze raggiunsero 1/5 delle dimensioni di Cracovia, il distretto rimase integrato nella citt\u00e0 fino al ritorno dell'indipendenza della Polonia.\nComprende la parte storica di Podg\u00f3rze con la piazza del mercato triangolare e l'imponente chiesa di San Giuseppe, nonch\u00e9 le verdi colline di Krzemionki con la cava della seconda guerra mondiale. Comprende anche il sito del ghetto nazista di Cracovia e la fabbrica di Oskar Schindler che salv\u00f2 quasi ebrei dai campi di sterminio, cos\u00ec come i vecchi villaggi di P\u0142asz\u00f3w, Rybitwy e Przew\u00f3z. La popolazione distrettuale al 31 dicembre 2006 era di in un'area di ettari.\nIl Ghetto di Cracovia era collocato nel centro di Podg\u00f3rze.\nLarga parte del film del 1993 Schindler's List - La lista di Schindler fu girato a Podg\u00f3rze."}
{"id": "2573719", "revid": "599013", "url": "https://it.wikipedia.org/wiki?curid=2573719", "title": "Stampa scandalistica", "text": "La stampa scandalistica (in inglese \"yellow journalism\" \u00abstampa gialla\u00bb) \u00e8 un tipo di giornalismo che rinuncia a un'impostazione obiettiva in favore di titoli sensazionalistici, allo scopo di vendere un numero maggiore di copie. Essa si caratterizza per l'esagerazione di eventi e notizie, speculazione scandalistica o altre pratiche considerate poco etiche o scarsamente professionali.\nStoria.\nNei paesi di lingua inglese questo genere si chiama \"Yellow journalism\" (o pi\u00f9 propriamente \"Yellow Kid journalism\") e riguarda perlopi\u00f9 quotidiani. La tendenza, e il conseguente uso dell'espressione, si diffuse negli Stati Uniti tra gli ultimi anni del XIX e i primi del XX secolo.\nGli anni dello \"Yellow journalism\" furono caratterizzati dalla battaglia giornalistica tra il \"New York World\" di Joseph Pulitzer e il \"New York Journal\" di William Randolph Hearst. Entrambi i giornali furono accusati dai critici di sensazionalizzare le notizie per incrementare la tiratura e quindi la diffusione anche quando pubblicavano articoli seri e veritieri. La stampa di New York coni\u00f2 il termine \"Yellow Kid journalism\" nel 1897 (dal nome del popolare fumetto) per sottolineare il mercato di riferimento dei due magnati del giornalismo. Venne poi abbreviato in \"Yellow journalism\".\nCaratteristiche.\nSebbene spesso sia associata a scandali sentimentali, la stampa scandalistica non tratta unicamente di cronaca rosa. Secondo Frank Luther Mott ci sono alcune caratteristiche che si possono individuare in questo genere:\nNel mondo.\nItalia.\nRiviste di stampa scandalistica possono essere considerate \"Visto\" e \"Stop\". In Italia questo tipo di giornalismo \u00e8 costituito perlopi\u00f9 da periodici settimanali, non ci sono quotidiani propriamente scandalistici come il \"Sun\" inglese o il \"New York Post\" americano."}
{"id": "2573720", "revid": "281779", "url": "https://it.wikipedia.org/wiki?curid=2573720", "title": "Nemo est iudex in propria causa", "text": ""}
{"id": "2573721", "revid": "84361073", "url": "https://it.wikipedia.org/wiki?curid=2573721", "title": "Episodi di Greek - La confraternita (terza stagione)", "text": "La terza stagione di \"Greek - La confraternita\" \u00e8 andata in onda sul canale statunitense ABC Family dal 31 agosto 2009 al 29 marzo 2010.\nLa ABC Family ha ordinato 20 episodi in onda, negli Stati Uniti, divisi in due tranche; la prima parte (ep.1-10) \u00e8 andata in onda dal 31 agosto al 2 novembre 2009. La seconda parte (ep.11-20) \u00e8 andata in onda dal 25 gennaio 2010.\nIn Italia, per la prima volta, i due \"capitoli\" vengono trasmessi uno di fila all'altro, in anteprima, su Fox dal 15 luglio 2010 e, secondo il conteggio del canale, vengono pubblicizzati come quinta stagione.\nIn chiaro la stagione \u00e8 stata trasmessa su MTV dall'11 novembre 2010.\nIl giorno dopo.\nTrama.\nDopo essere stato scaricato da Casey, Max ha abbandonato il programma di scuola post laurea ed \u00e8 tornato in Inghilterra, all'insaputa di Casey e di un deluso Rusty che aveva bisogno di aiuto per il progetto di \"Chimica Organica\" per un credito extra. In un flashback del party \"Fine del Mondo\", la sera prima, si scopre che Cappie non ha seguito Casey perch\u00e9 Evan \u00e8, seppure senza un secondo fine, intervenuto per fermarlo. Alla stessa festa, si scopre che il bacio segreto di Rebecca era con Fisher. Nel frattempo, Dale confessa a Calvin che ha rotto il loro impegno di purezza, e decide di proporsi a Sheila che per\u00f2 lo rifiuta.\nI nostri padri.\nTrama.\nCasey scopre di Rebecca ed il bacio segreto con Fisher, ma la colpevole si confessa a Ashleigh, incolpando anche Casey per aver mantenuto il fatto segreto all'amica. Quando il signor Cartwright, il signor Howard, e il signor Logan arrivano per il weekend padre-figlia ZBZ, vengono a sapere della faida tra le loro figlie, e ci\u00f2 si riflette sul loro comportamento. Nella stessa occasione, Rusty diventa nervoso all'idea di incontrare il padre di Jordan che non sembra contento della relazione tra loro. Nel frattempo, nel tentativo di superare i loro amori perduti, Dale e Cappie competono per la stessa ragazza, ma entrambi alla fine vengono respinti.\nL'ultimo dei Kappa Tau.\nTrama.\n\u00c8 ora dell'annuale \"Corsa In Mutande\" di tutte le confraternite, e il consiglio panellenico ha votato decisamente contro. Nel tentativo di cambiare il voto, Casey usa la sua intelligenza politica e, con l'aiuto di Evan, organizza una petizione. Nel frattempo, si avvicina la fine della gara di pistole delle Confraternite e solo Rusty e Jordan sono rimasti in gara, ci\u00f2 mette un freno nel loro sforzo di trascorrere del tempo insieme da soli. Inoltre, Evan scopre del rapporto tra Calvin e Grant e li aiuta a mantenere il segreto dal resto della Omega Chi.\nWeekend sobrio, ma non troppo.\nTrama.\nCasey far\u00e0 con Evan la pattuglia anti-alcool per la notte di festa durante il fine settimana sobrio al campus finch\u00e9 lei e Evan inconsapevolmente mangiano qualche brownies speciale della Psi Fi Pi e, presi dall'euforia, ricominciano a parlare. Nel frattempo, mentre la vecchia fidanzata di Grant, Whitney, lo sorprende con una visita, Rusty, con l'aiuto di Cappie, cerca uno sponsor accademico alla presentazione del libro del Dr.Larsen.\nNegativit\u00e0.\nTrama.\nMentre Ashleigh decide di dare un'altra possibilit\u00e0 a Fisher, Rusty cerca di dare un pegno d'amore a Jordan, lottando contro la maledizione della confraternita. Intanto Casey \u00e8 alle prese con le matricole ed il loro calendario ed Evan e Cappie trovano un lavoro come camerieri.\nScatti e ricatti.\nTrama.\nAlla ZBZ si tiene la settimana delle Sorelle Fondatrici e le ragazze cercano di raccogliere fondi per la confraternita. Ashleigh e Rebecca fanno a gara per raccogliere pi\u00f9 soldi, mentre Casey cerca di raccogliere fondi da una sorella estremamente ricca e si impegna in un breve rapporto con il suo giovane socio che scopre volere il 15% della donazione. Rusty \u00e8 preoccupato circa il calo dell'interesse di Jordan nei confronti della scuola. Cappie riesce ad avere un appuntamento con Lana, ma, preoccupato per Casey, insieme ad Evan, cerca di aiutarla ed evitarle la delusione.\nRelazioni problematiche.\nTrama.\nRusty, Dale e Calvin decidono di andare al Comic-Con di Ohio River, a Cincinnati. Qui Rusty, dopo aver lasciato Jordan poich\u00e9 non avrebbe retto una relazione a distanza, cerca di ritornare con lei, ma questa lo scarica tramite video-chat. Nel frattempo, Casey vuole scoprire la vera relazione tra Cappie ed Evan, desiderando che possa essere tornato tutto come al primo anno e scopre dell'Anfora Society. Ashleigh e Fisher affrontano alcuni problemi nel loro rapporto.\nPresidenze in bilico.\nTrama.\nDurante un'uscita con Cappie e Lana, Rusty afferma che lei e Cappie si somigliano molto. In seguito Cappie riflette e capisce di volere una ragazza diversa, cos\u00ec rompe con Lana. Nel frattempo Ashleigh, aiutata da Casey, cerca di far tornare la ZBZ al primo posto tra le confraternite organizzando un party con gli Omega Chi e le Gamma Psi. Evan perde l'autorit\u00e0 che aveva in precedenza dopo aver detto ai ragazzi della sua confraternita di aver rinunciato al fondo fiduciario, mentre Calvin comincia a dubitare della sua relazione con Grant.\nIl salatino dei desideri.\nTrama.\nTutti fanno i bagagli e sono pronti a tornare a casa per il Ringraziamento, ma Casey e Rusty si ritrovano bloccati al CRU quando i loro genitori li lasciano per andare a Maui. Con loro ci sono anche Rebecca, Cappie, Evan, Wade, Scopino e Heath di cui questo, sar\u00e0 l'ultimo Ringraziamento passato alla KT, per questo motivo decidono di fare una caccia al tesoro alla KT. Rusty e Dale entrano in competizione per la borsa di studio, Cappie decide di prendere il coraggio a due mani e di riproporsi a Casey, mentre Rebecca mostra nuovamente interesse per Evan che, in precedenza, \u00e8 stato respinto da Casey.\nRitorni di... fiamma.\nTrama.\nCasey e Cappie sono finalmente tornati insieme, per questo decidono di dirlo ad Evan che non sembra esserne contento. Cos\u00ec ricomincia la disputa tra KT e Omega Chi e, in una svolta scioccante, l'Omega Chi tradisce la Kappa Tau durante uno scherzo all'Agente Huck e 3 membri della KT (Wade, Furetto e Jeremy) vengono espulsi. Questo porta alla rottura tra Evan, che voleva riconquistare i suoi confratelli, e Cappie. Il litigio tra Rusty e Dale porta ad un testa a testa dato che la borsa di studio non \u00e8 stata ancora assegnata. La ZBZ compete per i punti casa nel Festival Canoro, ma i risultati sono truccati. Mentre si avvicina il giorno della competizione, a Casey \u00e8 offerta una posizione al Consiglio Panellenico che la costringe a scegliere tra questa nuova opportunit\u00e0 e le ZBZ. Dopo la gara, Casey, Rebecca e Ashleigh, con altre ragazze, entrano nella sede delle Gamma Psi per saperne di pi\u00f9, ma, a causa di una candela rimasta accesa da Rebecca, la sede delle Gamma Psi prende fuoco. Infine Evan e Rebecca condividono un momento speciale.\nSenso di colpa.\nTrama.\nLa ZBZ e la KT sono entrambi alle prese con le conseguenze derivate da alcuni eventi del semestre scorso. La ZBZ affronta la questione dell'incendio della sede della Gamma Psi e i KT quella dell'espulsione di 3 dei loro confratelli. La tensione \u00e8 tale che Casey e Cappie non sono in grado di parlare liberamente dei loro problemi. Viene organizzata una festa in tema fiabesco al fine di aiutare la Gamma Psi a guadagnare i soldi per ricostruire la loro sede. Rusty nota che Cappie non si fida di lui, quando prova a sostituire Wade come educatore delle matricole, dato che non riesce a farsi rispettare. Mentre le ZBZ sono intente a seppellire la cartellina coi voti truccati che costituisce la prova dell'incendio appiccato alla sede delle Gamma Psi, Ashleigh rivela a Casey di aver lasciato Fisher perch\u00e9 il ragazzo l'ha tradita di nuovo. Infine Heath torna alla KT poich\u00e9, sconvolto dagli eventi, non passa l'esame di ammissione a medicina, mentre Calvin e Grant, durante la festa, rivelano la loro relazione.\nConfessioni.\nTrama.\nIl senso di colpa per aver incendiato la sede delle Gamma Psi raggiunge il picco cos\u00ec che Casey confessa la verit\u00e0 e scopre delle prestazioni sessuali della presidentessa delle Gamma Psi per comprare uno dei giudici della gara. Ashleigh organizzando un'asta di beneficenza dei secchioni atta a raccogliere fondi per la Gamma Psi, aiuta Rusty ad avere un appuntamento con una Tre-Pi che sembra solo essere interessata ad usarlo. Evan e Cappie si scontrano pubblicamente ad una riunione dell'Anfora e in seguito ne vengono esclusi. Intanto Cappie e Rebecca gareggiano per un'ultima posizione nella classe di educazione sessuale e alla fine vengono presi entrambi.\nIl torneo di softball.\nTrama.\nAlla CRU ha luogo il torneo di softball tra confraternite. La partita sar\u00e0 tra la squadra delle ZBZ e la Omega Chi e la squadra della KT e la Gamma Psi. Casey organizza ad Ashleigh un incontro con Scopino che va male. Durante la partita, Casey \u00e8 in dubbio tra lasciarsi eliminare da Cappie ed esaudire il suo desiderio di vendetta nei confronti della Omega Chi per l'espulsione dei suoi 3 confratelli o vincere per la ZBZ guadagnando 3 punti che permetteranno loro di tornare in vetta nella classifica. Alla fine vince la squadra formata dalle ZBZ e la Omega Chi. Intanto Evan e Rebecca trascorrono qualche ora insieme.\nTartarughe e parrucchini.\nTrama.\nCasey inizia a pensare a cosa fare dopo la laurea e ha problemi a parlarne con Cappie che risulta essere restio a lasciare la CRU. Cercando di aiutare un ragazzo di nome Joel con la registrazione dei votanti della CRU, in modo da ottenere un posto di lavoro a Washington, Casey organizza una festa per la registrazione dei votanti al Dobler richiamando numerose persone. Alla fine, nonostante ci\u00f2, Joel le dice che per entrare a far parte del suo staff \u00e8 necessaria una laurea quinquennale e le propone di frequentare giurisprudenza. Intanto, mentre Dale viene assunto come nuovo tuttofare alla ZBZ, Rusty e la sua nuova aiutante, Dana, lavorando al progetto affrontano alcuni problemi.\nL'amore, davvero, \u00e8 possibile, forse... o no.\nTrama.\n\u00c8 San Valentino e alla CRU Casey e Cappie fanno a gara a chi far\u00e0 il regalo pi\u00f9 romantico. Ashleigh va al party dell'Omega Chi con Pete, Evan ci va insieme a Rebecca sperando di farle cambiare idea e farle credere nel vero amore. Ma, durante la festa, quando Calvin dice a Rebecca che la collana che le ha regalato Evan \u00e8 un segno del suo serio interessamento a lei, questa, intimorita, va a letto con Scopino. Intanto Casey organizza a Rusty un appuntamento con Katherine cercando di riavvicinarsi di nuovo con la ragazza dopo la questione dell'incendio.\nAmici e vicini.\nTrama.\nCasey si sta preoccupando di finire la sua dichiarazione personale per l'universit\u00e0 di legge e questo causa problemi tra lei e Ashleigh perch\u00e9 non sono pi\u00f9 vicine come lo erano una volta. Nel frattempo alla sede della KT, nuovi vicini significano nuovi guai: quando un professore si trasferisce nella casa accanto e impone un sacco di regole per la confraternita, i ragazzi cercano di fare di lui uno di loro. Nel frattempo, alla Omega Chi si cerca il denaro rubato durante la festa di San Valentino e si scopre che \u00e8 stato Evan a prendere quel denaro per fare il regalo a Rebecca e Calvin, scoperto l'accaduto, ci rimane male dato che ha sempre preso le difese dell'amico. Contemporaneamente iniziano le ricerche di Rebecca che ha smarrito la collana che Evan le ha dato e che viene ritrovata misteriosamente sul petto del professore trasferitosi da poco.\nIl Mardi Gras.\nTrama.\nCasey tenta di rimanere concentrata per l'esame LSAT mentre i festeggiamenti del Marted\u00ec Grasso hanno luogo in tutto il campus. Evan lavora come barista al Gentleman's Choice per riguadagnare il denaro che ha speso per acquistare la collana a Rebecca. Rebecca e Ashleigh si presentano al club e qui Evan vede Rebecca baciare un ragazzo cos\u00ec decide di affrontarla facendole capire che lui vuole essere l'unico ragazzo per lei e insinua che abbia paura dell'amore. Intanto Dana, l'assistente di laboratorio di Rusty, chiede a Dale di accompagnarla al party della KT dato che ha saputo che Rusty ci andr\u00e0 con Katherine, la quale, vuole avere la sua prima esperienza sessuale proprio con Rusty suscitando l'ira di Dana che confessa al ragazzo di essere ancora interessata a lui. In seguito Rusty va in camera di Katherine, ma decide di non andare fino in fondo. Cappie dice a Casey di aver ristretto la sua scelta a sole 3 opzioni, ma Casey alla fine trova il modulo di dichiarazione nella sua stanza non compilato, cosa che la distrae durante l'esame. Alla fine dell'esame, Casey incontra Joel che la stava aspettando fuori dall'istituto con una bottiglia di scotch per parlare della prova e hanno continuato a parlare per tutta la sera. Alla fine il ragazzo prova anche a baciarla ma, respinto, capisce che ha un fidanzato. Cos\u00ec Joel chiede come mai ha passato del tempo con lui pur avendo un fidanzato, ma questa resta senza parole. Casey affronta Cappie alla fine della festa alla KT e scopre che Cappie non \u00e8 pronto a laurearsi e ad essere serio, e questo provoca una frattura tra i due.\nFra passato e futuro.\nTrama.\nCasey e Cappie ricevono una visita a sorpresa da parte dei genitori di Cappie, che li invitano ad un campeggio e, una riluttante Casey, accetta di andare, nella speranza che possano incoraggiare Cappie a laurearsi. Tuttavia apprende subito che i genitori sono hippie liberi che pensano che Cappie debba solo rilassarsi e godere della sua esperienza universitaria e sperano che Casey possa stargli vicino dato che hanno intenzione di separarsi. In seguito alla giornata passata coi genitori di Cappie, Casey dice ad Ashleigh che lei e Cappie sono destinati a separarsi prima o poi. Nel frattempo, il Dobler ospita una festa anni 80 e Rusty non sa quale ragazza portare tra Katherine e Dana. Ashleigh, che ha guardato molte commedie romantiche, si offre di aiutare Rusty a scegliere quella giusta e, alla fine, Rusty sceglie Dana. Contemporaneamente Calvin si offre di aiutare Evan ad entrare nella sede delle ZBZ per riprendere la collana che ha dato di Rebecca, ma \u00e8 ancora arrabbiato per essere stato tradito e sfoga la sua frustrazione su Rusty per la seconda volta.\nAria di vendetta.\nTrama.\nCappie viene rapito con Rusty dalle matricole della KT prima della sua partita di golf con Evan portando alla loro conseguente sconfitta. Oltretutto Cappie si rifiuta di rivelare a Rusty il suo piano di vendetta contro la Omega Chi e la sua decisione provoca un po' di tensione tra loro. Nel frattempo, Dale chiede a Calvin di aiutarlo a parlare con un ragazzo riguardo al fare \"outing\" e quando Calvin parla al ragazzo, mette in discussione il suo rapporto con Grant che, ora che ha dichiarato la sua omosessualit\u00e0, vuole conoscere meglio questo mondo. Cos\u00ec Calvin si rende conto che lui e Grant non hanno gli stessi obiettivi e per questo motivo si lasciano. Casey e Rebecca litigano su chi debba rappresentare la ZBZ nel concorso di bellezza della \"Settimana della Confraternita\", ma Casey decide di cedere il suo posto a Rebecca che si conquista la vittoria aggiudicando il primo posto nuovamente alle ZBZ. Inoltre Evan ha a che fare con le ripercussioni della sua rottura con Rebecca. Infine Cappie e Rusty \"Il Vendicatore\" mettono in atto la prima parte della grande vendetta estiva contro i ragazzi della Omega Chi.\nCrescere, che fatica....\nTrama.\nCalvin e Trip sono nominati per la presidenza Omega Chi, ma Evan non \u00e8 convinto che Calvin possa esserne all'altezza. Casey viene ammessa alla Facolt\u00e0 di Legge di Washington e non alla CRU. Dale si unisce a Rusty e Dana per le vacanze di primavera a Myrtle Beach e ammette, infine, che l'ha fatto poich\u00e9 vuole divertirsi al college e non pensare solo allo studio. Ashleigh ottiene uno stage non retribuito come trend forecaster a New York. Intanto il \"piano di vendetta\" ideato da Rusty, arriva alla sua quarta e ultima fase: fare di Calvin il futuro presidente della Omega Chi in modo da avere la pace con i KT. Mentre Evan e Rebecca si riconciliano, Casey, nel dubbio, decide che vuole andare lo stesso a Washington invece di stare alla Cyprus con Cappie. Inoltre lei presume che un relazione a distanza non funzionerebbe, e che avrebbero dovuto rompere alla laurea; deluso dalla poca considerazione riguardo al loro rapporto, Cappie rompe con lei."}
{"id": "2573725", "revid": "2108263", "url": "https://it.wikipedia.org/wiki?curid=2573725", "title": "Regno di Sarawak", "text": "Il regno di Sarawak era uno Stato situato nel Borneo, costituito nel 1841 dall'avventuriero britannico Sir James Brooke. Ottenne l'indipendenza dal sultanato del Brunei come compenso per l'aiuto da lui dato al locale sovrano nella lotta alla pirateria e alla repressione di una rivolta. Nel 1888 Charles Anthony Johnson Brooke, nipote e successore di James Brooke, accett\u00f2 il protettorato del Regno Unito che dur\u00f2 fino al 1946, quando il terzo rajah Charles Vyner Brooke gli cedette i suoi diritti al trono. Dal 1963 Sarawak \u00e8 uno Stato federato della Malaysia.\nStoria.\nIl territorio del Sarawak, in origine possedimento di Sambas, faceva parte del sultanato del Brunei, nell'isola del Borneo, ed era governato da un Raja esponente della nobilt\u00e0 locale per conto del sultano stesso. Nel 1827 il vicer\u00e9 Indera Mahkota aveva fondato Kuching nella localit\u00e0 di Lidah. Durante il mandato di Pengiran Indera Mahkota, cugino del sultano noto per la feroce politica schiavista, Sarawak era infestato da pirati e rifugio dei guerriglieri, inoltre era in corso una pericolosa rivolta dei Daiacchi di Datu Patinggi Ali che minava alla leadership del sultano stesso. Nel 1839 il sultano del Brunei Omar Ali Saifuddin II (1827-1852) ordin\u00f2 a Raja Pangeran Indera Mahkota di ristabilire l'ordine, e fu durante questo periodo che James Brooke visit\u00f2 per la prima volta Sarawak. Pangeran Muda Hashim (Primo Ministro che aveva da poco rinunciato al trono, prevalso su Mahkota dopo che era entrato in conflitto con lui per il reciproco rifiuto di consultarsi) chiese aiuto a James Brooke per sopprimere ribelli e pirati, ma questi rifiut\u00f2 l'offerta in denaro e salp\u00f2 per Singapore. Durante il secondo soggiorno nella regione, nel 1841, Brooke accett\u00f2 di assistere Pangeran Muda Hashim in cambio dell'ottenimento di un territorio da governare.\nIl Brunei fu riconquistato e liberato, i pirati e gli insorti furono sconfitti quello stesso anno (anche grazie alla prodigiosa nave cannoniera \"Royalist\" e all'Esercito Britannico Cinese) ed il sultano, restaurato sul proprio trono, ricompens\u00f2 James Brooke cedendogli Sarawak, e lasciando al generale Charles il Sinian. Successivamente, il 24 settembre 1841 il sultano Ali Saifuddin II, su proposta di Pangeran Muda Hashim, gli confer\u00ec il titolo di rajah di Sarawak (rango equivalente a quello di re) e Brooke fond\u00f2 la dinastia dei \u201crajah bianchi di Sarawak\u201d. Raja Muda Hashim verr\u00e0 tuttavia assassinato da un ufficiale suo parente bramoso di potere, e toccher\u00e0 ancora a Brooke, che capeggiava le forze armate, stanare i colpevoli e pacificare una seconda volta il Brunei nel 1846. Il regno di Brooke fu riconosciuto indipendente nel 1842, salvo mantenere alcuni accordi commerciali privilegiati con il sultanato, ed ebbe anche il riconoscimento di autonomia degli Stati Uniti (1850) e della Gran Bretagna (1864).\nLord Brooke sovrano senza alcun intento colonizzatore o imperialistico, per quanto abbia finito per costituire una sorte di piccolo impero a spese del sultanato; le sue avventure affascinarono l'immaginario dei britannici, dando l'impulso a molti avventurieri di partire verso mete esotiche, seguendo l'esempio del romanzo di Rudyard Kipling, \"L'uomo che volle essere re\". In effetti il governo di Brooke fu innovativo e di stampo paternalistico, puntando alla fioritura economica del paese e alla salvaguardia della popolazione indigena pi\u00f9 che alla repressione e allo sterminio, anche se egli stesso fu veramente efficace nell'eliminazione della pirateria. D'altro canto, malgrado la pretesa monarchia costituzionale, Brooke govern\u00f2 in modo assoluto, superando i limiti del potere legislativo affidati al Parlamento (\"Concilium Negri\"). Curioso anche che, pur continuando a definirsi \"regno\", Sarawak avesse man mano incorporato molti dei domini del sultano fin quasi a rimpiazzarlo, a tal punto che \u00e8 possibile definire Sarawak stesso un \"sultanato de facto\".\nJames Brooke, il primo Raja bianco, ricevette un vasto territorio dal sultano, che fu espanso sensibilmente col passare del tempo sia da lui stesso che dai suoi successori, affittando o acquistando altre terre dal monarca del Brunei. Di per s\u00e9 Brooke era stato nominato dalla regina inglese governatore generale del vicereame di Labuan e console supremo del Borneo, e puntava in origine ad annettere Sarawak ai nuovi territori; tuttavia il progetto fall\u00ec e pot\u00e9 trasmettere solamente il proprio regno ai successivi Raja Bianchi.\nIl principato fu ampliato da Sir Brooke con le valli del Lupon e Skrang e le regioni di Muka, Sibu e Bintulu (aprile 1861), acquistate da Momon Abdul. Con il successore rajah Charles Brooke (1867-1917) raggiunse la massima estensione, ottenendo, dietro il versamento di tributi al sultano del Brunei Jalilul Aquamaddin, le valli del Baram (maggio 1882), Trusan (1885) e Limbang (17 marzo 1890, lasciando a Brunei i distretti di Belait e Tutong e la valle del Temburong come enclave. Il 12 gennaio 1905 venne acquistata anche la valle del Lawas gi\u00e0 propriet\u00e0 in concessione della North Borneo Company dal 1902. Nel 1888 lo stato si pose sotto il protettorato britannico, pur mantenendo la sua autonomia, e il successivo rajah Vyner Brooke (1917-46) ced\u00e9 i diritti sovrani alla corona inglese che ne fece una colonia (121.909 km\u00b2). I confini tra i protettorati inglesi (di cui i Brunei) e quelli olandesi furono sanciti ufficialmente il 20 giugno 1891. Questi territori vennero ottenuti principalmente grazie ad acquisti e tributi dal sultanato del Brunei, che venne pian piano messo in posizione subalterna; alla fine del secolo, Sarawak costituiva la principale potenza, anche per estensione, del Borneo, mentre il sultano aveva ben poco potere in confronto. Vennero comunque mantenuti accordi commerciali tra i due, oltre che con la Gran Bretagna.\nIl maggior declino del sultanato coincise con la massima espansione di Sarawak, nel 1905, quando era al potere Hashim Jalilul Aquamaddin.\nNon furono poche le rivolte da parte dei nobili spodestati, due delle quali (quella dei Daiacchi nel 1852 e quella della minoranza cinese nel 1857) rischiarono seriamente di spodestare o uccidere Raja James Brooke. Anche per questo motivo, oltre che per combattere la pirateria, Lord Brooke istitu\u00ec i Ranger di Sarawak nel 1862, con lo scopo di sorvegliare il territorio impervio e di far fronte alle minacce esterne. Nonostante tutto, Brooke seppe condurre una politica paternalistica e molto diversa da quella dei vicer\u00e9 britannici, moderando la repressione e favorendo le popolazioni indigene cos\u00ec da garantire una rinascita al proprio regno.\nVyner Brooke tent\u00f2 anche di rinnovare lo Stato nel 1941 con una costituzione che desse al \"Concilium Negri\" pi\u00f9 poteri, tuttavia per intrighi burocratici, in cui probabilmente era egli stesso coinvolto, il progetto non and\u00f2 in porto. \nL'invasione giapponese.\nDurante la seconda guerra mondiale Sarawak, come protettorato britannico, fu coinvolto nel conflitto contro la Germania nazista. Come nella grande guerra, fu implicato solo marginalmente nelle operazioni belliche, limitandosi a fornire materiale e mezzi. Le risorse del Sarawak, che era un obiettivo strategico importante nel caso di un attacco giapponese, furono tutte utilizzate per il supporto alle forze armate inglesi. Quando la guerra del Pacifico incominci\u00f2 nel dicembre del 1941, Sarawak si schier\u00f2 contro il Giappone, unitamente alle forze alleate, come parte dell'impero britannico.\nUn distaccamento di fanteria dell'esercito indiano e alcuni cannoni antiaerei furono spediti nel Sarawak per sostenere i locali Rangers di Sarawak (il piccolo esercito organizzato dai Brooke nel XIX Secolo). Il territorio fu occupato dalle truppe dell'impero del Giappone, che approfittarono delle esigue difese del regno. Il rajah Vyner era in visita in Australia durante l'invasione e riusc\u00ec a tornare a Sarawak solo dopo la liberazione, nel 1945. Vani furono i precedenti tentativi di ritorno e di infiltrare nella giungla truppe paracadutate che organizzassero la lotta contro i giapponesi. La marina di Sarawak fu utilizzata dai britannici durante le campagne nell'estremo oriente. Nel 1945,\nSarawak ed il resto del Borneo furono liberati dall'esercito australiano.\nCessione al Regno Unito.\nDopo la seconda guerra mondiale, Vyner Brooke cedette Sarawak alla Corona Britannica, in cambio di un sostanzioso vitalizio per s\u00e9 e la propria famiglia. Il nipote di Charles, Anthony Brooke, fu designato nuovo sovrano, con il rango di rajah Muda, dalla maggioranza dei membri del parlamento di Sarawak (Consiglio Negri) inizialmente contrari alla cessione al Regno Unito. Poi, per\u00f2, dovettero cedere e al Brooke rimase soltanto il titolo. Egli stesso continu\u00f2 comunque a definirsi \"Raja Bianco in esilio\" fino alla morte.\nAmministrazione.\nInizialmente James Brooke (ricordato da Emilio Salgari nel romanzo \"I pirati della Malesia\", scritto nel 1896) amministr\u00f2 il paese come uno stato vassallo del sultanato del Brunei. Quando assunse il controllo dell'area intorno a Kuching nel 1841, il sistema di governo si basava sull'inefficace modello in vigore nel Brunei, tuttavia dal 1842 a Sarawak fu riconosciuta la piena indipendenza, in cambio del pagamento di 1000 sterline. James impost\u00f2 una riforma e cre\u00f2 un servizio civile composto da funzionari britannici. Invit\u00f2 le missioni anglicane al fine di istituire chiese e scuole, nel tentativo sia di avvicinare gli abitanti locali alla cultura inglese, sia di attrarre coloni britannici che intendessero cambiare vita e migrare in Borneo. James mantenne molte delle usanze e dei simboli della vicina monarchia malese, combinati con il suo deciso sistema governativo. Si batt\u00e9 in modo particolare per garantire che le usanze e credenze dei nativi come i dayak, gli iban, fossero conservate e rispettate. Poich\u00e9 suo figlio Reuben George non poteva essere legittimato, scelse come successore il nipote Charles Brooke, Capitano del regno, che divenne il secondo rajah di Sarawak e seguit\u00f2 ad acquistare terreni dal sultano del Brunei, portando il territorio quasi alle dimensioni odierne. La massima espansione si raggiunse nel 1905, quando il reame contava 800.000 abitanti e aveva ormai incorporato molte regioni in precedenza appartenute al sultanato. \nFu Margaret di Sarawak, moglie di Charles Brooke, a comporre nel 1872 l\u2019inno del Paese, \u201cGone forth beyond the sea\u201d, e a scegliere il motto ciceroniano \u201cDum spiro spero\u201d. \nA Charles succedette come terzo e ultimo rajah Charles Vyner Brooke che, dopo un inizio difficile, avvi\u00f2 importanti riforme politiche tra cui quella concessa nel 1941, prima dell'invasione giapponese, con cui trasferiva parte dei poteri sovrani al Council Negri, il parlamento di Sarawak. La riforma fu per\u00f2 abrogata per una serie di problemi e intrighi di cui lo stesso Raja era forse a conoscenza. \nIl 1\u00ba luglio 1946 Vyner dovette abdicare e cedere il reame al Regno Unito con lo \"status\" di \"colonia della corona\". Mantenne per s\u00e9 solamente lo status di governatore britannico e un vitalizio ma senza poteri politici. Mor\u00ec il 9 maggio 1963.\nEconomia.\nInizialmente il regno vide i propri debiti salire in modo allarmante, sia per gli acquisti di territori del Brunei sia per i costi sostenuti nel sedare le ribellioni dei nuovi popoli inglobati. Dal 1860, per\u00f2, cominci\u00f2 una forte ripresa soprattutto grazie al commercio e agli scambi sempre pi\u00f9 espansivi.\nI Brooke adottarono una politica paternalista, volta a tutelare gli 'indigeni' dallo sfruttamento capitalista, ma anche a raggiungere livelli di sviluppo simili a quelli conseguiti in altre colonie dell'Impero britannico. James gett\u00f2 le basi per l'espansione del Sarawak ed il nipote Charles fu il principale esecutore, facendo costruire edifici pubblici e ampliando i confini dello Stato. Con loro Sarawak conobbe una fioritura commerciale e una certa indipendenza economica, pur rimanendo sempre legato alla Gran Bretagna per il commercio di materie prime e mezzi occidentali (come le armi dei Ranger).\nI Brooke erano decisi a impedire che i popoli di Sarawak venissero 'sfruttati' dagli interessi economici occidentali e formarono la \"Compagnia del Borneo\" per collaborare con i britannici nella gestione dell'economia. \nL'eredit\u00e0 architettonica della dinastia \u00e8 tuttora visibile in molti edifici del XIX secolo, ricordo dell'epoca coloniale. A Kuching si trovano l'Astana, residenza reale poi del governatore inglese, il vecchio museo di Sarawak, il forte Margherita, il forte di piazza, il palazzo di Giustizia Vecchia e il Brooke Memorial.\nin tutto questo le popolazioni di Sarawak furono ben integrate, malgrado l\u2019acquisizione di nuovi territori avesse fatto incontrare varie etnie. I Dayaki rimasero sempre una componente importante nel Paese, e cos\u00ec la minoranza cinese, ricca ma in parte osteggiata. Non furono tuttavia assenti le rivolte, con due falliti colpi di stato nel 1852 e 1857. "}
{"id": "2573726", "revid": "62004", "url": "https://it.wikipedia.org/wiki?curid=2573726", "title": "Oleksandr Oleksandrovy\u010d Kovpak", "text": ""}
{"id": "2573727", "revid": "104458", "url": "https://it.wikipedia.org/wiki?curid=2573727", "title": "Martin Hansson (sciatore)", "text": "\u00c8 fratello di Erika, a sua volta sciatrice alpina di alto livello.\nBiografia.\nSlalomista puro originario di S\u00e4len, Hansson debutt\u00f2 in campo internazionale ai Mondiali juniores di Monte Campione/Colere 1993 ed esord\u00ec in Coppa del Mondo il 22 gennaio 1995 a Wengen, senza qualificarsi per la seconda manche. Un anno dopo, il 27 gennaio 1996, ottenne i primi punti nel circuito arrivando 20\u00ba a Sestriere; il 7 febbraio successivo colse il suo primo podio in Coppa Europa (3\u00ba ad Altaussee) e in seguito prese parte alla sua prima rassegna iridata, Sierra Nevada 1996, senza completare la prova.\nNella stagione 1996-1997 conquist\u00f2 la sua unica vittoria in Coppa Europa, il 9 dicembre a Serre Chevalier, e il suo unico podio in Coppa del Mondo: 3\u00ba a Chamonix il 12 gennaio. Ai Mondiali di Sestriere 1997 gareggi\u00f2, oltre che in slalom speciale, in slalom gigante, ma in entrambi i casi non complet\u00f2 la prova. Anche ai XVIII Giochi olimpici invernali di , sua prima presenza olimpica, non port\u00f2 a termine n\u00e9 lo slalom gigante n\u00e9 lo slalom speciale.\nTornato a concentrarsi esclusivamente sullo slalom speciale, ai Mondiali di Vail/Beaver Creek 1999 usc\u00ec nella prima manche, mentre a quelli di Sankt Moritz 2003 si classific\u00f2 12\u00ba. Il 20 gennaio 2005 a Mellau sal\u00ec per l'ultima volta sul podio in Coppa Europa (2\u00ba); l'anno dopo ai XX Giochi olimpici invernali di , suo congedo olimpico, ottenne il 10\u00ba posto. Ai Mondiali di \u00c5re 2007, sua ultima presenza iridata, fu nuovamente 12\u00ba. Disput\u00f2 la sua ultima gara di Coppa del Mondo il 9 marzo 2008 a Kranjska Gora, senza qualificarsi per la seconda manche, e si conged\u00f2 dal Circo bianco il 18 aprile successivo disputando una gara FIS nel suo paese d'origine.\nBilancio della carriera.\nLe stagioni 1996-1997, 1997-1998 e 1998-1999 furono le migliori dal punto di vista dei risultati in Coppa del Mondo per l'atleta svedese. In questo periodo ottenne infatti una serie di piazzamenti tra i primi dieci; tra questi il suo unico podio. Negli anni seguenti le prestazioni nel circuito internazionale calarono e tra il 2000 e il 2008 si piazz\u00f2 nei primi dieci solo in tre occasioni.\nPalmar\u00e8s.\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "2573728", "revid": "62004", "url": "https://it.wikipedia.org/wiki?curid=2573728", "title": "Serhij Valentynovy\u010d Valjajev", "text": ""}
{"id": "2573729", "revid": "62004", "url": "https://it.wikipedia.org/wiki?curid=2573729", "title": "Dmytro Anatolijovy\u010d \u0160utkov", "text": ""}
{"id": "2573731", "revid": "62004", "url": "https://it.wikipedia.org/wiki?curid=2573731", "title": "Maksym Vahifovy\u010d Pa\u0161ajev", "text": ""}
