{"id": "2527160", "revid": "1924342", "url": "https://it.wikipedia.org/wiki?curid=2527160", "title": "Michael Jackson", "text": "Conosciuto anche come \"The King of Pop\" (\"Il Re del Pop\"), \u00e8 considerato una delle figure pi\u00f9 significative del XX\u00b0 e XXI\u00ba secolo per merito del suo contributo nel mondo della musica, della danza, della moda e dello spettacolo. Tramite le sue performance dal vivo e i suoi video ha reso popolari tecniche di danza come il moonwalk, il toe stand, l'anti-gravity lean e la robot dance, arrivando ad essere considerato uno dei migliori ballerini della storia.\n\u00c8 uno dei pochi artisti mondiali ad essere stati inseriti per due volte nella Rock and Roll Hall of Fame, una come solista e una come membro dei Jackson 5; \u00e8 stato inoltre inserito in altre 10 Hall of Fame, tra cui la Songwriters Hall of Fame e la Dance Hall of Fame, unico ballerino proveniente dal mondo dell'industria musicale. Jackson ha vinto centinaia di premi, che fanno di lui l'artista pi\u00f9 premiato nella storia. Tra questi figurano 39 certificazioni nel Guinness dei primati, inclusa quella di \"Intrattenitore di maggior successo di tutti i tempi\", 15 Grammy Awards (inclusi due Grammy alla carriera) su 38 nomination, 40 Billboard Awards, 26 American Music Awards, 16 World Music Awards, 15 MTV Video Music Awards, 12 Soul Train Music Awards, 6 BRIT Awards e un Golden Globe. \u00c8 stato inoltre premiato come artista \"del Decennio\", \"di una Generazione\", \"del Secolo\" e \"del Millennio\".\nConsiderato l'artista con il maggior successo commerciale di tutti i tempi dal Guinness dei primati, la vendita stimata di tutti i suoi album e singoli si aggira intorno al miliardo di copie in tutto il mondo, il che lo rende uno degli artisti pi\u00f9 venduti nella storia della musica. Nel 1982 pubblic\u00f2 il suo sesto album in studio \"Thriller\", che divent\u00f2 l'album pi\u00f9 venduto nella storia della musica, avendo superato le 100 milioni di copie a livello globale, di cui 34 milioni nei soli Stati Uniti, rendendolo l'album in studio pi\u00f9 venduto e pi\u00f9 certificato nel paese. I suoi altri progetti discografici, tra cui \"Off the Wall\", \"Bad\", \"Dangerous\" e ' sono anch'essi catalogati tra gli album pi\u00f9 venduti al mondo, mentre ' \u00e8 catalogato come l'album di remix pi\u00f9 venduto nel mondo. Durante la sua carriera da solista Jackson ha avuto 14 singoli al numero uno negli Stati Uniti, pi\u00f9 di ogni altro artista maschile della Hot 100 Era, oltre ad essere stato il primo artista della storia ad entrare nella Billboard Hot 100 direttamente alla prima posizione.\nIn qualit\u00e0 di membro principale dei Jackson 5, Jackson divent\u00f2 il cantante pi\u00f9 giovane ad essere arrivato alla prima posizione della Billboard Hot 100, oltre ad essere uno dei soli tre artisti al mondo, insieme a Paul McCartney e Phil Collins, ad aver venduto oltre 100 milioni di copie in tutto il mondo sia come artista solista che come membro di una band. Nel 1997 un sondaggio popolare lo ha decretato \"uomo pi\u00f9 famoso del pianeta\", mentre nel 2006 il Guinness dei primati lo ha eletto \"indubbiamente il pi\u00f9 famoso essere umano vivente\". Nel 2000, il Guinness dei primati gli ha riconosciuto il supporto di 39 diverse associazioni di beneficenza, pi\u00f9 di qualunque altro intrattenitore.\nSuccessivamente, l'artista fece spesso parlare di s\u00e9 anche per la sua vita privata, tra cui il suo cambio d'aspetto (da nero divent\u00f2 bianco a causa della vitiligine), gli interventi di chirurgia estetica, le sue relazioni personali e le accuse di molestie, da cui poi fu dichiarato non colpevole nel 2005, nonch\u00e9 per le sue iniziative umanitarie come la creazione di associazioni benefiche per tutelare i diritti dei bambini e degli animali. Michael Jackson \u00e8 morto nel 2009, all'et\u00e0 di 50 anni, per un infarto cardiaco in seguito ad un'intossicazione acuta causata dall'anestetico propofol somministratogli, per tentare in modo fallace di alleviare la sua insonnia cronica, dal medico Conrad Murray, che in seguito fu condannato per omicidio colposo.\nPeraltro, Jackson vanta anche diversi record postumi: nel 2010 divent\u00f2 l'artista pi\u00f9 scaricato su Internet di tutti i tempi, nel 2014 divent\u00f2 l'unico artista della storia a essere entrato nella Top 10 della Billboard Hot 100 in cinque decenni differenti, mentre nel 2016 divent\u00f2 l'artista, in vita o scomparso, con i maggiori guadagni della storia, per aver guadagnato pi\u00f9 di 825 milioni di dollari in un solo anno. Dalla sua morte, Jackson ha dominato la classifica delle celebrit\u00e0 scomparse pi\u00f9 ricche al mondo di Forbes per ben undici anni, gli ultimi otto dei quali consecutivamente, con guadagni superiori ai 2 miliardi e mezzo di dollari. Nel 2021 divent\u00f2 il primo artista della storia ad avere singoli nella Top 20 della Billboard Hot 100 in sette decenni consecutivi.\nBiografia.\nInfanzia e rapporto con il padre (1958-1964).\nMichael Joseph Jackson nacque alle 19:33 del 29 agosto 1958 al St. Mary's Mercy Hospital di Gary, in Indiana; ottavo di dieci figli di una modesta famiglia afroamericana. La madre Katherine Esther Scruse, commessa in un supermercato Sears, era dal 1963 una devota testimone di Geova ed era solita cantare con i figli. Il padre Joseph Jackson era operaio in un'acciaieria della United States Steel e in giovent\u00f9 era stato il chitarrista dei Falcons, gruppo R&amp;B amatoriale. Michael aveva tre sorelle, Rebbie, La Toya, Janet, e sei fratelli, Jackie, Tito, Jermaine, Marlon, Brandon (fratello gemello di Marlon, morto 24 ore dopo la nascita) e Randy. La famiglia Jackson visse per lungo tempo in una piccola casa di mattoni a Bowmont Drive, all'indirizzo \"2300 Jackson Street\".\nMichael e i suoi fratelli crebbero in un ambiente familiare dove la Bibbia era l'unico strumento di formazione, la cui trasgressione implicava severe punizioni: secondo diverse testimonianze i fratelli Jackson, in particolare Michael, erano sovente maltrattati dal padre e costretti a prove incessanti oltre che a violenze fisiche. Il rapporto di Michael nei confronti del padre sar\u00e0 al centro dell'attenzione mediatica lungo tutta la sua carriera.\nL'inizio della carriera con i Jackson 5 (1964-1976).\nCresciuto quindi in una famiglia dedita alla musica, Michael entr\u00f2 in contatto con il mondo dello spettacolo fin dalla pi\u00f9 tenera et\u00e0. Cant\u00f2 per la prima volta in pubblico, di fronte ai suoi compagni di classe e ai suoi familiari, durante una recita di Natale eseguendo il brano \"Climb Ev'ry Mountain\" a cappella nella sua scuola materna. Nel 1964, all'et\u00e0 di cinque anni, venne aggregato dal padre nel gruppo dei suoi fratelli, che non aveva ancora un nome definitivo. Michael inizialmente ne era il percussionista, ma successivamente incominci\u00f2 a condividere la parte di cantante con il fratello Jermaine e il gruppo cambi\u00f2 nome in The Jackson 5. Dopo aver partecipato a vari talent dell'epoca, i Jackson 5 firmarono prima per la Steeltown, un'etichetta discografica di Gary, per poi essere portati all'attenzione del produttore discografico Berry Gordy, capo della Motown Records, che li lanci\u00f2 nel 1969. Quando nel gennaio 1970 il loro singolo di debutto \"I Want You Back\" raggiunse la 1\u00aa posizione della \"Billboard Hot 100\", Michael divent\u00f2 il cantante pi\u00f9 giovane ad essere arrivato alla prima posizione delle classifiche americane, all'et\u00e0 di 11 anni e 5 mesi. Con l'uscita dei successivi tre singoli, \"ABC\", \"The Love You Save\" e \"I'll Be There\", i Jackson 5 diventarono i primi artisti della storia a debuttare con quattro singoli consecutivi al numero uno di \"Billboard\", e il primo gruppo di teen idols di fama internazionale. In seguito al successo del gruppo, la famiglia Jackson lasci\u00f2 Gary e si trasferir\u00ed a Encino, in California, nel maggio 1971.\nAll'enorme successo con i suoi fratelli il giovane Michael incominci\u00f2 ad alternare la sua carriera da solista, e grazie alla Motown riusc\u00ec a registrare i suoi primi quattro album in studio da solista: \"Got to Be There\" e \"Ben\" nel 1972, \"Music &amp; Me\" nel 1973 e \"Forever, Michael\" nel 1975, i quali riscossero un discreto successo vendendo pi\u00f9 di 20 milioni di copie in tutto il mondo. La canzone \"Ben\", estratta dall'album omonimo, divent\u00f2 il primo singolo numero uno nella sua carriera da solista, vinse un Golden Globe e fu nominata ai Premi Oscar come miglior canzone, trattandosi del brano portante di un film dello stesso nome. L'interpretazione di \"Ben\" agli Oscar del 1973 fu una delle prime da solista della sua carriera.\nScaduto il contratto con la Motown nel 1976, i Jackson 5 firmarono con la Epic Records. La Motown contest\u00f2 per\u00f2 l'accordo, intentando procedure legali. Alla fine i fratelli dovettero cambiare nome da The Jackson 5 a The Jacksons e persero Jermaine, che volle restare alla vecchia etichetta; a sostituirlo fu chiamato Randy, ultimogenito dei fratelli Jackson.\nLa maturazione artistica nei Jacksons e l'affermazione da solista con \"Off the Wall\" (1976-1981).\nNel 1976, nell'album \"The Jacksons\" venne pubblicata la prima canzone scritta e composta da Michael, intitolata \"Blues Away\", ma fu a partire dal 1978 che il cantante, oltre ad essere il frontman dei Jacksons ne divenne anche l'autore principale, con la collaborazione del fratello Randy. Per l'album \"Destiny\", la Epic lasci\u00f2 infatti per la prima volta carta bianca ai fratelli Jackson, permettendo loro di scrivere e comporre ogni brano, ad eccezione del singolo di lancio \"Blame It on the Boogie\"; il secondo singolo estratto, \"Shake Your Body (Down to the Ground)\", entr\u00f2 nella Top 10 di \"Billboard\" e divenne il singolo di maggior successo nella storia del gruppo.\nLo stesso anno venne scritturato per interpretare il ruolo dello spaventapasseri nel film musicale \"The Wiz\", diretto dal regista Sidney Lumet. La colonna sonora del film venne curata dal produttore discografico Quincy Jones, che Jackson ebbe l'occasione di conoscere proprio durante le riprese della pellicola, e a cui chiese di produrre il suo primo album da solista per la Epic.\"Off the Wall\" venne pubblicato il 10 agosto 1979 ed ebbe un enorme successo diventando il primo album nella storia della musica a piazzare nella Top 10 della \"Billboard Hot 100\" quattro singoli: \"Don't Stop 'Til You Get Enough\", \"Rock with You\", \"Off the Wall\" e \"She's Out of My Life.\" Anche nel Regno Unito l'album infranse lo stesso record, con quattro brani entrati nella Top 10 della Official Singles Chart. \"Off the Wall\" raggiunse inoltre la 3\u00aa posizione della \"Billboard Albums Chart\", rimanendo per 48 settimane consecutive tra le prime 20 posizioni e arrivando a vendere oltre 15 milioni di copie in poco tempo, diventando all'epoca l'album di un artista afroamericano pi\u00f9 venduto della storia. L'album ad oggi ha venduto quasi 10 milioni di copie negli Stati Uniti e circa 30 totali nel mondo. Jackson divenne anche il primo artista nero a essere riuscito a entrare in una classifica per bianchi, rompendo cos\u00ec le barriere razziali e contribuendo a creare classifiche unificate. Secondo la rivista \"Rolling Stone\", con \"Off the Wall\", Jackson:\nL'album valse a Jackson anche diversi premi: nel 1980 vinse tre American Music Awards e un Grammy Award per l'interpretazione di \"Don't Stop 'Til You Get Enough\". Come dichiarato per\u00f2 in seguito nella sua autobiografia, nonostante tutto questo successo, Jackson rimase deluso dai risultati ottenuti dall'album, che a detta sua avrebbe dovuto avere un maggiore impatto.\nDopo la parentesi da solista, il cantante ritorn\u00f2 in studio con i fratelli per registrare il loro nuovo album \"Triumph\". Composto quasi interamente da Jackson, e spinto dai singoli \"Lovely One\", \"This Place Hotel\" e \"Can You Feel It\", divenne il primo album del gruppo a raggiungere la cima delle classifiche dal 1971, venendo seguito da un nuovo tour nazionale di successo. Nonostante il gruppo godesse di una rinnovata popolarit\u00e0, il confronto con gli eccezionali risultati ottenuti da \"Off the Wall\" fu evidente, dando un chiaro segnale sul fatto che ormai Jackson era lanciato verso una carriera da solista.\nSuccesso mondiale con \"Thriller\" ed esibizione al Motown 25 (1982-1984).\nNel 1982 Jackson venne contattato dal regista Steven Spielberg, il quale lo invit\u00f2 a prendere parte alla realizzazione di un audiolibro del film \"E.T. l'extra-terrestre\", conosciuto come \"E.T. Storybook\", per il quale il cantante incise il brano \"Someone in the Dark\" e narr\u00f2 anche la storia del film, per il quale ricever\u00e0 un Grammy Award nel 1984. Il cantante pass\u00f2 poi gran parte dell'anno insieme con il produttore Quincy Jones ai Westlake Recording Studios di Los Angeles per registrare il suo nuovo album in studio.\nIl 30 novembre usc\u00ec \"Thriller\", secondo album da solista dell'artista per la Epic, che divenne il suo pi\u00f9 grande successo commerciale. L'album si piazz\u00f2 al primo posto della \"Billboard 200\" e vi rimase per 37 settimane, pi\u00f9 di ogni altro album in studio nella storia della classifica, restando poi nelle prime dieci posizioni per altre 80 settimane consecutive, stabilendo un secondo record. Fu il primo album della storia a piazzare 7 singoli nella Top 10 della Billboard Hot 100: \"The Girl Is Mine\", cantata insieme a Paul McCartney, \"Billie Jean\", \"Beat It\", \"Wanna Be Startin' Somethin\"', \"Human Nature\", \"P.Y.T. (Pretty Young Thing)\" e l'omonima \"Thriller\", mentre nel Regno Unito super\u00f2 il record di \"Off the Wall\", piazzando cinque brani in Top 10. Jackson divenne il primo artista della storia ad arrivare alla 1\u00aa posizione di quattro diverse classifiche di album e singoli americane simultaneamente, stabilendo anche il record di permanenza in classifica per un artista maschile. Con vendite di oltre 20 milioni di copie, \"Thriller\" fu l'album pi\u00f9 venduto negli Stati Uniti sia nel 1983 che nel 1984, rendendolo il primo album best seller del paese per due anni consecutivi.\nL'album \u00e8 stato il primo ad essere certificato triplo disco di diamante dalla RIAA per le vendite di 34 milioni di copie negli Stati Uniti, pi\u00f9 di ogni altro album in studio. \u00c8 inoltre l'album pi\u00f9 venduto nella storia della musica a livello globale, con all'attivo oltre 100 milioni di copie. L'impatto dell'album nella musica popolare fu enorme, tanto da cambiare per sempre l'industria discografica e diventare un vero e proprio fenomeno culturale, venendo cos\u00ec definito: \nIl 10 marzo 1983, con la messa in onda del video di \"Billie Jean\", Michael Jackson divenne il primo artista di colore a essere trasmesso su MTV, che fino ad allora si era sempre rifiutata di far comparire artisti neri. Il brano rimase per sette settimane consecutive alla 1\u00aa posizione della Billboard Hot 100, e per altre nove in cima alla \"Hot R&amp;B Chart\", ricevendo una rotazione continua e massiccia su MTV. La popolarit\u00e0 di Jackson era in continuo aumento, ma il picco della fama venne toccato il 25 marzo 1983: quella sera infatti, il cantante e i suoi fratelli si esibirono al concerto celebrativo dei 25 anni dalla nascita della Motown, l'etichetta che li aveva lanciati, intitolato \"\". Per coloro che non possedevano la tv via cavo o non guardavano MTV, quella fu la prima occasione di vedere Jackson esibirsi dal vivo. Dopo essersi esibito con i suoi fratelli in un medley dei Jackson 5, Michael rimase da solo sul palco interpretando \"Billie Jean\". Durante questa esibizione, il cantante lanci\u00f2 per la prima volta il moonwalk, passo con cui il suo stile di danza verr\u00e0 identificato negli anni a venire.\nDurante l'esibizione di Jackson, tra il pubblico in sala si scaten\u00f2 il caos. Il giornalista Christopher Smith, che era presente, scrisse:\nUn altro giornalista presente, Steven Ivory, disse:\nIl giorno seguente, Fred Astaire, uno degli idoli di Jackson, chiam\u00f2 il cantante per congratularsi:\nL'evento fu seguito in televisione da circa 50 milioni di telespettatori, ascolti che negli Stati Uniti non si avevano dai tempi delle esibizioni di Elvis Presley e dei Beatles all\"'Ed Sullivan Show\". La stampa defin\u00ec Jackson \"il nuovo Sinatra\" ed \"elettrizzante come Elvis\". Dopo l'esibizione al \"Motown 25\", le vendite di \"Thriller\" incrementarono in maniera esponenziale, stabilendo un record mai raggiunto prima di allora e mai pi\u00f9 superato: dopo aver venduto 32 milioni di copie nel solo 1983, fu riconosciuto come l'album pi\u00f9 venduto di tutti i tempi dal \"Guinness dei primati\" nel febbraio 1984. Nel suo picco, \"Thriller\" arriv\u00f2 a vendere oltre un milione di copie a settimana; il giornalista e biografo di Jackson, J. Randy Taraborrelli, ha affermato che l'album riattiv\u00f2 l'industria musicale, che era in declino sin dal 1978:\nA ottobre usc\u00ec \"Say Say Say\", secondo duetto con Paul McCartney, che rimase per sei settimane in cima alla \"Billboard Hot 100\" e divenne il settimo singolo di Jackson in Top 10 in un anno, eguagliando il record detenuto dai Beatles.\nA partire dal 1983 Jackson viene inoltre considerato come l'inventore dei video musicali moderni, intesi come fonte attraverso la quale gli artisti potevano promuovere al meglio la loro musica, realizzando video con effetti speciali, scenografie hollywoodiane e coreografie spettacolari, come il video di \"Billie Jean\", entrato nell'immaginario collettivo per le famose mattonelle che si illuminavano sotto i suoi piedi, o quello di \"Beat It\" con la sua coreografia in stile \"West Side Story\". Il 2 dicembre 1983 MTV trasmise per la prima volta in mondovisione il video musicale di \"Thriller\". Girato da John Landis, con una durata di 13 minuti e mezzo e costato un milione di dollari, il video sarebbe diventato una pietra miliare nella storia della musica. Les Garland, direttore della programmazione di MTV, disse che per la prima volta nella storia della rete ci furono degli straordinari picchi di ascolto:\nNel 1989 \"Thriller\" venne premiato dagli spettatori di MTV come \"miglior video musicale della storia\". Nel sondaggio \"100 Greatest Music Videos Ever Made\" del 1999, il pubblico di MTV elesse nuovamente il video di \"Thriller\" come \"miglior video musicale di tutti i tempi\". Nel 2001 anche il canale televisivo VH1 lo inser\u00ec al primo posto della sua classifica \"100 Greatest Videos of All Time\". Il \"Guinness dei primati\" lo ha elencato nel 2006 come il \"video musicale di maggior successo di tutti i tempi\". Nel 2009 il video \u00e8 stato inserito nel National Film Registry della Biblioteca del Congresso di Washington per essere \"culturalmente, storicamente o esteticamente significativo\", diventando il primo e unico video musicale ad aver ricevuto questo onore e venendo definito \"video musicale pi\u00f9 famoso di tutti i tempi\". Nel 2010 \"Thriller\" \u00e8 stato nuovamente votato come \"video pi\u00f9 influente di tutti i tempi\" dagli utenti di Myspace.\nIl 16 gennaio 1984 agli American Music Awards, Jackson stabil\u00ec un nuovo record di vittorie, aggiudicandosi 8 premi su 11 nomination, incluso l\"'Award of Merit\", diventando a soli 25 anni l'artista pi\u00f9 giovane ad aver ricevuto il premio. Il 29 gennaio, all'assegnazione dei Grammy Awards 1984, Jackson vinse 8 premi su 12 nomination, entrando nuovamente nel \"Guinness\" come \"l'artista con il maggior numero di Grammy Awards vinti in un solo anno\". Poche settimane dopo venne pubblicato il documentario \"The Making of Thriller\", che divent\u00f2 all'epoca la videocassetta pi\u00f9 venduta della storia, sia nel genere musicale sia in quello cinematografico, con vendite superiori ai 10 milioni di unit\u00e0.\nSpot per la Pepsi e \"Victory Tour\", \"We Are the World\" e \"Captain EO\" (1984-1986).\nIl 27 gennaio 1984, Jackson e i suoi fratelli girarono uno spot pubblicitario per la Pepsi-Cola allo Shrine Auditorium di Los Angeles. Il gruppo stava simulando un concerto davanti a migliaia di fan, quando i capelli di Michael presero accidentalmente fuoco a causa di un imprevisto guasto pirotecnico durante l'esecuzione di \"Billie Jean\". Il cantante riport\u00f2 gravi ustioni di terzo grado al cuoio capelluto e alla base della testa che arrivarono fino al cranio e fu costretto a sottoporsi ad alcuni interventi di chirurgia plastica ricostruttiva a quest'ultimo, allo scopo di nascondere alcune cicatrici rimaste dopo l'incidente. Il cantante don\u00f2 il risarcimento di un milione e mezzo di dollari ricevuto dalla Pepsi al centro per le cure dei grandi ustionati nel quale era stato ricoverato. L'episodio dell'incidente ebbe enorme impatto mediatico, e soprattutto sulla salute di Jackson, che dovette subire trapianti di cuoio capelluto per i dieci anni successivi e che continu\u00f2 a soffrire di dolori lancinanti ed emicranie per tutto il resto della vita. Secondo i rapporti finanziari dell'epoca, grazie alla partnership con Jackson, la Pepsi registr\u00f2 vendite per 7,7 miliardi di dollari e un aumento della sua quota di mercato nel 1984, mentre la sua storica rivale Coca-Cola registr\u00f2 un significativo calo di vendite. Essendo sotto contratto con Pepsi, Jackson dovette declinare l'invito ad esibirsi come atto principale alla cerimonia di chiusura delle XXIII Olimpiadi di Los Angeles, che erano state sponsorizzate da Coca-Cola.\nIl 14 maggio il cantante venne invitato alla Casa Bianca dal presidente degli Stati Uniti Ronald Reagan, per ricevere un premio dovuto al sostegno che aveva dato a enti benefici nella lotta contro l'alcol e la droga, concedendo anche l'uso di \"Beat It\" in uno spot pubblicitario su tali tematiche. Il \"Time\" descrisse l'influenza di Jackson a quel punto come qualcosa \"che supera ogni confine di gusto, stile e colore\", mentre per il \"New York Times\" \"nel mondo della musica c'\u00e8 Michael Jackson, e poi ci sono tutti gli altri\". A quel punto Jackson aveva il pi\u00f9 alto tasso di royalties dell'industria musicale, circa 2 dollari per ogni album venduto, e stava realizzando profitti da record. Bambole, capi di abbigliamento e gagdet modellati con la sua immagine apparvero nei negozi nordamericani nel maggio 1984, andando a ruba e dando vita ad un'autentica industria.\nIn luglio usc\u00ec \"Victory\", nuovo album dei Jacksons, seguito da un tour promozionale negli stadi di Stati Uniti e Canada. Il \"Victory Tour\" inizi\u00f2 il 6 luglio a Kansas City, terminando il 9 dicembre dello stesso anno a Los Angeles, con un record di sei concerti sold out al Dodger Stadium. Durante la tourn\u00e9e, l'attenzione del pubblico e della stampa fu completamente rivolta verso Jackson, i cui brani da solista provenienti da \"Off the Wall\" e \"Thriller\" costituivano la met\u00e0 della scaletta. I 55 concerti del tour fecero registrare un'affluenza di 3 milioni di spettatori, con ricavi complessivi di 75 milioni di dollari, cifre che lo resero all'epoca il tour di maggior successo della storia, superando il precedente record dei Rolling Stones. Jackson don\u00f2 tutti i suoi ricavi personali dal tour, 5 milioni di dollari, in beneficenza. Al termine della tourn\u00e9e, Michael annunci\u00f2 il suo abbandono dai Jacksons per potersi dedicare definitivamente alla sua carriera da solista.Nel gennaio 1985 scrisse insieme a Lionel Richie il singolo benefico \"We Are the World\" per raccogliere fondi destinati alle popolazioni dell'Africa orientale, colpite in quel periodo da una grave carestia, registrandolo insieme ad un supergruppo di altri 44 artisti denominato USA for Africa. Negli Stati Uniti il brano vendette pi\u00f9 di sette milioni di copie in meno di quattro mesi, diventando il singolo con le vendite pi\u00f9 veloci di sempre, e rimase alla 1\u00aa posizione di \"Billboard\" per un mese, entrando anche nelle classifiche rock e country. \"We Are the World\" divent\u00f2, all'epoca, il singolo pi\u00f9 venduto della storia con oltre 22 milioni di copie, e raccolse 80 milioni di dollari. Ai Grammy Awards 1986 il brano vinse quattro premi. Nonostante fosse stato invitato, Jackson non pot\u00e9 partecipare al Live Aid il 13 luglio 1985, poich\u00e9 gi\u00e0 impegnato con progetti precedenti in studio di registrazione; \"We Are the World\", cantata da tutti gli artisti partecipanti, chiuse il concerto di Filadelfia.\nIn agosto, tramite il suo avvocato John Branca, Jackson acquist\u00f2 per 47,5 milioni di dollari il catalogo ATV Music Publishing, comprendente i diritti di pubblicazione di quasi 4.000 canzoni, inclusa la maggior parte del materiale dei Beatles.\nNel 1986 Jackson strinse un secondo accordo pubblicitario con la Pepsi per il valore di 50 milioni di dollari, riconosciuto dal \"Guinness dei primati\" come il pi\u00f9 grande accordo di sponsorizzazione personale della storia. Lo stesso anno recit\u00f2 come protagonista nel cortometraggio in 4D \"Captain EO\", prodotto da George Lucas e diretto da Francis Ford Coppola. Lunga appena 17 minuti, ma costata tra i 17 e i 30 milioni di dollari, la pellicola fu realizzata appositamente dalla Disney come attrazione per i suoi parchi a tema: Walt Disney World lo proiett\u00f2 a Epcot dal 12 settembre 1986, Disneyland dal 18 settembre 1986, Tokyo Disneyland dal 20 marzo 1987 mentre Disneyland Paris avrebbe lanciato l'attrazione alla sua apertura nell'aprile del 1992. \"Captain EO\" \u00e8 ritornato, per diversi periodi di tempo, in tutti i parchi Disneyland del mondo dopo la prematura scomparsa dell'artista.\n\"Bad\" (1987-1990).\nIl 31 agosto 1987 usc\u00ec \"Bad\", settimo album da solista di Jackson, terzo per la Epic e ultimo prodotto da Quincy Jones. Descritto dalla stampa come \"l'album pi\u00f9 atteso di sempre\", \"Bad\" divent\u00f2 il primo album della storia a debuttare in vetta alle classifiche di 25 paesi del mondo, vendendo oltre 7 milioni di copie nella prima settimana di uscita. Negli Stati Uniti esord\u00ec al primo posto della Billboard 200 e rimase nella Top 5 per 38 settimane, stabilendo il record di permanenza per un album. Jackson avrebbe voluto interpretare la title track insieme a Prince, tuttavia l'idea fu scartata a causa del rifiuto del rocker di Minneapolis. Dall'album furono estratti dieci singoli: \"I Just Can't Stop Loving You\" (in duetto con Siedah Garrett), \"Bad\", \"The Way You Make Me Feel\", \"Man in the Mirror\", \"Dirty Diana\", \"Another Part of Me\", \"Smooth Criminal\", \"Leave Me Alone\", \"Liberian Girl\" e \"Speed Demon\"; i primi cinque finirono alla 1\u00aa posizione di Billboard, stabilendo un nuovo record nel \"Guinness\". Nel Regno Unito, \"Bad\" divenne all'epoca l'album con le vendite pi\u00f9 veloci di sempre, mentre sette singoli entrarono nella Top 10 della \"Official Singles Chart\", infrangendo il record precedente detenuto dallo stesso Jackson\".\" \"Bad\" ebbe un enorme successo commerciale, vendendo oltre 30 milioni di copie in pochi anni e diventando, all'epoca, il secondo album pi\u00f9 venduto della storia dietro a \"Thriller\". Ad oggi \"Bad\" ha venduto 45 milioni di copie nel mondo, 11 delle quali negli Stati Uniti, ed \u00e8 il quinto album pi\u00f9 venduto a livello mondiale.Il video della title track, ambientato in una stazione della metropolitana di New York, fu girato da Martin Scorsese: con una durata di 18 minuti e un costo oltre 2 milioni di dollari, super\u00f2 i precedenti record del video di \"Thriller\". Nel video era presente anche l'attore Wesley Snipes, allora al suo debutto cinematografico, mentre Steven Spielberg, Dan Aykroyd, David Copperfield, Whoopi Goldberg, John Travolta, Olivia Newton-John, Lou Ferrigno, \"Weird Al\" Yankovic e altre celebrit\u00e0 di Hollywood apparvero nel video di \"Liberian Girl\".\nIl 12 settembre del 1987 ebbe inizio da Tokyo il \"Bad World Tour\", primo tour solista di Jackson; nel solo Giappone tutti i 14 concerti iniziali furono sold out e registrarono oltre 570.000 spettatori, battendo ogni precedente record giapponese. A fine maggio Jackson inaugur\u00f2 il tour europeo in Italia, con due serate allo Stadio Flaminio di Roma davanti a 70.000 persone, mentre il 19 giugno si esib\u00ec davanti a pi\u00f9 di 60.000 fans a Berlino Ovest, nella piazza del Reichstag di fronte al Muro di Berlino; la Stasi, preoccupata che il concerto potesse radunare migliaia di cittadini della DDR presso il confine, lo consider\u00f2 \"uno dei momenti pi\u00f9 minacciosi per la sicurezza della Germania orientale\". In luglio Jackson esegu\u00ec 7 concerti sold out al Wembley Stadium di Londra davanti a oltre 504.000 spettatori, ottenendo un nuovo record nel \"Guinness dei primati\" per \"la serie di concerti di maggior successo della storia\"; la richiesta totale era stata superiore a 2 milioni di biglietti, una cifra tale da poter fare almeno 21 concerti sold out. Nell'ultima tappa del tour europeo Jackson si esib\u00ec all'Aintree Racecourse di Liverpool, davanti ad un pubblico di 225.000 persone, il pi\u00f9 grande della sua carriera, e il pi\u00f9 grande mai radunato da un'artista straniero nel Regno Unito. Il tour si concluse a Los Angeles il 27 gennaio 1989, con un totale di 123 concerti in 15 nazioni, che registrarono quasi 4,5 milioni di spettatori e incassi superiori ai 125 milioni di dollari, cifre che lo resero all'epoca il tour di maggior successo nella storia della musica. Nel 2019, il \"Bad World Tour\" \u00e8 stato scelto da Vivid Seats e \"Consequence\" come il \"miglior tour di tutti i tempi\" di un artista solista:\nNel febbraio 1988 Jackson pubblic\u00f2 l'autobiografia \"Moonwalk\". Il libro divenne il best seller dell'anno, con oltre 450.000 copie vendute in pochi giorni. Il 2 marzo Jackson partecip\u00f2 ai Grammy Awards 1988 dove \"Bad\" ricevette 5 nomination tra le quali quella di Album dell'anno, ma vinse solo il premio per \"Best Engineered Recording.\" Alla serata Jackson non fece incetta di premi, ma rub\u00f2 la scena a ogni altro artista presente esibendosi in una storica performance, considerata una delle migliori nella storia dei Grammy, con \"The Way You Make Me Feel\" e con \"Man in the Mirror\", dove fu accompagnato da un coro gospel. Pochi giorni dopo il cantante ricevette due lauree honoris causa in Lettere, una dalla Fisk University e una dalla United Negro College Fund; dal 1985 aveva donato oltre 450.000 dollari alla fondazione, garantendo borse di studio a pi\u00f9 di 130 giovani afroamericani.\nPoco tempo dopo il cantante acquist\u00f2 per 17 milioni di dollari il Neverland Ranch, che sarebbe stato la sua residenza ufficiale fino al 2005.\nIl 7 settembre Jackson ricevette l\"'MTV Video Vanguard Award\" con la seguente motivazione: \nIn ottobre usc\u00ec \"Moonwalker\". Il film fu proiettato in diversi paesi del mondo, Italia compresa e incass\u00f2 67 milioni di dollari, mentre negli Stati Uniti usc\u00ec esclusivamente in home video nel gennaio 1989. Rimase in cima alle classifiche per 22 settimane, e vendette oltre 800.000 copie in quattro mesi, superando \"The Making of Thriller\" e diventando la VHS pi\u00f9 venduta di sempre nel paese. Dal film venne estratto il videoclip di \"Smooth Criminal\", altro video divenuto celebre per la sua ambientazione gangster, le sue coreografie elaborate e i suoi effetti speciali tra i quali la scena in cui Jackson e i suoi ballerini si inclinavano in avanti a 45\u00ba, sfidando la forza di gravit\u00e0. Il passo, definito \"45 Degree Lean\" o anche \"antigravity lean\", e la tecnica per realizzarlo, furono poi brevettati dall'artista.\nNel 1989 Jackson divenne il primo artista a guadagnare pi\u00f9 di 100 milioni di dollari in un anno, ottenendo 125 milioni esclusivamente dalla vendita di album e singoli, e la prima persona occidentale ad apparire nella tv di stato dell'Unione Sovietica, dove circa 150 milioni di persone videro i suoi spot per la Pepsi. In gennaio, agli American Music Awards, Jackson ricevette un nuovo premio in suo onore per il suo contributo e i suoi sforzi pionieristici nel campo dei video musicali\", oltre al primo \"Lifetime Achievement Award\" per i record conseguiti da \"Bad\", diventato l'album pi\u00f9 venduto al mondo per il terzo anno consecutivo, mentre il 12 aprile fu insignito per la prima volta del titolo di \"Re del Pop\" ai Soul Train Awards, dove Elizabeth Taylor ed Eddie Murphy gli consegnarono 4 premi tra cui lAward for Entertainer of the Year\" definendolo \"il vero Re del pop, del rock e del soul\". Nell'aprile 1990 fu ricevuto per la seconda volta alla Casa Bianca, dove il presidente George Bush senior gli confer\u00ec il premio come \"Artista del Decennio\": alla fine gli anni 80, Jackson aveva venduto oltre 110 milioni di copie con tre album, due dei quali erano diventati i pi\u00f9 venduti di sempre, e aveva avuto pi\u00f9 singoli al numero uno di qualsiasi altro artista durante il decennio; la rivista Vanity Fair lo defin\u00ec \"l'artista pi\u00f9 popolare nella storia dello showbusiness\". Ai Grammy Awards 1990 ricevette il premio per il miglior video dell'anno per \"Leave Me Alone\", diventando anche l'artista con il maggior numero di Grammy vinti negli anni 80, ben 11.\nLo stesso anno divent\u00f2 testimonial per la \"LA Gear\" per la quale apparve anche in alcuni spot pubblicitari.\nTerminata la promozione di \"Bad\", Jackson progett\u00f2 di pubblicare \"Decade\", un Greatest Hits che avrebbe dovuto contenere i suoi pi\u00f9 grandi successi fino ad allora, e di dedicarsi principalmente alla carriera cinematografica; il cantante fu contattato da Steven Spielberg, con cui aveva gi\u00e0 lavorato all\"'E.T. Storybook\", per interpretare il ruolo di Peter Pan in Hook; entrambi i progetti furono tuttavia abbandonati.\n\"Dangerous\" (1991-1994).\nNel marzo del 1991 Jackson firm\u00f2 con Sony Music il contratto pi\u00f9 redditizio nella storia della musica, dal valore di 900 milioni di dollari, pubblicizzato dai media dell'epoca come \"il contratto da un miliardo di dollari\".\nIl 26 novembre usc\u00ec \"Dangerous\", che debutt\u00f2 alla 1\u00aa posizione nella Billboard 200 e in altri 10 paesi, vendendo oltre 40 milioni di copie a livello globale, 8 delle quali negli Stati Uniti, in virt\u00f9 delle quali divent\u00f2 l'album new jack swing di maggior successo di tutti i tempi.\nIl singolo di lancio dell'album, \"Black or White\", raggiunse la 1\u00aa posizione della Billboard Hot 100 in tre settimane, rendendolo il brano pi\u00f9 veloce a raggiungere la testa della classifica dal 1969, rimanendovi per sette settimane consecutive e rendendo Jackson il primo artista della storia ad avere brani al numero uno di Billboard in tre diversi decenni, e il primo artista americano a debuttare direttamente alla prima posizione nel Regno Unito dal 1960, eguagliando il record di Elvis Presley. Il video del brano, lungo 11 minuti e costato 4 milioni di dollari, venne girato nuovamente da John Landis, con la partecipazione dell'attore Macaulay Culkin e della modella Tyra Banks; all'esordio in tv avvenuto il 14 novembre 1991 si registr\u00f2 un ascolto di oltre 500 milioni di telespettatori, il che lo rese il video musicale con la pi\u00f9 grande audience di sempre, con un nuovo record nel \"Guinness\". Il 27 novembre Jackson si esib\u00ec nello speciale tv per i 10 anni dalla nascita di MTV in \"Black or White\", accompagnato da Slash dei Guns N' Roses, e in \"Will You Be There\", accompagnato da un coro gospel. A partire da quell'anno inoltre, l\"'MTV Video Vanguard Award\" venne rinominato \"Michael Jackson Video Vanguard Award\", in onore dei suoi contributi alla cultura dei video musicali.\nA gennaio del 1992 fu pubblicato il secondo singolo \"Remember the Time\", accompagnato dal relativo videoclip ambientato nell'Antico Egitto; costato 2 milioni di dollari e girato da John Singleton, vi parteciparono l'attore Eddie Murphy, la modella e attrice Iman e il giocatore dell'NBA Magic Johnson. Seguirono quello di \"In the Closet\" girato da Herb Ritts, dove Jackson duettava e ballava con la modella Naomi Campbell (nell'album la voce era invece quella della principessa Stephanie di Monaco) e quello di \"Jam\", nel quale compariva il cestista Michael Jordan che giocava e ballava con Jackson, mentre in quello di \"Give In to Me\" apparivano Slash, Gilby Clarke e Teddy Andreadis, allora membri dei Guns N' Roses. Il video di \"Gone Too Soon\" includeva immagini del cantante in compagnia di Ryan White, giovane studente divenuto uno dei simboli della lotta all'HIV/AIDS e deceduto nel 1990, col quale Jackson aveva stretto una grande amicizia. I proventi del singolo furono devoluti in beneficenza alla Elizabeth Taylor AIDS Foundation. Altri tre brani, \"Who Is It\", \"Heal the World\" e \"Will You Be There\" vennero estratti da \"Dangerous\", per un totale di nove singoli; sette di essi entrarono nella Top 10 del Regno Unito, eguagliando il record stabilito da \"Bad\".\nIn febbraio Jackson si rec\u00f2 in Africa per visitare Gabon, Costa d'Avorio, Tanzania ed Egitto, in quello che defin\u00ec \"un ritorno a casa\". Oltre 100.000 persone lo accolsero all'aeroporto di Libreville, e il presidente del Gabon Omar Bongo gli consegn\u00f2 la \"Medal of Honor\", onorificenza fino a quel momento riservata ai capi di Stato, mentre in Costa d'Avorio fu incoronato \"Re dei Sanwi\" dal capo della trib\u00f9, con tanto di cerimonia d'incoronazione.\nIl 18 giugno venne pubblicata negli Stati Uniti \"Dancing the Dream\", una raccolta di poesie, riflessioni e racconti scritti dal cantante. Il 24 giugno, con una conferenza stampa organizzata all'aeroporto londinese di Heathrow, Jackson present\u00f2 la \"Heal the World Foundation\"; ispirata al brano omonimo, aveva lo scopo di aiutare i pi\u00f9 bisognosi, specialmente i bambini delle zone colpite dalle guerre e i malati terminali. Tramite la fondazione, Jackson invi\u00f2 subito aiuti umanitari per milioni di dollari nella Bosnia colpita dalla guerra civile.\nIl 27 giugno incominci\u00f2 a Monaco di Baviera il tour promozionale per l'album, il \"Dangerous World Tour\", che divenne uno degli spettacoli pi\u00f9 grandi della storia della musica. La data finale del tour europeo, tenuta a Bucarest il 1\u00ba ottobre davanti a 90.000 fan, e trasmessa in diretta tv da HBO, fu seguita da oltre 250 milioni di spettatori, l'audience pi\u00f9 grande nella storia della tv via cavo. I diritti tv furono acquistati da HBO per 20 milioni di dollari, la cifra pi\u00f9 alta mai pagata per un concerto. Il tour termin\u00f2 l'11 novembre 1993 a Citt\u00e0 del Messico, registrando 4 milioni di spettatori e 136 milioni di dollari di incassi per 69 concerti in 26 nazioni. Tutti gli incassi del tour furono devoluti in beneficenza tramite la \"Heal the World Foundation\".\nAlla fine del 1992, \"Dangerous\" e \"Black or White\" erano diventati l'album e il singolo pi\u00f9 venduti dell'anno nel mondo, vincendo due premi ai Billboard Awards; Jackson vinse anche un premio onorario come \"artista pi\u00f9 venduto degli anni 80\".\nIl 17 gennaio 1993 Jackson partecip\u00f2 alla prima cerimonia inaugurale della presidenza di Bill Clinton, esibendosi in \"We Are the World\" presso il National Mall di Washington, accompagnato da altri artisti. Due giorni dopo si esib\u00ec nel 42\u00ba gala presidenziale, chiedendo all'amministrazione Clinton di investire pi\u00f9 soldi a sostegno di enti di beneficenza e nella ricerca sull'HIV/AIDS. Jackson esegu\u00ec \"Gone Too Soon\", dedicandola a Ryan White, e \"Heal the World\", ricevendo una standing ovation. Il 24 gennaio il cantante lanci\u00f2 la fondazione benefica \"Heal L.A.\" insieme all'ex presidente Jimmy Carter, volta alla prevenzione dell'uso di droghe e alla gestione di servizi medici ed educativi per i giovani nelle zone pi\u00f9 disagiate di Los Angeles. Il giorno seguente, agli American Music Awards, vinse tre premi incluso il primo \"International Artist Award\", che negli anni seguenti avrebbe portato il suo nome.\nIl 31 gennaio Jackson si esib\u00ec in una iconica performance, durante l\"'Halftime Show\" del Super Bowl XXVII, registrando il primato di audience della televisione americana con oltre 133,4 milioni di telespettatori nei soli Stati Uniti. La performance fu seguita da oltre 1 miliardo e 300 milioni di persone in altri 85 paesi, facendo guadagnare a Jackson un nuovo record nel \"Guinness\" per \"l'esibizione con la pi\u00f9 grande audience televisiva di sempre\". Il successo della sua esibizione diede quindi inizio alla tradizione della NFL di invitare i pi\u00f9 grandi artisti del mondo ad esibirsi nell'intervallo della finale.\nIl 10 febbraio rilasci\u00f2 un'intervista esclusiva a Oprah Winfrey che venne trasmessa in diretta dal Neverland Ranch in mondovisione, registrando oltre 100 milioni di telespettatori e diventando l'intervista pi\u00f9 vista nella storia della televisione.\nIl 24 febbraio, ai Grammy Award, ricevette il \"Grammy Legend Award\" consegnatogli dalla sorella Janet, diventando a 34 anni l'artista pi\u00f9 giovane ad aver ricevuto il premio. Il 12 maggio, ai World Music Awards a Monaco, ricevette i premi come \"Best Selling Pop Artist\", \"Best Selling American Artist\" e un premio appositamente creato in suo onore come \"World's Best Selling Artist of the Era\". Il 19 maggio, al \"Guinness World Record Museum\" di Los Angeles, ricevette il primo e unico \"Lifetime Achievement Award\", un premio alla carriera per i suoi \"record mondiali senza precedenti nel mondo dello spettacolo\" e gli vennero certificati ben 8 diversi record mondiali.\nIl 23 agosto 1993, mentre si trovava a Bangkok, un giorno prima del concerto inaugurale della seconda parte del \"Dangerous World Tour\", fu accusato da un uomo di nome Evan Chandler di presunte molestie sessuali nei confronti di suo figlio Jordan, all'epoca tredicenne, regolando in seguito extra-giudizialmente le accuse. A causa della vicenda Jackson fu costretto ad interrompere anticipatamente il tour ed ogni promozione dell'album \"Dangerous\", inclusa la partecipazione alla colonna sonora del film \"La famiglia Addams 2\", per il quale aveva gi\u00e0 composto un brano (\"Is This Scary\", in seguito trasformato in \"Is It Scary\") ed iniziato a registrare alcune scene del video (in seguito trasformato in \"Ghosts\").\nIl 26 maggio 1994, a Santo Domingo, spos\u00f2 Lisa Marie Presley, unica figlia di Elvis Presley. L'8 settembre la coppia apparve sul palco degli MTV Video Music Awards per aprire la serata, lanciandosi in un bacio che cattur\u00f2 l'attenzione della stampa, e che divent\u00f2 uno dei momenti pi\u00f9 iconici nella storia del premio. \"Will You Be There\", brano portante del film Free Willy, vinse un MTV Movie Award come miglior canzone.\n\"HIStory\" e \"Blood on the Dance Floor\" (1995-2000).\nIl 16 giugno 1995 fu pubblicato il doppio album \"\", che esord\u00ec alla 1\u00aa posizione nella \"Billboard 200\" e in altre 19 nazioni. Il primo disco, \"HIStory Begins\", era un Greatest Hits di 15 successi di Jackson, mentre il secondo, \"HIStory Continues\", conteneva 15 brani inediti. \"HIStory\" ad oggi ha venduto 30 milioni di copie (60 milioni di unit\u00e0) nel mondo, 8 delle quali negli Stati Uniti, cifre che lo rendono il doppio album pi\u00f9 venduto di tutti i tempi.\nIl primo singolo estratto dal disco d'inediti di \"HIStory\" fu il doppio lato A \"Scream\"/\"Childhood\", che debutt\u00f2 alla 5\u00aa posizione della \"Billboard Hot 100\", all'epoca il pi\u00f9 alto esordio nella storia della classifica. \"Scream\" era un duetto tra Michael e la sorella minore, Janet Jackson; il video del brano, girato in bianco e nero e ambientato in una navicella spaziale, fece il suo esordio sulla ABC davanti a 64 milioni di telespettatori, vincendo un Grammy come Miglior video l'anno seguente, ed entrando nel \"Guinness\" per essere il videoclip pi\u00f9 costoso della storia, con oltre 7 milioni di dollari investiti. Il secondo singolo, \"You Are Not Alone\", super\u00f2 il record del suo predecessore, diventando il primo brano nella storia della musica ad entrare direttamente alla 1\u00aa posizione della \"Billboard Hot 100\", e venendo a sua volta inserito nel \"Guinness\". Successivamente segu\u00ec \"Earth Song\", un drammatico appello per la salvaguardia del pianeta, che raggiunse la vetta della \"Official Singles Chart\" rimanendoci per sei settimane consecutive e divenne il singolo di Jackson di maggior successo nel Regno Unito, con oltre un milione di copie vendute nel paese. Il successivo singolo fu \"They Don't Care About Us\", il cui testo cre\u00f2 alcune controversie e i cui due diversi video furono girati da Spike Lee, uno dei quali nelle favelas brasiliane, seguito dalla ballata \"Stranger in Moscow\", mentre l'ultimo fu la title track \"HIStory\", pubblicata come doppio lato A assieme a \"Ghosts\" nel 1997. Tutti i sei singoli entrarono nella Top 5 della \"Official Singles Chart\", rendendo Jackson il primo artista della storia ad avere 6 singoli da uno stesso album tra le prime cinque posizioni nel Regno Unito; divenne anche l'unico artista ad aver piazzato 4 o pi\u00f9 singoli in Top 10 da 5 album consecutivi.\nIl 7 settembre fu premiato con la sorella Janet agli MTV Video Music Awards 1995 per il video di \"Scream\" con i premi per \"Best Dance Video\", \"Best Choreography\" e \"Best Art Direction\" a fronte di 11 nomination, record per un video musicale; Jackson apr\u00ec la serata esibendosi in un medley di vecchi e nuovi successi, accompagnato da Slash. L'esibizione \u00e8 stata votata come la migliore nella storia del premio, aggiudicandosi i premi \"MTV VMA's Best Performance of All Time\", \"Most Iconic VMA Performance\" e \"Best VMA Pop Performance\". In novembre Jackson si esib\u00ec nel maggiore show televisivo europeo, la trasmissione tedesca Wetten Dass?, registrando gli ascolti pi\u00f9 alti nella storia del programma. Alla fine dello stesso mese fuse il suo catalogo musicale con quello di Sony, creando la Sony / ATV Music Publishing; il cantante guadagn\u00f2 tra i 95 e i 110 milioni di dollari dall'accordo e mantenne la propriet\u00e0 di met\u00e0 della societ\u00e0. Il 6 dicembre Jackson collass\u00f2 sul palco del Beacon Theater di New York durante le prove di un concerto evento per HBO, intitolato \"One Night Only\", a causa di una forma di grave disidratazione e alla pressione sanguigna estremamente bassa. Secondo i medici che lo soccorsero, Jackson era \"a 15 minuti dalla morte\". Mentre era ancora ricoverato in ospedale, la moglie Lisa Marie Presley gli comunic\u00f2 di aver chiesto il divorzio, che avvenne nel gennaio 1996.\nIn febbraio Jackson partecip\u00f2 ai Brit Awards 1996, esibendosi in \"Earth Song\" e scatenando alcune polemiche e l'irruzione sul palco di Jarvis Cocker, cantante dei Pulp. Dopo la performance, Jackson ricevette uno speciale Brit Award come \"Artista di una Generazione\". Il premio gli fu consegnato da Sir Bob Geldof, che lo present\u00f2 con queste parole:\nA maggio si esib\u00ec nuovamente in \"Earth Song\" ai World Music Awards a Monaco, e stabil\u00ec un nuovo record di vittorie, ricevendo 5 premi: \"Best Selling Album Of All Time\" per \"Thriller\", \"Best Selling Artist of 1996\", \"Best Selling R&amp;B Artist\", \"Best Selling American Artist\" e \"Best Selling Artist Ever\".\nIl 16 luglio 1996 Jackson fu invitato a esibirsi nel sultanato del Brunei dal sultano Hassanal Bolkiah, all'epoca l'uomo pi\u00f9 ricco al mondo, in occasione dei festeggiamenti per il suo 50\u00ba compleanno. Il concerto, con ingresso gratuito, fu eseguito alla presenza della famiglia reale e di un pubblico di 60.000 persone. Il sultano pag\u00f2 circa 17 milioni di dollari perch\u00e9 Jackson si esibisse al suo compleanno, la cifra pi\u00f9 alta mai pagata per un concerto privato. Nel viaggio di ritorno Jackson si ferm\u00f2 in Sudafrica, per incontrare Nelson Mandela; parlando con il cantante, il presidente sudafricano afferm\u00f2: \"Posso vedere chi \u00e8 il leader mondiale. Non ho mai visto cos\u00ec tanti giornalisti.\"\nL\"'HIStory World Tour\", la tourn\u00e9e in supporto dell'album, ebbe inizio il 7 settembre 1996 a Praga, davanti a 150.000 persone, concludendosi il 15 ottobre 1997 a Durban, alla presenza del presidente Mandela. Il tour incluse 82 concerti in 35 nazioni, per un totale di oltre 4,5 milioni di spettatori, e 165 milioni di dollari di incassi, risultati che lo decretarono il tour di maggior successo della carriera di Jackson e, all'epoca, anche nella storia della musica, battendo i record precedenti del suo stesso \"Bad World Tour\". Il 14 novembre 1996, durante la tappa australiana del tour, il cantante si spos\u00f2 per la seconda volta, questa volta con la sua amica ed ex-infermiera Deborah Jeanne Rowe, in una cerimonia improvvisata nell'hotel in cui soggiornavano a Sydney. Il 13 febbraio 1997 nacque il loro primogenito, Prince Michael.\nIl 6 maggio a Cleveland, Jackson e i suoi fratelli furono introdotti, come membri dei Jackson 5, nella Rock and Roll Hall of Fame. Jackson divenne, a soli 38 anni, il pi\u00f9 giovane artista mai introdotto. Il 20 maggio fu pubblicato un album di materiale nuovo accompagnato da remix di singoli tratti da \"HIStory\" intitolato \"\", ad oggi l'album di remix pi\u00f9 venduto della storia, con oltre 7 milioni di copie vendute. I singoli \"Ghosts\" e \"Is It Scary\" facevano parte di un cortometraggio scritto dal cantante e da Stephen King dal titolo \"Michael Jackson's Ghosts\". Diretto da Stan Winston, vantava notevoli effetti speciali e nuove coreografie, e durava pi\u00f9 di 39 minuti, record per un video musicale, inserito nel \"Guinness\"; alcuni critici musicali definirono il video come \"il nuovo \"Thriller\"\". Il progetto ebbe un costo di 15 milioni di dollari, pagati interamente da Jackson. In maggio Jackson e Stan Winston presentarono il cortometraggio fuori concorso al Festival di Cannes. Alla fine dello stesso anno un sondaggio popolare e il \"Guinness dei Primati\" dichiararono Jackson \"uomo pi\u00f9 famoso del pianeta\".\nNel 1998 si dedic\u00f2 principalmente agli affari, cercando partner e fondi per la costruzione di un parco di divertimento ispirato al suo personaggio preferito, Peter Pan, chiamato \"Peter Pan's Neverland\", e una catena di negozi di giocattoli chiamata \"Wonderworld of Toys\", entrambi in Giappone; altri piani comprendevano un secondo parco a tema con casin\u00f2 a Detroit, chiamato \"Thriller Theme Park\", e un altro casin\u00f2 in Africa meridionale. I progetti rimasero incompiuti. Il 3 aprile nacque la sua secondogenita, Paris Katherine. In maggio Jackson partecip\u00f2 al Southern African Economic Summit di Windhoek in Namibia, dove si un\u00ec ai leader africani presenti in un appello per la cancellazione del debito, chiedendo inoltre maggiore attenzione verso le condizioni dei bambini pi\u00f9 poveri.\nIl 25 e 27 giugno 1999 organizz\u00f2 a Seul e a Monaco di Baviera due concerti benefici, chiamati \"Michael Jackson &amp; Friends\". I concerti, a cui parteciparono una serie di artisti internazionali insieme a Jackson, furono trasmessi in diretta nei due paesi e raccolsero fondi destinati alle vittime della Guerra del Kosovo, alla Nelson Mandela Children Foundation, alla Croce Rossa e all'UNESCO. Durante lo spettacolo di Monaco, Jackson fu coinvolto in un grave incidente sul palco: il cantante si stava esibendo su una struttura sospesa a diversi metri d'altezza, quando a causa di un guasto tecnico, cedette e cadde in picchiata, schiantandosi sul palco col cantante ancora sopra. Jackson insistette per terminare lo spettacolo come previsto, ma arrivato dietro le quinte perse conoscenza e venne portato d'urgenza in ospedale. A causa dell'incidente, Jackson avrebbe sofferto di dolori costanti alla schiena per il resto della vita. L'8 ottobre Jackson divorzi\u00f2 da Debbie Rowe, che gli lasci\u00f2 l'affidamento dei loro due figli. Lo stesso anno fu inserito con la sorella Janet nel \"Guinness\", per essere i \"fratelli di maggior successo nella storia della musica\", mentre la RIAA lo riconobbe come \"l'artista pop e R&amp;B pi\u00f9 venduto del secolo\".\nAi World Music Awards del 2000 a Monte Carlo, il principe Alberto di Monaco gli consegn\u00f2 il premio come \"Miglior artista maschile del Millennio\" per essere \"l'artista solista maschile pi\u00f9 venduto di tutti i tempi\". Quell'anno il \"Guinness\" gli riconobbe un nuovo record, come \"la persona di spettacolo che aveva donato in beneficenza e supportato pi\u00f9 associazioni benefiche di chiunque altro\".\n\"Invincible\" e \"Number Ones\" (2001-2005).\nIl 6 marzo 2001 Jackson tenne un discorso di tema umanitario all'Universit\u00e0 di Oxford, dove venne anche insignito di una laurea honoris causa in Lettere e Pedagogia. Il 19 marzo, a New York, partecip\u00f2 alla sua cerimonia di ammissione come artista solista nella Rock and Roll Hall of Fame venendo introdotto dal gruppo Nsync, ma non pot\u00e9 esibirsi a causa di una distorsione alla caviglia. Jackson non solo divenne uno dei pochi artisti ad essere stato inserito per la seconda volta, ma a 42 anni fu anche il pi\u00f9 giovane artista solista mai introdotto.\nIl 7 e il 10 settembre Jackson organizz\u00f2 due speciali concerti evento al Madison Square Garden di New York per celebrare i suoi trent'anni di carriera solista, \"\" dove, oltre allo stesso Jackson e a una reunion con i suoi fratelli, si esibirono innumerevoli altre star della musica e del cinema. I biglietti dei due concerti furono tra i pi\u00f9 cari di sempre; Jackson guadagn\u00f2 7 milioni e mezzo di dollari per ognuna delle due serate, oltre 150.000 dollari al minuto. L'evento fu trasmesso in tv il 13 novembre dello stesso anno dalla CBS e fece registrare i migliori ascolti nella storia della rete, diventando uno degli special tv pi\u00f9 visti della storia americana, con circa 45 milioni di telespettatori. Il mattino successivo al secondo concerto, Jackson avrebbe dovuto partecipare ad un meeting alle Torri Gemelle, ma stanco per la serata precedente, non si present\u00f2. In seguito agli attentati dell'11 settembre, Jackson scrisse un brano di beneficenza in inglese e in spagnolo, \"What More Can I Give\", che registr\u00f2 insieme ad altri 30 artisti di fama internazionale, organizzando anche un concerto benefico in omaggio alle vittime, .\nIl 30 ottobre 2001 venne pubblicato \"Invincible\", che esord\u00ec alla 1\u00aa posizione in classifica negli Stati Uniti e in altri 10 paesi, e che ad oggi ha venduto oltre 13 milioni di copie nel mondo. I primi singoli estratti dall'album furono \"You Rock My World\", al cui video parteciparono Chris Tucker, Michael Madsen e Marlon Brando, e \"Cry\", mentre il brano \"Butterflies\" fu diffuso solo per radio. Poco prima dell'uscita di \"Invincible\", Jackson aveva informato Tommy Mottola, allora presidente della Sony Music, di non avere intenzione di rinnovare il contratto in scadenza con la casa discografica: l'abbandono del cantante avrebbe comportato anche la perdita del 50% del catalogo Sony/ATV, che in quel momento valeva pi\u00f9 di un miliardo di dollari. Nel 2002 pertanto, tutti i singoli, i video e le ulteriori promozioni per \"Invincible\", oltre al rilascio del singolo di \"What More Can I Give\", furono cancellati dalla Sony. Secondo l'artista questa sarebbe stata una ripicca per la sua decisione di lasciare l'etichetta e per far fallire il nuovo album; ne scatur\u00ec una guerra tra Jackson e la Sony con accuse reciproche; i suoi fan club organizzarono manifestazioni di protesta davanti alle sedi Sony di Londra e New York, alle quali prese parte lo stesso cantante.\nIl 9 gennaio 2002 agli American Music Awards ricevette il premio come \"Artista del Secolo\", per \"i suoi eccezionali contributi al mondo della musica\". Il 21 febbraio nacque il suo terzo figlio, Prince Michael II \u201cBlanket\u201d, concepito tramite maternit\u00e0 surrogata. Il 24 aprile Jackson si esib\u00ec all'Apollo Theater di New York, in un concerto organizzato dall'ex presidente Bill Clinton, per raccogliere fondi per incentivare i giovani al voto. Jackson esegu\u00ec \"Dangerous\", \"Black or White\" accompagnato da Dave Navarro dei Red Hot Chili Peppers, e \"Heal the World\", in quella che fu l'ultima performance ufficiale e completa della sua carriera. Il concerto raccolse quasi 3 milioni di dollari.\nNel novembre del 2002, Jackson giunse a Berlino per ricevere un premio \"Bambi\" come \"Artista Pop del Millennio\" per essere \"la pi\u00f9 grande icona pop vivente\", nonch\u00e9 per le sue azioni umanitarie. Esortato da migliaia di suoi fan radunatisi sotto il suo hotel a mostrare il suo ultimogenito Blanket, decise di accontentarli tenendo brevemente sospeso il bimbo di 9 mesi fuori dal balcone. Ci\u00f2 cre\u00f2 diverse polemiche tra i media di tutto il mondo che mandarono in onda le immagini in tutte le prime pagine dei tg criticando l'artista. Poco dopo Jackson sped\u00ec una lettera di scuse per l'incidente di Berlino nella quale disse che mai avrebbe potuto davvero mettere a repentaglio la vita di suo figlio.\nNel novembre 2003, \"Bad\", \"Off the Wall\" e \"Thriller\" entrarono nella lista dei 500 migliori album secondo Rolling Stone, rispettivamente ai numeri 202, 68 e 20.\nLo stesso mese Jackson pubblic\u00f2 una compilation su CD e DVD dei suoi brani pi\u00f9 famosi, \"Number Ones\"; oltre a tutti i suoi singoli arrivati alla posizione numero uno nel mondo, conteneva anche \"Break of Dawn\" da \"Invincible\" e l'inedita \"One More Chance.\" Il disco ha venduto pi\u00f9 di 14 milioni di copie.\nIl 19 novembre 2003 venne nuovamente accusato di molestie su minore, subendo un processo dal quale verr\u00e0 assolto con formula piena da tutte le accuse il 13 giugno 2005.\nNel novembre del 2004 venne pubblicata la raccolta \"\", contenente diversi inediti; lo stesso mese Jackson venne inserito dal voto popolare nella UK Hall of Fame, diventando uno dei membri fondatori come \"artista simbolo degli anni 80\".\nDifficolt\u00e0 finanziarie, ultima esibizione ai World Music Awards, \"Thriller 25\" e \"King of Pop\" (2006-2008).\nTerminato il processo, Jackson lasci\u00f2 gli Stati Uniti e nel gennaio 2006 si stabil\u00ec con i figli in Bahrein, ospite del principe Abdu\u2019llah, secondo figlio del re Hamad bin Isa Al Khalifa.\nA febbraio usc\u00ec \"\", contenente 20 dei suoi singoli pi\u00f9 noti accompagnati dai rispettivi video. Grazie al successo della raccolta, Jackson riusc\u00ec a piazzare 19 singoli nella Top 40 del Regno Unito nel 2006, infrangendo il precedente record del 1955 di 5 singoli e ottenendo un nuovo record nel \"Guinness\", mentre in Spagna 16 singoli arrivarono alla prima posizione e gli ultimi 4 alla seconda; diversi brani ottennero un posizionamento molto pi\u00f9 alto rispetto a quello originale.\nIl 9 marzo i rappresentanti del governo californiano ordinarono la chiusura del Neverland Ranch a causa di alcuni debiti e stipendi non pagati. Sette giorni dopo fu annunciato che il cantante aveva chiuso Neverland e licenziato alcuni suoi dipendenti.Ad aprile strinse un accordo con la Sony e la Fortress Investments: secondo il patto, la Sony e Jackson avrebbero condiviso una partecipazione paritetica nella Sony/ATV Music Publishing. Rimasto senza un contratto discografico, il cantante firm\u00f2 un contratto con la Two Seas Records, annunciando anche la fondazione della Michael Jackson Company, Inc. in sostituzione della MJJ Productions. In settembre il cantante sciolse la sua collaborazione con la nuova casa discografica, perch\u00e9 il contratto non era mai stato finalizzato, sospendendo cos\u00ec la pubblicazione del suo singolo benefico a favore delle vittime dell'uragano Katrina, \"From the Bottom of My Heart\". Nello stesso periodo Jackson si trasfer\u00ec con i figli in Irlanda, andando a vivere in incognito nella contea di Westmeath. Nel Natale dello stesso anno tornarono negli Stati Uniti, risiedendo a Las Vegas nei due anni seguenti.\nIl 15 novembre 2006 Jackson partecip\u00f2 come ospite d'onore ai World Music Awards presso la Earls Court Arena di Londra. L\u00ec ricevette da Beyonc\u00e9 il \"Diamond Award\", per aver venduto pi\u00f9 di 750 milioni di copie con i suoi album, mentre Craig Glenday, caporedattore del \"Guinness dei primati\", gli consegn\u00f2 un premio speciale per \"Thriller\" e lo defin\u00ec \"indubbiamente il pi\u00f9 famoso essere umano vivente\"\".\" Il giornalista Charles Thomson, presente all'evento, descrisse la reazione del pubblico:\nDopo la premiazione, Jackson si esib\u00ec brevemente in \"We Are the World\", accompagnato da un coro di ragazzi. \u00c8 stata la sua ultima esibizione dal vivo di fronte ad un pubblico.\nDurante la sua permanenza a Londra, Jackson visit\u00f2 la sede del Guinness Book of World Records, dove gli furono riconosciuti 8 nuovi record mondiali, inclusi quelli di \"Primo artista a vendere ufficialmente pi\u00f9 di 100 milioni di album al di fuori degli Stati Uniti\" e di \"Intrattenitore di maggior successo di tutti i tempi\".\nNel 2007 Jackson incominci\u00f2 a lavorare ad un nuovo album in studio. I brani furono registrati in parte in Irlanda e in parte a Las Vegas, e Jackson collabor\u00f2 tra gli altri con Chris Brown, Kanye West, Lenny Kravitz, Rodney Jerkins, Teddy Riley e will.i.am; il frontman dei Black Eyed Peas defin\u00ec il disco \"un \"Off the Wall\" per le nuove generazioni, con canzoni pop perfette\". La pubblicazione dell'album, prevista per il 2008, non si concretizz\u00f2.\nL'11 febbraio 2008, in occasione del 25\u00ba anniversario dell'uscita di \"Thriller\", venne pubblicata una speciale riedizione dell'album arricchita da materiale inedito, \"Thriller 25\", che ha venduto ad oggi oltre 5 milioni di copie.\nNel maggio dello stesso anno Jackson vendette una quota del Neverland Ranch alla Colony Capital. Tale societ\u00e0 contatt\u00f2 la AEG Live, societ\u00e0 promotrice di concerti, per parlare di un concreto ritorno del cantante sulle scene. La Colony Capital era intenzionata a recuperare il denaro speso per Neverland, cos\u00ec il CEO di AEG Live, Randy Phillips, contatt\u00f2 il dott. Tohme Tohme, all'epoca manager del cantante, un uomo d'affari dai trascorsi tutt'altro che chiari.\nIl 29 agosto 2008, giorno del 50\u00ba compleanno di Jackson, usc\u00ec una nuova raccolta dal titolo \"King of Pop,\" un'antologia in cui erano stati i fan stessi a votare per decidere i brani da inserire, per cui l'album usc\u00ec con una compilation diversa per ogni paese. \"King of Pop\" non fu pubblicato negli Stati Uniti ma raggiunse la Top 10 di altri 17 paesi, vendendo circa 6 milioni di copie. Quell'anno, gli album \"Off the Wall\" e \"Thriller\" vennero inclusi nella Grammy Hall of Fame, mentre la rivista \"Rolling Stone\" inser\u00ec Jackson al 25\u00ba posto della sua classifica delle 100 migliori voci di tutti i tempi e al 35\u00ba posto della sua classifica dei 100 migliori artisti di tutti i tempi.\nL'annuncio di \"This Is It\" (2009).\nIl 5 marzo 2009, Jackson tenne una conferenza stampa all'O2 Arena di Londra, alla quale erano presenti oltre 2.000 fan e pi\u00f9 di 350 giornalisti, che venne trasmessa in diretta mondiale dai maggiori network. Jackson annunci\u00f2 il suo ritorno sul palco con un residency show all'O2 Arena stessa, che sarebbe iniziato il 13 luglio 2009, chiamato \"\", affermando inoltre che si sarebbe trattato delle sue ultime esibizioni dal vivo. Le richieste per i biglietti furono talmente alte che le 10 tappe inizialmente annunciate divennero 50, le quali registrarono il tutto esaurito, facendo slittare la data di fine del tour al 6 marzo 2010. Oltre 750.000 biglietti furono esauriti in meno di tre ore, diventando la vendita di biglietti pi\u00f9 veloce della storia. Le vendite degli album di Jackson aumentarono vertiginosamente dopo la conferenza stampa. Durante la notte, le vendite di \"Off the Wall\" erano aumentate del 200%, \"Bad\" del 110%, \"Dangerous del\" 165% e \"Thriller 25 del\" 155%.\nAd accompagnare l'annuncio del residency ci fu la pubblicazione di \"Michael Jackson The Collection\", pubblicato il 20 giugno 2009, un cofanetto contenente i 5 album pi\u00f9 importanti della sua carriera da solista alla Epic/Sony Music: \"Off The Wall\", \"Thriller\", \"Bad\", \"Dangerous\" e \"Invincible\". Curiosamente, erano assenti dalla raccolta \"HIStory\" e \"Blood On The Dance Floor\".\nJackson svolse le prove dei concerti presso lo Staples Center a Los Angeles sotto la direzione di Kenny Ortega, con cui aveva lavorato durante i suoi precedenti tour.\n2009: La morte improvvisa.\nIl 25 giugno 2009, 18 giorni prima dall'inizio dei concerti di Londra, mentre si trovava in una villa presa in affitto a Holmby Hills a Los Angeles, Jackson mor\u00ec a causa di un arresto cardiaco in seguito a un'intossicazione acuta da propofol, un potente anestetico somministratogli da un medico sotto contratto con la AEG, la societ\u00e0 produttrice dei concerti di Londra, tale Conrad Murray. Negli ultimi anni il cantante soffriva d'insonnia cronica e alcuni medici gli somministravano questo anestetico per tentare in modo fallace di farlo riposare, dato che gli anestetici non inducono il sonno, come dichiarato da alcuni testimoni al processo che ne segu\u00ec.\nLa morte di Michael Jackson \u00e8 stata definita \"l'evento mediatico pi\u00f9 grande di sempre\" e molti siti internet andarono in crash sotto il peso delle continue ricerche riguardanti l'artista. La cerimonia funebre pubblica tenutasi il 7 luglio allo Staples Center venne seguita da un'audience stimata tra i 2,5 e i 3 miliardi di persone in tutto il mondo, rendendola la trasmissione televisiva e l'evento in streaming-on line pi\u00f9 visto della storia.\nIl 3 settembre successivo venne organizzata una cerimonia funebre in forma privata al Forest Lawn Memorial Park di Glendale, il cimitero delle celebrit\u00e0, dove il corpo di Jackson \u00e8 stato sepolto.\nLe vendite dei suoi album superarono gli 8 milioni di copie negli Stati Uniti e gli oltre 30 nel resto del mondo, facendo di Jackson l'artista pi\u00f9 venduto del 2009.\nIl 28 ottobre la Sony pubblic\u00f2 un film documentario contenente le riprese delle prove dei concerti previsti a Londra, \"Michael Jackson's This Is It\". Nonostante il numero limitato di due settimane (ma il termine venne prorogato in diversi paesi data la straordinaria affluenza di pubblico), divenne la pellicola con il pi\u00f9 alto incasso per un documentario o un film concerto, incassando oltre 261 milioni di dollari in tutto il mondo.\nL'eredit\u00e0 di Jackson (circa 1 miliardo di dollari con circa 500 milioni di debiti) and\u00f2 a sua madre Katherine, ai tre figli e a delle associazioni benefiche. Niente al padre, a causa dei dissensi tra i due.\nPubblicazioni postume.\nNel 2011 la Sony firm\u00f2 con l'avvocato John Branca e l'impresario musicale John McClain, amministratori dei beni del cantante, un contratto da 250 milioni di dollari. Questo accordo, descritto come il secondo pi\u00f9 lucroso della storia della musica (dopo quello dello stesso Jackson con Sony del 1991), prevedeva la distribuzione fino al 2017 di almeno 10 nuovi progetti legati a Jackson tra cui la pubblicazione di brani inediti, film e videogiochi. Tale contratto \u00e8 stato rinnovato nel dicembre del 2017. Come parte dell'accordo, Sony collaborer\u00e0 a progetti aggiuntivi che l\"'Estate di Michael Jackson\" potrebbe produrre. Mentre i termini dell'accordo, inclusa la sua valutazione, non sono stati rivelati, alcune fonti dicono che \u00e8 prorogato per altri sette anni. Anche se i progetti aggiuntivi non sono stati enunciati, sembra che includano anche gli ulteriori album postumi implicati nel contratto originale di 10 album. Tale accordo \u00e8 stato criticato da alcuni supporter e familiari dell'artista, dato che Jackson in vita non voleva avere pi\u00f9 nulla a che fare con la Sony Music, dopo quanto accaduto con \"Invincible\".\nSingolo, album e documentario ispirati a \"This Is It\" (2009).\nIl 12 ottobre 2009, a quasi quattro mesi dalla morte del cantante, fu diffuso alla radio un singolo inedito che prese il nome dello stesso tour che Jackson avrebbe dovuto intraprendere nel mese di luglio, ovvero \"This Is It\". La canzone in realt\u00e0 risaliva al 1980. Il 26 ottobre usc\u00ec la raccolta \"\", contenente le canzoni che sarebbero state eseguite durante il tour, pi\u00f9 il nuovo brano \"This Is It\", tre demo e la poesia \"Planet Earth\", recitata dallo stesso Jackson.\n\"Michael\" e \"Xscape\" (2010-2014).\nIl primo album postumo del cantante, intitolato \"Michael\", venne pubblicato il 10 dicembre 2010. Era composto da dieci brani inediti registrati da Jackson in diversi periodi della sua carriera. Il primo singolo dell'album fu \"Hold My Hand,\" scritto e cantato in duetto con Akon. La canzone scal\u00f2 in breve tempo le classifiche di 13 nazioni e raggiunse la quarta posizione dei singoli pi\u00f9 scaricati dell'anno. Nonostante il successo del singolo di lancio, l'album non ottenne il successo sperato da Sony; l'insuccesso fu dovuto principalmente al boicottaggio verso questo lavoro postumo da parte di molti fan dell'artista che accusavano la casa discografica di speculare sulla sua morte e di aver pubblicato nell'album tre canzoni cantate da un imitatore e non da Jackson. Anche molti familiari e amici dell'artista misero in dubbio l'autenticit\u00e0 di alcune canzoni.\nIl secondo album postumo, \"Xscape,\" venne pubblicato il 14 maggio 2014. L'uscita dell'album fu anticipata dal singolo \"Love Never Felt So Good\", in duetto con Justin Timberlake, che entr\u00f2 nella Top 10 della \"Billboard Hot 100\", rendendo Jackson l'unico artista della storia a entrarvi in cinque decenni differenti. L'album riscosse un buon successo a livello mondiale, posizionandosi nelle Top 5 di 14 paesi e vendendo oltre tre milioni di copie nei primi due mesi. Seguirono i singoli \"A Place with No Name\" e \"Slave to the Rhythm\", presentato tramite un \"ologramma\" di Jackson durante i Billboard Music Awards del 2014, dove \"Xscape\" fu tra i nominati come \"Miglior album R&amp;B dell'anno\".\n\"Immortal\", \"Bad 25\" e riedizione di \"Off The Wall\" (2011-2016).\nIl 21 novembre 2011 usc\u00ec la compilation \"Immortal\", colonna sonora di \"\", tour-tributo a Jackson nelle pi\u00f9 grandi arene del mondo, che esord\u00ec il 2 ottobre 2011 a Montr\u00e9al e termin\u00f2 il 31 agosto 2014 a Guadalajara. Il tour \u00e8 diventato la produzione pi\u00f9 redditizia nella storia del Cirque du Soleil e uno dei dieci tour musicali di maggior successo della storia, con oltre 371 milioni di dollari di incassi e un'audience di oltre 3,7 milioni di spettatori in 501 date.\nIl 18 settembre 2012 fu pubblicato \"Bad 25\", in occasione del 25\u00ba anniversario dell'album \"Bad\". Oltre alla riedizione dell'album fu pubblicato un DVD contenente il concerto che Jackson tenne al Wembley Stadium di Londra il 16 luglio 1988 durante il \"Bad World Tour\". Il regista Spike Lee, amico e gi\u00e0 collaboratore di Jackson, realizz\u00f2 inoltre \"Bad 25\", documentario riguardante la creazione dell'album.\nIl 26 febbraio 2016 venne ripubblicato in edizione speciale l'album \"Off the Wall,\" insieme ad un documentario realizzato nuovamente da Spike Lee, intitolato \"Michael Jackson's Journey from Motown to Off the Wall\".\n\"Thriller 3D\", \"Scream\" e altre attivit\u00e0 (2017-in corso).\nIl 4 settembre 2017, alla 74\u00aa edizione del Festival del Cinema di Venezia, \u00e8 stato presentato da John Landis il video di \"Thriller\" restaurato e riprodotto in 3D, accompagnato dal documentario \"Making Michael Jackson's Thriller\".\nIl 29 settembre viene pubblicato \"Scream\", una compilation composta da 13 brani di Jackson in tema Halloween. Il CD, inoltre, contiene un poster che d\u00e0 accesso a un'esperienza di AR (realt\u00e0 aumentata) tramite l'applicazione Shazam scaricabile su smartphone. Sempre in occasione della festa di Halloween, il 27 ottobre la rete televisiva CBS ha mandato in onda un film-cartone in computer grafica chiamato \"Michael Jackson's Halloween\", ispirato al cantante.\nIl 6 luglio 2018 \u00e8 stato pubblicato il singolo di Drake \"Don't Matter to Me\", contenente alcuni campionamenti da una canzone inedita di Jackson. Il 29 agosto dello stesso anno, invece, per celebrare la ricorrenza del 60\u00ba compleanno dell'artista, \u00e8 uscito un mash-up di varie canzoni di Jackson ad opera di Mark Ronson intitolato \"Michael Jackson X Mark Ronson: Diamonds Are Invincible\".\nNel 2020 \u00e8 stato annunciato un musical di Broadway, diretto da Christopher Wheeldon con protagonista Ephraim Sykes (in seguito sostituito da Myles Frost) nella parte di Jackson, che narrer\u00e0 la vita e la carriera del cantante e si intitoler\u00e0 \"MJ: The Musical\". La prima data era stata inizialmente prevista per il 6 luglio 2020 ma \u00e8 stata in seguito rimandata al 6 dicembre 2021 a causa della pandemia da COVID-19.\nVita privata.\nMichael Jackson si \u00e8 sposato due volte: il primo matrimonio \u00e8 stato quello con Lisa Marie Presley, unica figlia di Elvis Presley, nel maggio 1994, da cui divorzi\u00f2 nel gennaio 1996. I due tornarono a frequentarsi tra il 1997 e il 1999.\nNel novembre del 1996 si rispos\u00f2 con Deborah Jeanne Rowe, conosciuta comunemente come Debbie. La coppia divorzi\u00f2 nel 1999 e i due rimasero in buoni rapporti.\nMichael Jackson ha tre figli: il primogenito Prince Michael Jackson nacque il 13 febbraio 1997; circa un anno dopo, il 3 aprile 1998, venne alla luce Paris Michael Katherine Jackson; Jackson ebbe entrambi i figli da Deborah Rowe. Il 21 febbraio 2002 ebbe il suo terzo figlio, Prince Michael Jackson II, da lui soprannominato Blanket\u201d, concepito tramite fecondazione in vitro. Jackson non ha mai dichiarato l'identit\u00e0 della madre surrogata.\nLa sua prima fidanzata \u00e8 stata l'attrice Tatum O'Neal, e negli anni gli sono stati anche attribuiti flirt con le cantanti Diana Ross e Whitney Houston, con la modella e attrice Brooke Shields, e, nonostante la differenza d'et\u00e0, con l'attrice Liz Taylor, che in realt\u00e0 era semplicemente la migliore amica del cantante.\nPer quanto riguarda Diana Ross, lo stesso Jackson dichiar\u00f2 nella sua autobiografia, di aver avuto un amore platonico per la cantante sin da bambino. Inoltre, nel suo testamento, l'artista predispose che Diana Ross diventasse tutrice dei suoi figli, nel caso in cui la madre Katherine venisse a mancare.\nA Jackson \u00e8 stata attribuita anche la paternit\u00e0 di altri suoi presunti figli; il pi\u00f9 celebre tra questi \u00e8 Omer Bhatti, in realt\u00e0 di padre pakistano e madre norvegese, stretto amico di famiglia e prot\u00e9g\u00e9 di Jackson, che assistette ai funerali seduto al fianco dei familiari dell'artista.\nBeneficenza, attivismo e animalismo.\nJackson \u00e8 stato anche un attivista e filantropo. \u00c8 entrato nel \"Guinness dei primati\" come l'artista che ha supportato pi\u00f9 associazioni benefiche e si stima abbia donato in beneficenza oltre 400 milioni di dollari. Ha ricevuto anche molti altri riconoscimenti in campo umanitario, tra cui due lauree honoris causa in Lettere dalla Fisk University e dalla United Negro College Fund nel 1988, e una laurea honoris causa in Lettere e Pedagogia dall'Universit\u00e0 di Oxford nel 2001.\nNel 1984, dopo aver subito ustioni di terzo grado mentre girava uno spot della Pepsi, il cantante decise di non far causa e don\u00f2 il suo risarcimento, stimato intorno agli 1,5 milioni di dollari, al \"Brotman Medical Center\" di Culver City chiedendo che venisse creato un centro ustionati che venne chiamato \"Michael Jackson Burn Center\" in onore alla donazione del cantante. Sempre lo stesso anno don\u00f2 tutti i suoi guadagni personali derivanti dal \"Victory Tour\", oltre 5 milioni di dollari, in beneficenza. Nel 1986, Jackson don\u00f2 $1,5 milioni per istituire le \"borse di studio Michael Jackson\" presso lo \"United Negro College Fund\", aiutando centinaia di studenti a frequentare il college. Grazie a questo, nel 1988 la UNCF premi\u00f2 l'artista durante il loro 44\u00ba gala annuale con il massimo onore, il \"Fredrick D. Patterson Award\".\nNel corso degli anni 80 l'artista continu\u00f2 a elargire donazioni a molti enti benefici tra i quali l'UNESCO, l'NAACP, la Fondazione per l'infanzia Ronald McDonald e la Make-A-Wish Foundation. Il 16 luglio 1988, prima di un concerto allo stadio di Wembley, Jackson incontr\u00f2 il Principe di Galles e sua moglie la Principessa Diana Spencer e consegn\u00f2 loro un assegno da 150.000 sterline per il The Prince's Trust e uno da 100.000 sterline per l'ospedale pediatrico di Great Ormond Street.\nNel 1992 fond\u00f2 la \"Heal the World Foundation\", un'organizzazione no profit che si occupava di combattere la povert\u00e0, la fame, la violenza, la malattia e l'inquinamento in tutto il mondo; l'intero incasso del Dangerous World Tour fu devoluto alla fondazione. Numerose le sue attivit\u00e0: donazioni di approvvigionamenti e pacchi dono per i bambini di Sarajevo colpiti dalla guerra, distribuzione di vaccini, distribuzioni di migliaia di dollari in giocattoli, cibo e viveri in vari ospedali, finanziamento per un trapianto di fegato a un bambino ungherese. In Italia si ricorda la donazione fatta dall'associazione alla Partita del Cuore della Nazionale Cantanti. Molte donazioni rimangono sconosciute.\nNel 1993 fond\u00f2 insieme all'ex presidente Jimmy Carter \"Heal L.A.\", associazione volta a prevenire l'uso di droghe e a gestire servizi medici ed educativi per i giovani nelle zone pi\u00f9 disagiate di Los Angeles.\nNel 1999 organizz\u00f2 due concerti benefici, i \"Michael Jackson &amp; Friends\", per raccogliere fondi per le vittime della Guerra del Kosovo, per la Croce Rossa, per la Nelson Mandela Children Foundation e per l'UNESCO.\nNel 2001, con l'aiuto del rabbino e scrittore Shmuley Boteach, fond\u00f2 \"Heal the Kids\", associazione che si prefiggeva di aiutare i bambini in difficolt\u00e0 e le loro famiglie. Nell'ottobre dello stesso anno organizz\u00f2 il concerto benefico \"United We Stand\", per i famigliari delle vittime degli attentati dell'11 settembre.\nJackson scrisse inoltre alcuni pezzi i cui ricavati andarono in beneficenza; We Are the World nel 1985 per le popolazioni affamate dell'Africa orientale, Heal the World nel 1991 e Earth Song nel 1995, i cui profitti furono destinati alla \"Heal the World Foundation\", e What More Can I Give nel 2001 per le famiglie delle vittime degli attentati dell'11 settembre.\nAltri progetti benefici rimasero per\u00f2 incompiuti, come le canzoni \"From the Bottom of My Heart\", scritta per raccogliere fondi per le vittime dell'uragano Katrina, e \"I Have This Dream\", o l'associazione benefica \"Go For Your Dreams\" creata nel 2003 e il cui progetto venne abbandonato all'arrivo delle nuove accuse di molestie.\nNel suo testamento ha inoltre lasciato una somma non precisata di denaro a favore di svariate associazioni benefiche.\nJackson \u00e8 stato anche un attivista per i diritti degli animali. Nel 1983, ha salvato una decina di scimmie da esperimenti. Una di queste, Bubbles, and\u00f2 a vivere con lui nella villa di Encino prima e a Neverland in seguito, assieme ad altre decine di animali. Vinse anche due Genesis Award per il suo impegno nel sensibilizzare l'opinione pubblica sui problemi degli animali, rispettivamente nel 1988 per il video di \"Man in the Mirror\" e nel 1996 per il video di \"Earth Song\".\nProblemi di salute.\nL'autopsia eseguita alla scomparsa del cantante conferm\u00f2 definitivamente che Jackson soffriva di vitiligine, una malattia che provoca la perdita del colore della pelle, rendendo l'epidermide dell'individuo a macchie pi\u00f9 chiare e che arriv\u00f2 a distruggere quasi completamente la sua pigmentazione. Essendo sbiancato nella maggior parte del corpo, dal 1984 Jackson si sottopose ad alcune terapie uniformanti della pelle (depigmentazione tramite monobenzone o idrochinone) con il proprio dermatologo di fiducia, il dottor Arnold Klein. Jackson soffriva inoltre di lupus eritematoso sistemico o forse discoide. Queste patologie causano elevata fotosensibilit\u00e0 ai raggi solari (per proteggersi dai raggi solari spesso andava in giro con un ombrello, con occhiali da sole, guanti e mascherina chirurgica) e danni cutanei (in particolare il lupus), specie al viso, oltre che alopecia. Le altre malattie che gli furono attribuite sono sempre state smentite. Inoltre le ustioni di secondo e terzo grado al cuoio capelluto, subite durante l'incidente sul set dello spot Pepsi, gli provocarono dolori che lo afflissero per tutta la vita portandolo a dover fare uso di antidolorifici per un lungo periodo, diventandone dipendente per molti anni, e subire interventi chirurgici come l'espansione tissutale del cuoio capelluto. Nel 1999 ebbe un incidente sul palco mentre si esibiva in \"Earth Song\" sopra ad una struttura simile ad un ponte, sollevata a diversi metri da terra, che precipit\u00f2 velocemente schiantandosi e provocandogli problemi alla schiena che perdureranno per il resto della sua vita. Durante i tour e il processo Jackson soffr\u00ec inoltre di stress e di insonnia. Fu proprio per tentare di curare l'insonnia, divenuta cronica, che accett\u00f2 di farsi somministrare diverse benzodiazepine e il propofol, l'anestetico che caus\u00f2 la sua morte nel 2009.\nControversie.\nPrimi scandali.\nSubito dopo il grande successo di \"Thriller\" cominciarono a circolare varie voci e pettegolezzi infondati riguardanti la vita privata del cantante; tra le prime in assoluto ci furono quelle secondo le quali Jackson stava prendendo ormoni per mantenere la sua voce da ragazzino, che era stato castrato e che stava addirittura subendo un'operazione di cambio di sesso: quest'ultima voce incominci\u00f2 a circolare gi\u00e0 nel 1977. Nel 1985, Jackson compr\u00f2 la ATV Music Publishing che deteneva i diritti di pubblicazione di circa 250 canzoni dei Beatles. Giorni prima, Paul McCartney aveva chiesto, senza successo, a Y\u014dko Ono di unire le loro forze finanziarie per comprarlo. Essendo un'asta, Jackson si aggiudic\u00f2 il catalogo; secondo i giornali ci\u00f2 compromise la sua amicizia con Paul McCartney, mentre Jackson scrisse nel suo libro autobiografico \"Moonwalk\" che fu lo stesso McCartney a dargli l'idea. Tempo dopo si sparse la voce che Jackson dormisse in una camera iperbarica e che avesse tentato di acquistare lo scheletro di Joseph Merrick, l'uomo elefante, notizie sempre smentite dall'artista. Le notizie, a quanto pare, erano state diffuse dal suo manager di allora, Frank Di Leo, che fu quindi licenziato al termine della promozione di \"Bad\". Nello stesso periodo, Jackson inizi\u00f2 a riempire la sua villa di Encino di animali esotici e manichini che, come dichiarato dallo stesso cantante alla rivista Rolling Stone, lo aiutavano a vincere la solitudine. Queste voci fecero molto scalpore tra i mass media dell'epoca, e i tabloid inglesi gli affibbiarono il soprannome \"Wacko Jacko\" (\"Jacko il matto\"), presto detestato dal cantante. Il colore della pelle di Jackson, nera per l'intera durata della sua giovinezza, incominci\u00f2 a schiarirsi di anno in anno, a partire dai primi anni '80 e nel 1986 gli fu diagnosticata una rara e acuta forma di vitiligine ma Jackson non lo dichiarer\u00e0 pubblicamente fino al 1993, durante la famosa intervista con Oprah, e per questo motivo i media dell'epoca criticarono Jackson per la presunta volont\u00e0 di \"sbiancare\" la sua pelle creando questa leggenda metropolitana che lo accompagner\u00e0 per tutta la vita. La rivista \"Rolling Stone\" all'epoca boll\u00f2 molti di questi scandali come \"trovate pubblicitarie\":\nLe accuse del 1993.\nIl 23 agosto 1993, mentre Jackson si trovava a Bangkok per una tappa del \"Dangerous World Tour\", fu accusato per la prima volta di molestie sessuali su minore: Evan Chandler, dentista di Beverly Hills, lo accus\u00f2 di abusi sessuali su suo figlio Jordan (detto Jordie o Jordy), allora tredicenne. Chandler formalizz\u00f2 l'accusa in sede civile e non penale, con lo scopo di ottenere da Jackson un risarcimento in denaro. In seguito alle accuse, la Pepsi-Cola, all'epoca sponsor del cantante, rescisse il contratto per l'impatto mediatico negativo che aveva travolto l'immagine di Jackson, che fu costretto a cancellare met\u00e0 delle date del \"Dangerous World Tour\" e poi a sospenderlo del tutto. Pochi giorni dopo la fine del tour, Jackson ammise che era diventato dipendente dagli antidolorifici e decise di andare in una clinica di riabilitazione. Il 22 dicembre Jackson rispose via satellite da Neverland dichiarandosi \"totalmente innocente\". Il 25 gennaio 1994 all'accusatore fu versata una imprecisata somma di denaro, stimata intorno ai 20 milioni di dollari. I legali di Jackson dovettero giungere all\u2019accordo poich\u00e9 rivelare la difesa nell\u2019udienza in tribunale avrebbe pregiudicato un eventuale processo penale. Il cantante non denunci\u00f2 in sede legale i Chandler per estorsione, ma pretese che la sua totale estraneit\u00e0 ai fatti per i quali veniva accusato fosse messa nero su bianco nel documento che successivamente fu depositato in tribunale. La risoluzione extra giudiziale della causa civile non impediva in alcun modo alla famiglia di procedere con una ulteriore causa penale. Soltanto in seguito si venne a sapere di telefonate che dimostravano l'innocenza di Jackson: in esse Evan Chandler parlava con il suo avvocato dicendo che voleva distruggere sua moglie, amica del cantante, e lo stesso Jackson perch\u00e9 non gli aveva prestato dei soldi, dichiarando inoltre di non curarsi dell'impatto che quest'azione avrebbe potuto avere su suo figlio. Negli anni seguenti lo stesso Jordan Chandler denunci\u00f2 suo padre per tentato omicidio, ottenendo addirittura un'ordinanza restrittiva nei suoi confronti nel 2005 dopo aver rifiutato di testimoniare contro Jackson nel processo che lo vedeva coinvolto al tempo. Secondo alcune voci mai confermate e secondo le testimonianze riportate nel documentario del 2019, \"Square One\", il ragazzo stesso avrebbe ammesso ad alcuni amici di universit\u00e0, in seguito alle seconde accuse mosse contro Jackson dalla famiglia Arvizo, di non aver mai subito delle molestie da parte dell'artista, elogiando Jackson e affermando che non ha mai creduto che il cantante potesse mai fare del male ad un bambino. Il 5 novembre 2009, cinque mesi dopo la morte di Jackson, il padre del ragazzo fu trovato senza vita, dopo essersi sparato con una pistola nel suo appartamento nel New Jersey.\nLe accuse del 2003 e il processo.\nA partire dal maggio 2002, Michael Jackson permise a una troupe televisiva capeggiata dal giornalista inglese Martin Bashir di seguirlo ovunque andasse. Nel febbraio del 2003 fu mandato in onda \"Living with Michael Jackson\": in una scena, si vedeva Jackson mano nella mano con Gavin Arvizo, allora tredicenne malato di cancro, nella quale il cantante ammise di aver condiviso con lui la stanza da letto, ma non il letto. \nQuesto caus\u00f2 qualche protesta tra i detrattori di Jackson a causa delle precedenti accuse. Jackson si sent\u00ec tradito dal montaggio che Bashir diede al documentario e lo accus\u00f2 di averlo mostrato in maniera distorta. Ci\u00f2 fu dimostrato anche durante il processo che il cantante dovette subire per molestie su minore, in quanto gli spezzoni tagliati da Bashir furono proiettati in aula.\nDopo la messa in onda del documentario, l'ufficio del procuratore della contea di Santa Barbara incominci\u00f2 un'indagine penale. Il Dipartimento di Polizia di Los Angeles e il Servizio per la Protezione dei Bambini (DCFS) arrivarono alla conclusione che le accuse di molestia erano infondate. Alla stessa conclusione arriv\u00f2 l'FBI, che aveva aperto un'inchiesta. Inizialmente la famiglia del giovane coinvolto nel documentario difese Jackson; in seguito disse agli investigatori che il cantante si era invece comportato impropriamente ma, secondo loro, solo dopo e non prima della messa in onda del documentario, causando qualche dubbio sulla veridicit\u00e0 delle accuse.\nTuttavia, il 19 novembre 2003, mentre Jackson era a Las Vegas per girare il video dell'inedita \"One More Chance\", la polizia di Santa Barbara perquis\u00ec il Neverland Ranch e sped\u00ec al cantante un mandato d'arresto per presunti abusi sessuali su minori. Jackson fu arrestato con a carico sette capi d'imputazione per presunte molestie su minore e due accuse per somministrazione di un agente intossicante ad Arvizo.\nIl Processo a Michael Jackson ebbe inizio il 31 gennaio del 2005 a Santa Maria, nello stato della California, e dur\u00f2 fino alla fine del maggio seguente. Il 13 giugno 2005 Jackson fu assolto con formula piena da tutte le accuse. Durante il procedimento si scopr\u00ec che Janet Arvizo, madre di Gavin, era gi\u00e0 stata citata in tribunale per frode fiscale nei confronti dello stato. Ci furono numerosi testimoni che mostrarono come la donna avesse cercato di estorcere i soldi allo stato, alle compagnie assicurative e ad altri personaggi famosi. Nel 15 novembre 2001, la donna present\u00f2 una richiesta per avere accesso all'assegno dell'assistenza sociale, dicendo di non avere nessuna fonte di reddito. Dieci giorni prima, invece, la donna e la sua famiglia avevano incassato 152.000 dollari da JC Penney, in seguito ad una denuncia per maltrattamenti avviata contro la catena di grandi magazzini, durante il quale Gavin Arvizo aveva gi\u00e0 testimoniato il falso sotto giuramento. Dopo il processo e l'assoluzione di Jackson, Janet Arvizo fu processata e condannata per frode fiscale.\n\"Leaving Neverland\" (accusa postuma).\nNel gennaio 2019 fu presentato al Sundance Film Festival il documentario \"Leaving Neverland\" diretto dal regista britannico Dan Reed. In esso Wade Robson, James Safechuck, e le loro famiglie descrissero i loro rapporti con Jackson. Nonostante le loro testimonianze passate, in cui avevano affermato che Jackson era innocente, Safechuck e Robson ritrattarono, accusando il cantante di aver abusato sessualmente di loro quando erano bambini; non vennero presentate per\u00f2 prove materiali che Jackson avesse realmente abusato di loro. I presunti abusi sarebbero avvenuti nella residenza di Jackson, il Neverland Ranch e nel suo a Century City, entrambi in California.\nIl documentario suscit\u00f2 scalpore in tutto il mondo e molte polemiche tra innocentisti e colpevolisti: gener\u00f2 un'ondata negativa, da un lato nei confronti di Jackson, dall'altro contro i canali che avevano trasmesso il documentario. Ci\u00f2 caus\u00f2 un riesame della sua eredit\u00e0 artistica e come essere umano ma anche con un ritorno di interesse nei suoi confronti: molte sue canzoni e suoi album rientrarono in alcune classifiche del mondo.\nDalla messa in onda del documentario sono emerse molte incongruenze che metterebbero in dubbio la veridicit\u00e0 dei fatti e la credibilit\u00e0 degli accusatori di Jackson.\nImprenditore e produttore discografico.\nMichael Jackson \u00e8 stato un imprenditore e produttore discografico. Nel 1985 acquist\u00f2 per 47,5 milioni di dollari, il catalogo ATV Music Publishing, comprendente i diritti di pubblicazione di quasi 4.000 canzoni, inclusa la maggior parte del materiale dei Beatles, circa 250 brani. Dieci anni dopo, Sony Music ha pagato a Jackson una cifra stimata tra i 95 e i 110 milioni per met\u00e0 dei diritti, formando una joint venture con l'artista denominata Sony/ATV, di cui Jackson deteneva il 50%.\nNegli anni il catalogo Sony/ATV si \u00e8 ingrandito sino ad includere mezzo milione di canzoni tra cui titoli di Bob Dylan, Elvis Presley, Eminem e altri artisti, fino a raggiungere il valore di oltre un miliardo di dollari. Nel 2016 i proprietari dell'Estate di Michael Jackson hanno venduto per 750 milioni di dollari i diritti del 50% di Jackson alla Sony Music, che \u00e8 ora l'unica proprietaria del catalogo.\nJackson ha co-prodotto tutti i suoi album da solista dell'et\u00e0 adulta, da \"Off the Wall\" nel 1979 in poi, e nei primi anni '90 ha fondato la sua personale etichetta discografica, la MJJ music, tramite la quale ha co-prodotto tutti i suoi album dal 1991 in poi e le colonne sonore dei film \"Free Willy\" del 1993 e \"Free Willy 2\" del 1995, alle quali aveva collaborato. Ha inoltre prodotto l'album di debutto del gruppo formato dai nipoti, i 3T, intitolato \"Brotherhood\" del 1995, di sua sorella Rebbie Jackson intitolato \"Yours Faithfully\" e della cantante Tatyana Ali intitolato \"Kiss the Sky\", entrambi del 1998.\nStile musicale.\nNoto principalmente come cantante pop, Jackson, durante la sua carriera solista, \u00e8 stato interprete di svariati stili musicali. Inizialmente ispirato al soul della Motown, ha poi coltivato altri generi come rhythm and blues, funk, dance, rock, new jack swing, apportando grazie ai suoi lavori un contribuito alla diffusione della black music presso ampie fette di pubblico. Il suo approccio eclettico ai vari stili lo si pu\u00f2 gi\u00e0 osservare dal suo primo album da adulto, \"Off the Wall\", prodotto da Quincy Jones, che spazia dal funk e dal disco pop di \"Don't Stop 'Til You Get Enough\", \"Workin' Day and Night\" e \"Get on the Floor\", al soul, al soft rock, al jazz, al rhythm and blues e alle ballate come \"She's Out of My Life\" o \"Girlfriend\".\nCon l'album \"Thriller\", anch'esso prodotto da Jones, Michael mise a punto le intuizioni musicali di \"Off the Wall\"; i brani dance, rock e funk (\"Baby Be Mine\", \"P.Y.T.\", \"Billie Jean\", \"Wanna Be Startin' Somethin) si caratterizzarono per una maggiore forza interpretativa, mentre le canzoni pop e le ballate (\"The Lady in My Life\", \"Human Nature\", \"The Girl Is Mine\") furono pi\u00f9 leggere e introspettive. In \"Billie Jean\" Jackson cantava di una fan che affermava di aver avuto un figlio da lui, mentre in \"Wanna Be Startin' Somethin criticava le pressioni dei media e del gossip. Il brano \"Beat It\", dedicato alla violenza di strada, fu anche uno dei primi crossover rock/pop a scalare le classifiche, mentre la \"title track\" \"Thriller\" era dedicata al soprannaturale, tematica che avrebbe poi caratterizzato i brani dei tempi successivi. Nel 1985, Jackson scrisse, insieme con Lionel Richie a scopo di beneficenza, la canzone \"We Are the World\". Da quella data i temi umanitari sarebbero stati anch'essi al centro dei suoi testi e della sua attivit\u00e0 artistica.\nIn \"Bad\", terzo e ultimo album con Quincy Jones alla produzione, fu rivisitata la miscela musicale di \"Thriller\", ma inserendovi brani in grado di scalare meglio le classifiche pop singolarmente. In \"Dirty Diana\", altro brano contaminato dal rock, Jackson immaginava di affrontare un amore \"maledetto\"; vi era poi la ballata d'amore \"I Just Can't Stop Loving You\", mentre \"Man in the Mirror\" riprendeva i temi di altruismo e beneficenza gi\u00e0 presenti in \"We Are the World\"; \"Smooth Criminal\" evocava un episodio immaginario di rapimento e omicidio in stile noir, stile gi\u00e0 utilizzato da Jackson nel brano \"Heartbreak Hotel\" dell'album \"Triumph\".\nCon l'album \"Dangerous\", pubblicato nel 1991, Jackson riusc\u00ec a catturare fette pi\u00f9 ampie di pubblico, con canzoni dedicate per lo pi\u00f9 a tematiche sociali. Le prime tracce del disco sono canzoni d'impronta new jack swing, tra cui \"Jam\" e \"Remember the Time\". \"Why You Wanna Trip on Me\" parla di problemi come la fame nel mondo, le malattie, la povert\u00e0 e la droga, mentre \"Black Or White\" si scaglia contro ogni forma di razzismo. Vi sono per\u00f2 anche canzoni pi\u00f9 ardite come \"In the Closet\", una canzone dedicata ad amore, desiderio, solitudine e vita privata, mentre il brano \"Dangerous\" riaffrontava il tema dell'amore dannato gi\u00e0 presente in \"Dirty Diana\". Altri brani come \"Will You Be There\", \"Heal the World\" e \"Keep the Faith\" invece si avvicinano pi\u00f9 al gospel e sono dedicati sia a problemi umanitari sia personali dello stesso Jackson; infine \"Gone Too Soon\" \u00e8 una ballata dedicata a un giovanissimo amico del cantante, Ryan White, vittima dell'AIDS. Nell'album \"Dangerous\" sono palesi le incursioni di musica rap e hip hop, la cui popolarit\u00e0 era in crescita.\nIl doppio album ' \u00e8 incentrato sui problemi di Jackson con pubblico e stampa e, secondo Joe Vogel, esperto dell'opera di Jackson, l'album racchiude un turbine di emozioni, dalla rabbia appassionata di \"Scream\" alla vulnerabilit\u00e0 di \"Childhood\". Con i pezzi new jack swing-funk-rock \"Scream\", \"D.S\", \"This Time Around\" e \"Tabloid Junkie\" e con la ballata R&amp;B \"You Are Not Alone\", Jackson critica le ingiustizie e l'isolamento che il suo successo gli ha procurato e se la prende in particolare con i media, come gi\u00e0 aveva fatto con il brano \"Leave Me Alone\"; nel brano \"They Don't Care About Us\", parla dei problemi legati al razzismo, alla violenza e alle ingiustizie; nella ballata \"Stranger in Moscow\" parla di solitudine e del personaggio mediatico in cui \u00e8 stato trasformato; il brano \"Earth Song\" \u00e8 un drammatico appello per salvare il pianeta dalla distruzione. Altri brani sono le ballate \"Childhood\", che parla dell'infanzia perduta, ', che parla della morte di una bambina causata dalla solitudine e \"Smile\", una cover in omaggio all'idolo di Michael, Charlie Chaplin.\"\" Il critico musicale Joe Vogel definisce la title track \"History\" come un brano epico e grandioso, dove tutte le ingiustizie e le tragedie della vita vengono emendate e redente dal potere delle musica.\nNell'album di remix \"\", una raccolta contenente cinque brani inediti e otto remix, i pezzi spaziano dai temi della vendetta, come nella title track, alla dipendenza dalle droghe in \"Morphine\" e di nuovo alla distorsione dell'immagine di Jackson da parte dei media, tema affrontato anche nel video che accompagna \"Ghosts\", un cortometraggio con il quale Jackson sfida la societ\u00e0 che lo aveva etichettato come mostro e eccentrico. Nel film i ragazzi sono capaci di superare le apparenze e le etichette molto pi\u00f9 rapidamente degli adulti che giudicano senza conoscere la verit\u00e0.\nL'album \"Invincible\" contiene brani soul come \"Cry\" e \"The Lost Children\", dance come \"You Rock My World\", ballate come \"Speechless\", \"Whatever Happens\", \"Break of Dawn\" e \"Butterflies\" e brani R&amp;B come \"Unbreakable\", \"2000 Watts\", \"Threatened\", \"Heartbreaker\" e \"Invincible\", dove si mescolano hip hop, pop e rap.\nEredit\u00e0 artistica e influenza culturale.\nMichael Jackson \u00e8 stato fonte di ispirazione e di influenza per numerosi altri artisti di fama internazionale, tra i quali Adele, Madonna, Prince, Britney Spears, Beyonc\u00e9, Jamiroquai, Lady Gaga, George Michael, Justin Timberlake, Rita Ora, Justin Bieber, Simply Red, The Weeknd, Coldplay, Bruno Mars, R.E.M., Lene Marlin, Green Day, Anastacia, Usher, Maroon 5, Spike Lee, Alicia Keys, Wyclef Jean, Ne-Yo, Chris Brown, Jason Derulo, Omarion, Zac Efron, Ciara, Jaden Smith, BTS e naturalmente Janet Jackson.\nBallerini di danza classica come Michail Barysnikov e Roberto Bolle hanno pi\u00f9 volte elogiato Jackson e lo hanno definito \"inimitabile\" e \"un punto di riferimento anche per la danza classica\", mentre Fred Astaire lod\u00f2 pi\u00f9 volte Jackson per i suoi passi di danza e lo defin\u00ec \"il pi\u00f9 grande ballerino di tutti i tempi\" e lo indic\u00f2 come suo \"erede morale\".\n\u00c8 considerato l'inventore dei videoclip musicali. I video di diverse sue canzoni, inclusi quelli di \"Billie Jean\", \"Beat It\" e 'Thriller', hanno trasformato i video musicali in una forma di cortometraggio e in uno strumento di promozione. La loro popolarit\u00e0, inoltre, port\u00f2 al successo la rete musicale MTV.\nNel 1984 il critico musicale di \"Time\" Jay Cocks scrisse: \nNello stesso anno anche il critico musicale del \"New York Times\", Jon Pareles, elogi\u00f2 Jackson scrivendo: \nIl 13 luglio 2009, in un'intervista rilasciata al \"Corriere della Sera\", lo stesso Jon Pareles ha affermato che:\nSecondo \"BET\", Jackson: \nSteve Huey di AllMusic ha descritto Jackson come: \nNel 2003 Tom Utley, critico musicale del \"Daily Telegraph\" lo descrisse come \"estremamente importante\" e un \"genio\".\nNel 2009 il \"Baltimore Sun\" ha pubblicato un articolo intitolato \"7 modi in cui Michael Jackson ha cambiato il mondo\". L'autrice Jill Rosen ha scritto che:\nIl 7 luglio 2009, durante il funerale di Jackson, il fondatore della Motown Berry Gordy lo ha proclamato \"il pi\u00f9 grande intrattenitore mai vissuto\", mentre l'attrice Queen Latifah l'ha definito \"la pi\u00f9 grande star della Terra\". Anche Danyel Smith, editrice di \"Vibe\", ha definito Jackson \"The Greatest Star\".\nIl 25 giugno 2009, giorno della morte di Jackson, dei paleontologi hanno scoperto in Navarra il fossile di una specie sconosciuta di aragosta, battezzata \"Mesoparapylocheles michaeljacksoni\" in onore del cantante. A luglio, la Lunar Republic Society, che promuove l'esplorazione sulla Luna, ha chiamato un cratere \"Michael Jackson\".\nNel maggio 2010 due bibliotecari statunitensi hanno scoperto che l'influenza di Jackson si estendeva agli studi universitari, con riferimenti a lui in studi riguardanti la musica, la cultura popolare, la chimica, la medicina, il diritto, la psicologia e l'ingegneria.\nIl 19 dicembre 2014, il British Council of Cultural Relations ha definito la vita di Jackson \"uno degli 80 momenti culturali pi\u00f9 importanti del XX secolo\".\nInfluenze.\nNel corso della sua carriera Michael Jackson \u00e8 stato influenzato da diversi grandi artisti, fra i quali Little Richard, Jackie Wilson, Diana Ross, Fred Astaire, Sammy Davis Jr., Gene Kelly, The Beatles,David Ruffin, Bob Fosse, Marcel Marceau, Charlie Chaplin, Elvis Presley, Smokey Robinson, Bee Gees, Queen, Judi Garland, Chuck Berry, America, Vincente Minnelli, Mavis Staples, e Stevie Wonder.\nCome ribadito pi\u00f9 volte, tuttavia, suo massimo ispiratore e idolo indiscusso \u00e8 stato il \"Padrino del Soul\" James Brown (che, a sua volta, considerava Michael suo erede). Nel 2003, durante la cerimonia di premiazione dei BET Awards, Jackson ebbe l'occasione di consegnare a Brown il prestigioso BET Lifetime Archievement Award, un riconoscimento speciale destinato alle personalit\u00e0 che hanno cambiato il modo di concepire la musica, parlando cos\u00ec del suo idolo:\nEstensione vocale.\nMichael Jackson aveva l'orecchio assoluto. Riusciva a cantare da basso, da baritono e da tenore, ma volle cantare da tenore; riusciva a scendere fino a un Do basso con un vibrato, e poi risaliva fino al Sol sopra il Do alto. La sua estensione era di almeno 3 ottave e mezzo. Jackson era inoltre un beatboxer, come dimostrato in diversi brani degli album \"Dangerous\", \"HIStory,\" \"Blood on the Dance Floor\", \"Invincible\" e \"Michael\", durante alcune interviste (tra cui quelle con Oprah Winfrey nel 1993, in cui si esib\u00ec nei beatbox della canzone \"Who Is It\", e Diane Saywer nel 1995, in cui si esib\u00ec in quelli di \"Tabloid Junkie\") e nelle esibizioni live di \"Billie Jean\" dell\"'HIStory World Tour\".\nStile di danza.\nUn'altra cosa che rese Michael Jackson celebre fu il proprio stile di danza, che ha generato migliaia di imitatori, parodie e \"flash mob\". Alcuni passi inventati da Jackson risalgono gi\u00e0 ai primi anni settanta, quando si esibiva ancora con i Jackson 5, e in seguito perfezionati, come il \"ballo del robot\" inventato all'et\u00e0 di 15 anni, nel 1974, per il brano \"Dancing Machine\". Alcune mosse, che in seguito miglior\u00f2, gli furono insegnate da James Brown. Agli inizi degli anni ottanta, perfezion\u00f2 una tecnica che gli consentiva di realizzare delle piroette veloci sui talloni tramite l'uso della forza centrifuga impressa dalle braccia, con le quali era in grado di compiere dalle tre alle otto piroette. Questo passo di danza venne impiegato in numerose esibizioni dal vivo, soprattutto durante le esecuzioni di \"Billie Jean\", \"Smooth Criminal\", \"Man in the Mirror\", \"Dirty Diana\" e \"Scream\".\nNel 1983, in occasione dell'esibizione al programma televisivo \"Motown 25: Yesterday, Today, Forever\", lanci\u00f2 il suo iconico passo sulle punte dei piedi divenuto in seguito il suo logo (il toe stand), e il passo di danza che lo avrebbe reso celebre in tutto il mondo: il \"moonwalk\" (in italiano letteralmente \"camminata sulla luna\") presentato sulle note di \"Billie Jean\". Molti considerano l'artista come l'inventore della mossa, anche se, come d'altronde ha affermato lo stesso Jackson, essa prende spunto da una tecnica usata dai ragazzi neri di strada dei ghetti; inoltre fu portata sul palcoscenico negli anni trenta da Cab Calloway. Nel corso degli anni ha perfezionato sempre pi\u00f9 il \"moonwalk\", fino a migliorarlo nei suoi tour. L'ultima volta che Jackson ha eseguito questo passo \u00e8 stato nel 2001, durante i due concerti del \"Michael Jackson: 30th Anniversary Special.\"\nSempre nel 1983 realizz\u00f2 la coreografia di \"Thriller\", rendendo famoso il passo che imita il movimento degli zombie. Invent\u00f2 poi il \"Sidewalk\", ovvero un passo laterale basato sullo stesso principio del moonwalk rielaborato. Jackson eseguir\u00e0 il \"sidewalk\" insieme con il \"moonwalk\" in diverse sue coreografie gi\u00e0 nel \"Victory Tour\" del 1984, dove aveva presentato inoltre una fusione tra i due, creando un movimento circolare basato sul medesimo moonwalk.\nNel 1988 diede un'altra prova delle sue capacit\u00e0 di coreografo e ballerino con l\"'Antigravity Lean\", ovvero il movimento antigravitazionale del video di \"Smooth Criminal\", in cui il cantante si inclinava in avanti di 45\u00ba. Nel video us\u00f2 delle funi, mentre per fare il tutto nelle esibizioni dal vivo usava delle scarpe modificate, di cui deteneva il brevetto, che permettevano a un gancio che spuntava da sotto al palco di agganciare il tacco dei suoi mocassini. Cos\u00ec come per il \"moonwalk\", Jackson non fu l'inventore del passo, che \u00e8 infatti possibile vedere gi\u00e0 in un film di Buster Keaton del 1927 intitolato \"Tuo per sempre\", e nel film \"Il mago di Oz\" del 1939, ma fu lui a migliorarlo e a renderlo celebre.\nTelevisione.\n(*) Nell'episodio in questione (\"Pa-pazzo da legare\") Jackson non compare, ma nella versione originale doppia Leon Kompowsky, il quale si presenta a Homer Simpson con il nome del famoso artista, rivelando solo alla fine la sua vera identit\u00e0. Nei titoli di coda viene accreditato sotto lo pseudonimo John Jay Smith.\nDoppiatori italiani.\nNelle versioni in italiano dei suoi film, Michael Jackson \u00e8 stato doppiato da:\nCome doppiatore \u00e8 sostituito da:\nApparizioni e performance televisive principali.\nUn elenco parziale delle pi\u00f9 famose ed iconiche performance televisive dell'artista come solista. Un elenco pi\u00f9 dettagliato \u00e8 presente nella voce Videografia di Michael Jackson.\nVideogiochi correlati.\nSono stati prodotti alcuni videogiochi ispirati a Michael Jackson, i primi tre in particolare sono tratti dal film \"Moonwalker\":\nJackson fa anche un cameo verso la fine del gioco \"Space Channel 5\" (1999) con il nome di Space Michael e appare come protagonista sbloccabile nel suo seguito \" (2002). Oltre a prestare la voce al personaggio ha scritto anche un pezzo con dei suoi beatbox ballabile nel gioco.\nNel 2000 appare come personaggio sbloccabile in \". Jackson, come rivelato da Emmanuel Valdez, uno degli sviluppatori del gioco, ha lavorato assiduamente assieme agli sviluppatori al rendering della sua controparte virtuale prestando anche le mosse al personaggio grazie alla tecnica del motion capture.\nProgetti incompiuti.\nNel 1993 Jackson appare come protagonista in un raro filmato per un simulatore di volo della SEGA chiamato \"Advanced Star Fighter Training\" che avrebbe dovuto essere pubblicato lo stesso anno per la console Sega Mega Drive ma venne infine cancellato all'arrivo delle prime accuse.\nSecondo fonti contrastanti, Jackson avrebbe composto parte della colonna sonora del gioco \"Sonic the Hedgehog 3\" per Mega Drive; molte delle tracce del gioco sono infatti simili ad alcune sue canzoni: quella del livello \"IceCap Zone\" \u00e8 molto simile a \"Smooth Criminal\" e \"Who Is It\", quella di \"Carnival Night Zone\" a \"Jam\", e la traccia finale a \"Stranger in Moscow\". Il suo nome tuttavia non compare nei titoli di coda. Roger Hector, direttore della divisione sviluppo della SEGA, dichiar\u00f2 che Jackson compose effettivamente parte della colonna sonora, ma la societ\u00e0 decise di annullare il progetto in corso d'opera a causa delle accuse di pedofilia ricevute dall'artista in quel periodo. Il tastierista Brad Buxer, che collabor\u00f2 con Jackson alla stesura delle basi musicali per il gioco, afferm\u00f2 invece che sarebbe stato Jackson stesso a chiedere di non essere incluso nei titoli di coda, perch\u00e9 insoddisfatto del suono che produceva la console: \u00abAi tempi, i giochi per console non permettevano una riproduzione ottimale del suono, e Michael trov\u00f2 questo frustrante. Non voleva essere associato a un prodotto che svalutava la sua musica\u00bb.\nRiconoscimenti.\nJackson ha vinto in totale oltre 800 premi, che lo rendono l'artista pi\u00f9 premiato nella storia della musica.\nI premi ricevuti comprendono 13 Grammy Award su 38 nomination, ai quali vanno aggiunti il \"Grammy Legend Award\" e il \"Grammy Lifetime Achievement Award\", per un totale di 15; 16 World Music Awards, inclusi il \"Chopard Diamond Award\" (per aver venduto oltre 100 milioni di copie con i suoi album), il \"Legend Award\", il \"Best Selling Male Artist of the Millennium Award\" (\"Artista maschile pi\u00f9 venduto del Millennio\") e il \"Best Selling Artist Ever\" (\"Artista pi\u00f9 venduto di tutti i tempi\") e 26 American Music Awards, inclusi l\"Artist of the Century Award\" (\"Artista del Secolo\") e l\"Artist of the 1980s Award\" (\"Artista degli Anni 80\"). Jackson detiene inoltre 40 \"Guinness World Record\" inclusi il primo e unico \"Lifetime Achievement Award\" per i suoi \"record mondiali senza precedenti nel mondo dello spettacolo\" e i record di \"\"Primo intrattenitore ad aver venduto pi\u00f9 di 100 milioni di album al di fuori degli Stati Uniti\" e di \"Intrattenitore di maggior successo di tutti i tempi\"\". Il suo nome \u00e8 incluso anche nella Young Hollywood Hall of Fame, sia individualmente sia come membro dei Jackson 5."}
{"id": "2527161", "revid": "15", "url": "https://it.wikipedia.org/wiki?curid=2527161", "title": "Timmelsjoch", "text": ""}
{"id": "2527167", "revid": "422900", "url": "https://it.wikipedia.org/wiki?curid=2527167", "title": "My\u014dga", "text": ""}
{"id": "2527168", "revid": "3115", "url": "https://it.wikipedia.org/wiki?curid=2527168", "title": "Caba\u00f1as (La Paz)", "text": "Caba\u00f1as \u00e8 un comune dell'Honduras facente parte del dipartimento di La Paz.\nIl comune venne istituito il 9 marzo 1897."}
{"id": "2527169", "revid": "108366", "url": "https://it.wikipedia.org/wiki?curid=2527169", "title": "Ah-Un", "text": ""}
{"id": "2527170", "revid": "287204", "url": "https://it.wikipedia.org/wiki?curid=2527170", "title": "Tursunzoda", "text": "Tursunzoda (in tagico \u0422\u0443\u0440\u0441\u0443\u043d\u0437\u043e\u0434\u0430; in russo \u0422\u0443\u0440\u0441\u0443\u043d\u0437\u0430\u0434\u0435, \"Tursunzade\") \u00e8 una citt\u00e0 di 37.000 abitanti del Tagikistan occidentale. Sorge a 60\u00a0km dalla capitale Du\u0161anbe e 40\u00a0km a est di Hisor, vicino al confine con l'Uzbekistan. Si trova nei Distretti di Subordinazione Repubblicana\nIl territorio attorno a Tursunzoda \u00e8 solcato da numerosi fiumi, tra cui lo \u0160irkent e il Karatag, rispettivamente a ovest e a est della citt\u00e0, e il Kofarnihon, pi\u00f9 a est.\nLa popolazione \u00e8 passata dai 40.600 abitanti del censimento del 1989 ai 39.000 del 2000 e ai 37.000 del 2006.\nLa citt\u00e0 ospita due stazioni televisive, la TV-REGAR e la TV-TADAZ, due giornali, l\"'Aluminij Tojikiston\" e il \"Regar\", e una stazione radiofonica.\nStoria.\nTursunzoda originariamente era il villaggio di Regar, cio\u00e8 \"citt\u00e0 sulla sabbia\". Nel 1978 la citt\u00e0 e il distretto circostante furono rinominati in onore del poeta nazionale tagiko Mirzo Tursunzoda. La stazione ferroviaria, per\u00f2, si chiama ancora Regar.\nEconomia.\nLa citt\u00e0 \u00e8 nota perch\u00e9 sede degli stabilimenti TadAZ, azienda leader nella fusione dell'alluminio.\nIn poco tempo la citt\u00e0 si \u00e8 sviluppata sensibilmente, passando da villaggio rurale a centro agricolo di rilievo nella zona occidentale della valle Gissar (Hisor). Particolarmente fiorente \u00e8 la produzione frutticola (specie del pompelmo) e di verdure, che si aggiungono alla coltura del cotone. L'irrigazione garantita dai fiumi ha permesso al distretto di Tursunzoda di sviluppare la coltivazione del riso (1.400 tonnellate prodotte, il 13% della produzione di riso del Tagikistan nel 2006. Negli anni sessanta, con l'istituzione della centrale idroelettrica Nurek Dam sul fiume Vakh\u0161, la citt\u00e0 divenne un centro industriale."}
{"id": "2527173", "revid": "706090", "url": "https://it.wikipedia.org/wiki?curid=2527173", "title": "Il bambino", "text": ""}
{"id": "2527174", "revid": "287204", "url": "https://it.wikipedia.org/wiki?curid=2527174", "title": "Distretto di Aqto\u01e7aj", "text": ""}
{"id": "2527175", "revid": "183694", "url": "https://it.wikipedia.org/wiki?curid=2527175", "title": "Max Abramovitz", "text": "La notoriet\u00e0 della sua opera, ispirata a quella di Le Corbusier e legata a quella di Wallace Kirkman Harrison, \u00e8 dovuta principalmente al contributo dato alla soluzione del problema della facciata del grattacielo. Ha insegnato nelle scuole di architettura delle universit\u00e0 Yale, dal 1939 al 1942, e Columbia."}
{"id": "2527176", "revid": "1543377", "url": "https://it.wikipedia.org/wiki?curid=2527176", "title": "Cane (Honduras)", "text": "Cane \u00e8 un comune dell'Honduras facente parte del dipartimento di La Paz.\nIl comune venne istituito nel 1867."}
{"id": "2527178", "revid": "287204", "url": "https://it.wikipedia.org/wiki?curid=2527178", "title": "Omladinski ko\u0161arka\u0161ki klub Beograd", "text": "L'O.K.K. Belgrado, ufficialmente Omladinski ko\u0161arka\u0161ki klub Beograd \u00e8 una societ\u00e0 cestistica, parte della polisportiva che comprende anche la squadra di calcio dell'OFK Belgrado, avente sede a Belgrado, in Serbia. Fondata nel 1945, gioca nel campionato serbo.\nDisputa le partite interne nella \u0160umice Sport Center, che ha una capacit\u00e0 di 2.000 spettatori."}
{"id": "2527180", "revid": "287204", "url": "https://it.wikipedia.org/wiki?curid=2527180", "title": "Aiguille de Toula", "text": "L'Aiguille de Toula (3.538 - detta anche \"Aiguille de Toule\" o \"Aiguille des Toules\") \u00e8 una montagna del Massiccio del Monte Bianco. Si trova lungo la linea di confine tra l'Italia e la Francia e lungo lo spartiacque del massiccio.\nToponimo.\nNel dialetto locale \"toula\" (ed il suo plurale \"toules\") significa prato, pascolo di forma rettangolare. Sul versante italiano e separati da una fascia rocciosa vi sono le \"Toules d'amon\" (pascoli a monte) e le \"Toules des\u00f2\" (pascoli di sotto).\nSalita alla vetta.\nData la vicinanza alla Punta Helbronner, dove arriva la Funivia dei Ghiacciai, la vetta della montagna \u00e8 raggiungibile in modo relativamente agevole.\nCollegamenti esterni.\nScheda su Summitpost.org"}
{"id": "2527181", "revid": "1430665", "url": "https://it.wikipedia.org/wiki?curid=2527181", "title": "Albi di Tex (1958)", "text": "Albi pubblicati del fumetto Tex nel 1958. Contengono racconti gi\u00e0 usciti nel formato striscia della cosiddetta \"prima serie\" a partire dal 30 settembre 1948 all'aprile del 1949.\nI due albi dati alle stampe in quest'anno avevano 162 pagine ognuno. Trattando ogni albo di pi\u00f9 storie, si \u00e8 ritenuto opportuno suddividere la trama di ciascun albo nelle singole avventure che lo compongono.\nTrame.\nLa mano rossa.\nTex Willer ingiustamente ricercato dalla legge sconfigge la banda criminale di John Coffin e risolve l'enigma del totem misterioso. Poi sgomina anche la banda della Mano Rossa e aiuta il ranger Jeff contro El Diablo, un ricco messicano che ha armato un esercito personale, guadagnandosi la stima di Kit Carson e del capo dei Texas Ranger nei quali viene arruolato. Per la sua prima missione deve contrastare un rapitore di fanciulle.\nCapitoli:\nUno contro venti.\nTex ripulisce Silver City dalla banda di Bud Lowett che imperversa in citt\u00e0 ma nel frattempo Kit Carson cade nelle mani del trafficante Kid Billy. Tex lo salva e arrivato a Santa Fe si vede coinvolto in una vicenda che ha come protagonista Don Felipe Fuentes il quale cerca di far credere agli indiani Blancos di essere il condottiero di cui parlano le loro profezie per mettere le mani su un tesoro nascosto.\nCapitoli:"}
{"id": "2527182", "revid": "108366", "url": "https://it.wikipedia.org/wiki?curid=2527182", "title": "Ginta", "text": ""}
{"id": "2527184", "revid": "599013", "url": "https://it.wikipedia.org/wiki?curid=2527184", "title": "Hakkaku", "text": ""}
{"id": "2527185", "revid": "1543377", "url": "https://it.wikipedia.org/wiki?curid=2527185", "title": "Chinacla", "text": "Chinacla \u00e8 un comune dell'Honduras facente parte del dipartimento di La Paz.\nIl comune risultava gi\u00e0 come entit\u00e0 indipendente nel censimento del 1791."}
{"id": "2527188", "revid": "38120", "url": "https://it.wikipedia.org/wiki?curid=2527188", "title": "Koga (Inuyasha)", "text": ""}
{"id": "2527190", "revid": "131358", "url": "https://it.wikipedia.org/wiki?curid=2527190", "title": "Rhyl F.C.", "text": ""}
{"id": "2527193", "revid": "110157", "url": "https://it.wikipedia.org/wiki?curid=2527193", "title": "Distretto di Aqto\u01e7aj (Karaganda)", "text": "Il distretto di Aqto\u01e7aj (in kazako: \u0410\u049b\u0442\u043e\u0493\u0430\u0439 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Aqto\u01e7aj."}
{"id": "2527197", "revid": "422900", "url": "https://it.wikipedia.org/wiki?curid=2527197", "title": "T\u014dt\u014dsai", "text": ""}
{"id": "2527199", "revid": "287204", "url": "https://it.wikipedia.org/wiki?curid=2527199", "title": "Distretto di Aqtogaj", "text": ""}
{"id": "2527204", "revid": "108366", "url": "https://it.wikipedia.org/wiki?curid=2527204", "title": "Totosai", "text": ""}
{"id": "2527206", "revid": "339392", "url": "https://it.wikipedia.org/wiki?curid=2527206", "title": "Hachiemon", "text": ""}
{"id": "2527208", "revid": "859666", "url": "https://it.wikipedia.org/wiki?curid=2527208", "title": "Kaede", "text": ""}
{"id": "2527215", "revid": "339392", "url": "https://it.wikipedia.org/wiki?curid=2527215", "title": "Takemaru", "text": ""}
{"id": "2527218", "revid": "339392", "url": "https://it.wikipedia.org/wiki?curid=2527218", "title": "Squadra dei Sette", "text": ""}
{"id": "2527220", "revid": "183483", "url": "https://it.wikipedia.org/wiki?curid=2527220", "title": "Mel 20", "text": ""}
{"id": "2527221", "revid": "287204", "url": "https://it.wikipedia.org/wiki?curid=2527221", "title": "Robert Seymour", "text": "Elabor\u00f2 illustrazioni per i libri di Charles Dickens e raggiunse la fama anche in qualit\u00e0 di artista caricaturale.\nEra noto per la grande dedizione al suo inesauribile lavoro che gli provoc\u00f2 non pochi danni nervosi, e che probabilmente lo uccise, spingendolo al suicidio. Dickens disse che poco tempo prima della sua morte, Seymour chiese alla moglie di indossare un cappello da vedova.\nBiografia.\nSeymour, secondo figlio di Henry Seymour ed Elizabeth Bishop, nacque nel Somerset, in Inghilterra. Il padre mor\u00ec dopo essersi trasferiti a Londra lasciando la madre impoverita con due figli e una figlia; durante questo periodo Seymour venne assunto come disegnatore per Mr Vaughan a Smithfield, Londra. La sua ambizione di diventare un disegnatore professionista si realizz\u00f2 quando, all'et\u00e0 di 24 anni nel 1822, furono esposti alla Royal Academy i suoi lavori per la Gerusalemme liberata di Torquato Tasso, che constava di oltre cento figure. In seguito a questo primo successo, venne incaricato di illustrare le opere di William Shakespeare, John Milton, Miguel de Cervantes, William Wordsworth. Dopo la morte della madre avvenuta nel 1827, spos\u00f2 la cugina Jane Holmes, dalla quale ebbe due figli, Robert e Jane. Robert Seymour Senior mor\u00ec il 20 aprile 1836.\nEsperienze artistiche.\nIspirato dai lavori dell'illustratore George Cruikshank, cominci\u00f2 la sua attivit\u00e0 con lo pseudonimo di \"Short Shank\". Dal 1822 al 1827 si dedic\u00f2 ad una vasta gamma di soggetti, che spaziavano dalla letteratura per bambini, ai melodrammi e anche alle illustrazioni topografiche e scientifiche; la continua richiesta delle sue illustrazioni, gli tolse molto del tempo libero che avrebbe voluto conservare per s\u00e9 e per la frequentazione dei suoi amici, il suo editore Lacey e l'illustratore Cruishank. Ebbe fortuna grazie alle sue caricature politiche, che furono largamente distribuite e pubblicate da giornali noti per le loro controverse tendenze satiriche, come il \"Figaro in London\" (ora noto come \"Punch\") o il \"Looking Glass\". Seymour era fortemente preso dalla sua professione e molto sensibile riguardo al suo essere artista, che in breve tempo lo colpirono una serie di disturbi psichici, culminati in un esaurimento nervoso nel 1830.\nLe prime stampe.\nNel 1827 venne assunto per l'editore Thomas McLean grazie alle sue acqueforti e incisioni, ed in seguito venne coinvolto nel progetto del \"Looking Glass\", prodotto nel 1830, e che lo impegn\u00f2 per il resto della sua vita.\nLa sua prima illustrazione tratta da un libro di Dickens fu pubblicata integrata ad un suo vecchio lavoro, \"The Bloomsbury Christening\", nel \"Seymour's Comic Album\" del 1834. Contribu\u00ec alle illustrazioni del racconto breve \"The Tuggses at Ramsgate\" nell'aprile del 1836, e nel 1835 pubblic\u00f2 una serie sullo \"Squib Annual of Poetry, Politics and Personalities\", che riscosse un ottimo successo.\nLavor\u00f2 in stretto contatto con Dickens per la pubblicazione di Il Circolo Pickwick, il quale giudicava ed esprimeva dubbi e opinioni riguardo alle illustrazioni dei suoi personaggi. Le indicazioni di Dickens erano precise, e quando Seymour arriv\u00f2 a disegnare il signor Pickwick pretese che fosse un panciuto ed allegro londinese della borghesia, anzich\u00e9 lo smunto personaggio che Seymour aveva proposto..\nLa questione \"Figaro\".\nNel 1831 collabor\u00f2 con il \"Figaro in London\", producendo oltre 300 vignette umoristiche e caricature politiche, come integrazione delle notizie scandalistiche e politiche che Gilbert Beckett scriveva. L'economico settimanale mondano era propriet\u00e0 dello stesso \u00e0 Beckett, amico di Charles Dickens, in societ\u00e0 con George Cruishank che lo pubblicava, il quale nel 1827, insult\u00f2 pubblicamente Seymour per i suoi lavori e per il suo nome d'arte. Gilbert \u00e0 Beckett, in seguito ad una grossa perdita finanziaria, si rifiut\u00f2 di pagare Seymour e lo sostitu\u00ec con il fratello di Cruishank, alimentando un focolaio di illazioni contro l'illustratore che termin\u00f2 solo con la fine del mandato editoriale di \u00e0 Beckett. Seymour ritorn\u00f2 a lavorare per quella testata soltanto dopo la nomina del nuovo editore, Henry Mayhew.\nL'umiliazione continua, fu addotta come causa del prematuro decesso di Seymour dal medico legale che ne accert\u00f2 la morte.\nL'illustratore popolare.\nNonostante tutto, Seymour divenne ben presto un punto di riferimento nel suo ambito, importante quanto Cruishank, e a detta di Sir Richard Phillips, sarebbe stato il prossimo rappresentante della Royal Academy.\nL'illustratore, avendo raggiunto una certa notoriet\u00e0 ed indipendenza economica, fece produrre una serie di litografie raffiguranti scene di vita quotidiana, ritratti naturalistici di momenti di caccia e pesca, liberamente ispirate alle giornate di svago trascorse con il suo amico Cruishank.\nIl Circolo Pickwick.\nSulla scia di soggetti popolari, Seymour continu\u00f2 ad illustrare \"Il Circolo Pickwick\" per Edward Chapman, della \"Chapman and Hall\". Il lavoro fu pubblicato in parti mensilmente, e in accordo con Chapman, Seymour ottenne che le sue acqueforti fossero introdotte da un testo scritto da Dickens, l'autore dal cui libro erano tratte le immagini. La prima parte del lavoro fu completata e pubblicata, ma prima che Seymour potesse ultimare il secondo gruppo di immagini, mor\u00ec suicida. La commissione pass\u00f2 prima a Robert William Buss, i cui lavori furono giudicati insoddisfacenti, poi a Hablot Knight Browne.\nSeymour fu trovato morto nella sua residenza estiva di Islington, il medico legale che effettu\u00f2 il sopralluogo due giorni dopo, il 22 aprile 1836, disse che il suicidio aveva avuto luogo a causa di un'infermit\u00e0 mentale temporanea, aggravata dalle vessazioni subite.\nLa vedova di Seymour e la sua famiglia dovettero rinunciare ai loro beni e alle royalties, e non ottennero il permesso di dare un funerale religioso all'uomo.\nLa controversia sulla morte.\nDurante le indagini dovute alla scomparsa improvvisa di Seymour, si cerc\u00f2 di capire cosa era avvenuto nelle 24 ore precedenti al decesso.\nSeymour and\u00f2 in visita a casa Dickens dove discussero sul capitolo del Clown morente, bevettero qualche drink insieme, discussero animatamente e poi Seymour lasci\u00f2 la casa. Il giorno della morte Chapman ricevette il disegno e decise di incontrare pi\u00f9 tardi l'illustratore. Le dichiarazioni di Dickens e Chapman sostenevano che Seymour lavor\u00f2 tutta la notte sull'illustrazione del capitolo, e trov\u00f2 la morte la mattina seguente, anche se non si capiva come avessero potuto ottenere un'informazione simile e loro non lo spiegarono. Dickens in seguito, afferm\u00f2 di aver trovato tali informazioni sulla cronaca del mattino in cui fu trovato il corpo di Seymour.\nQuando Chapman ripubblic\u00f2 i capitoli illustrati sotto forma di volume, inser\u00ec una dichiarazione negativa di Dickens in cui asseriva che nessun particolare era stato aggiunto volontariamente da Seymour e che non aveva suggerito nessuna delle scene, essendo morto alla pubblicazione di sole ventiquattro pagine, in conseguenza delle calunnie iniziate da Beckett, sebbene l'illustrazione de \"I Pickwickiani nella cucina di Wardle\" contraddicesse pienamente ci\u00f2 che Dickens affermava."}
{"id": "2527224", "revid": "116856273", "url": "https://it.wikipedia.org/wiki?curid=2527224", "title": "S.O.S. (ABBA)", "text": "S.O.S. \u00e8 un singolo del gruppo musicale svedese ABBA, pubblicato nel giugno 1975 come quinto estratto dal terzo album in studio ABBA. Pubblicato dapprima in Svezia, fu successivamente commercializzato in Europa (dall'8 settembre) e nel Nord America (dal 20 settembre). Sul lato B \u00e8 inciso il brano \"Man in the Middle\".\nCuriosamente, \u00e8 una canzone dal titolo palindromo interpretata da un gruppo con il nome palindromo.\nCommercialmente, dopo i due insoddisfacenti singoli che lo precedettero, \"So Long\" e \"I Do, I Do, I Do, I Do, I Do\", \"SOS\" godette di grande successo in tutta Europa, sfatando le voci che volevano gli ABBA gi\u00e0 in declino (l'ultimo successo risaliva ad un anno e mezzo prima, \"Waterloo\").\nDescrizione.\n\"SOS\" \u00e8 stata scritta da Stig Anderson, Benny Andersson e Bj\u00f6rn Ulvaeus: nello specifico il titolo fu coniato da Stig, ma il testo che egli aveva confezionato per il brano fu rivisto da Bjorn. Il pezzo era stato tra i primi tre ad essere pronto per il loro album \"ABBA\".\nPer quanto prescelta subito per la sua orecchiabilit\u00e0 come candidata a pubblicizzare l'album, \"So Long\" fu preferita a \"SOS\" come primo singolo estratto: la ragione \u00e8 da ricercarsi nel ritmo della prima, che calcava pari pari quello del loro primo grande successo, \"Waterloo\". La scelta si rivel\u00f2 poco azzeccata, ma la fortuna del disco non fu minata da questa politica commerciale.\nAlcuni famosi cantanti si sono dichiarati grandi ammiratori del brano, tra tutti John Lennon e Pete Townshend, i quali l'hanno proclamato la loro canzone pop preferita. Due decenni dopo Peter Cetera pubblicher\u00e0 una cover della canzone, evidenziando la sua ammirazione per gli ABBA, peraltro gi\u00e0 manifestata in occasione di un duetto del 1988 con Agnetha F\u00e4ltskog, cantante del gruppo. Anche i Men Without Hats pubblicarono una cover del brano nel loro album The Adventures of Women &amp; Men Without Hate in the 21st Century del 1989.\nClassifiche.\n\"SOS\" riport\u00f2 gli ABBA nelle prime posizioni di diverse classifiche internazionali. Il singolo riusc\u00ec a penetrare nuovamente nella Top Ten britannica, e negli Stati Uniti rientr\u00f2 nella Top 20. In Australia con \"SOS\" dilag\u00f2 la cosiddetta \"ABBAmania\", che aiuter\u00e0 numerosi loro singoli successivi (come \"Mamma Mia\", \"Dancing Queen\" e \"Fernando\") a mietere altri successi, sempre crescenti.\nIl singolo scal\u00f2 la vetta anche in Nuova Zelanda, Messico, Sud Africa, Belgio e Germania ovest e entr\u00f2 in top ten in Austria, Canada, Irlanda, Paesi Bassi, Norvegia, Svizzera e Rhodesia. In Italia \"SOS\" si rivel\u00f2 il singolo degli ABBA che raggiunse la pi\u00f9 alta posizione in classifica (la n. 2, ostacolata solo da \"Ancora tu\" di Lucio Battisti), diventando peraltro il settimo singolo pi\u00f9 venduto dell'anno.\nAltri usi.\nUn campionamento del brano \u00e8 stato usato nel singolo \"Bring Me Edelweiss\" degli Edelweiss del 1988."}
{"id": "2527226", "revid": "390153", "url": "https://it.wikipedia.org/wiki?curid=2527226", "title": "Singlish", "text": ""}
{"id": "2527231", "revid": "729019", "url": "https://it.wikipedia.org/wiki?curid=2527231", "title": "Mastoidite", "text": "La mastoidite \u00e8 una patologia flogistica delle cellule mastoidee dovuta alla diffusione di processo infettivo a carico dell'orecchio medio. Nei casi in cui il processo infiammatorio sia particolarmente intenso \u00e8 possibile la diffusione nel tessuto sottocutaneo retroauricolare e cervicale, prendendo il nome di mastoidite esteriorizzata.\nAnatomia.\nIl processo mastoideo costituisce la porzione laterale posteriore dell'osso temporale e rappresenta la base espansa della piramide del temporale. Dalla superficie esterna rugosa prende origine il muscolo sternocleidomastoideo. All'interno del processo mastoideo sono presenti numerose concamerazioni ossee che prendono il nome di \"cellule mastoidee\" (cellule inteso come \"piccole celle\" delimitate da tessuto osseo); queste sono in comunicazione con il cavo del timpano.\nEpidemiologia.\nBench\u00e9 ogni caso di otite media possa presentare un certo grado di coinvolgimento mastoideo, la diffusione della terapia antibiotica ha reso sempre meno frequente la forma esteriorizzata. La mastoidite \u00e8 pi\u00f9 frequente nei bambini e nei soggetti con alterazioni rino-faringee e con storia di otiti medie ricorrenti.\nEziologia e patogenesi.\nUna flogosi a carico del sistema delle cellule mastoidee, sotto forma di semplice ipertrofia e presenza di essudato purulento, \u00e8 presente costantemente in presenza di otite media acuta o cronica. Per questo, una forma lieve di mastoidite deve essere considerata come una normale conseguenza di un processo infettivo a carico dell'orecchio medio. Tuttavia, in alcuni casi e soprattutto nel bambino, la raccolta purulenta pu\u00f2 farsi strada attraverso una via di drenaggio che percorra la superficie corticale del processo mastoideo e presentarsi nei tessuti sottocutanei della zona retroauricolare (mastoidite esteriorizzata). Nei casi pi\u00f9 gravi, l'infiammazione sottocutanea esita verso la formazione di raccolte flemmonose che si propagano lungo le fasce cervicali.\nProfilo clinico.\nL'esteriorizzazione della mastoidite si manifesta con accentuazione della sintomatologia dell'otite media sottostante, con intensa otorrea, dolore profondo, otalgia, otodinia e iperpiressia. Un intenso dolore cervicale, accompagnato a rigidit\u00e0 antalgica attiva e passiva \u00e8 sintomo di estensione ai tessuti profondi del collo. Una tumefazione retroauricolare eritematosa e intensamente dolente \u00e8 tipica della mastoidite esteriorizzata.\nProfilo diagnostico.\nIn un contesto anamnestico compatibile, un esame obiettivo che reperti la tumefazione retroauricolare, la lateralizzazione del padiglione auricolare e la rigidit\u00e0 cervicale ai movimenti attivi e passivi \u00e8 sufficiente a porre diagnosi. Nei casi in cui si sospetti una grave (rara) diffusione dell'infezione nei distretti fasciali profondi pu\u00f2 essere opportuno procedere con un esame TC per programmare un opportuno intervento terapeutico.\nTerapia.\nNella maggior parte dei casi, un corretto schema antibiotico (penicilline, cefalosporine o macrolidi in caso di allergia ai beta-lattamici) accompagnato da analgesici ed antipiretici \u00e8 sufficiente a garantire la completa guarigione. Nei casi pi\u00f9 gravi pu\u00f2 rendersi necessario procedere al drenaggio chirurgico o alla mastoidectomia, intervento che non pregiudica la normale funzione uditiva ad avvenuta guarigione."}
{"id": "2527236", "revid": "2153076", "url": "https://it.wikipedia.org/wiki?curid=2527236", "title": "Modern Times (Bob Dylan)", "text": "Modern Times \u00e8 il trentaduesimo album in studio di Bob Dylan, pubblicato dalla Columbia Records nell'agosto del 2006.\nIl disco.\nL'album prosegue la tendenza verso il blues, rockabilly e vecchie ballate che hanno caratterizzato i due album precedenti, \"Time Out of Mind\" e \"Love and Theft\", ed \u00e8 stato autoprodotto da Dylan con lo pseudonimo di Jack Frost. Insieme al successo, l'album ha suscitato un certo dibattito sull'utilizzo inaccreditato di ritornelli ed arrangiamenti di vecchie canzoni, cos\u00ec come molti versi tratti dalle opere del poeta Henry Timrod.\n\"Modern Times\" \u00e8 il primo album di Bob Dylan a raggiungere il primo posto nella classifica statunitense dai tempi di \"Desire\" (1976), ed il primo a debuttare al primo posto della Billboard 200, vendendo 192.000 copie nella prima settimana. L'album ha raggiunto la prima posizione in Canada, Australia, Nuova Zelanda, Irlanda, Danimarca, Norvegia e Svizzera, ed ha debuttato al secondo posto in Germania, Austria e Svezia. Nel Regno Unito e nei Paesi Bassi ha raggiunto la terza posizione ed ha venduto quattro milioni di copie in tutto il mondo. Come i due album in studio precedenti, il libretto non contiene i testi e riporta dei brevi crediti.\nL'album \u00e8 stato premiato con un Grammy Award come miglior album contemporaneo di musica folk/americana, mentre con \"Someday Baby\" Dylan si \u00e8 aggiudicato un Grammy come miglior performance vocale.\nL'album si \u00e8 piazzato ottavo nella classifica dei 100 migliori album degli anni 2000 secondo \"Rolling Stone\".\nBand e produzione.\nL'album \u00e8 stato registrato con il supporto dei musicisti che accompagnavano Dylan nel Never Ending Tour in quel periodo, tra cui Tony Garnier (basso), George G Receli (batteria), Stu Kimball e Denny Freeman (chitarre), ed in aggiunta il polistrumentista Donnie Herron.\nLe prime prove si tennero tra la fine di gennaio e l'inizio di febbraio del 2006 alla Bardavon 1869 Opera House a Poughkeepsie, New York. Le registrazioni dell'album iniziarono qualche giorno dopo le prove e si tennero ai Clinton Studios di Manhattan e durarono circa tre settimane. L'album \u00e8 stato registrato in digitale.\nMentre \u00e8 stata commercializzata come il terzo capitolo di una trilogia iniziata nel 1997 con \"Time Out of Mind\", Dylan stesso respinse la notizia. In un'intervista a \"Rolling Stone\" dichiar\u00f2: \u00abposso pensare pi\u00f9 a \"Love and Theft\" come l'inizio di una trilogia, se ci sar\u00e0 una trilogia\u00bb."}
{"id": "2527239", "revid": "2052878", "url": "https://it.wikipedia.org/wiki?curid=2527239", "title": "Il mio amico Aldo/Tre storie di gatti (una triste, una allegra, una media)", "text": "Il mio amico Aldo/Tre storie di gatti (una triste, una allegra, una media) \u00e8 un singolo di Giorgio Gaber e Dario Fo, pubblicato nel 1962. Si tratta dell'unico caso di collaborazione tra Gaber e Fo.\nIl disco.\nDisco pubblicato sotto l'etichetta \"Baffo\". La catalogazione del disco non segue la normale numerazione della Dischi Ricordi (pur essendo entrambi i due artisti allora sotto contratto con questa etichetta).\nI brani, due brevi favole \"sui generis\" lette da Fo con interventi musicali, sono stati poi inseriti in varie raccolte dei due per cui, anche se questo disco \u00e8 di difficile reperibilit\u00e0, le due canzoni sono invece tuttora disponibili .\nLa copertina del disco \u00e8 disegnata da Guido Crepax.\nSul disco non sono riportati gli autori, e i due brani non risultano depositati alla Siae; tuttavia, in una raccolta di Fo pubblicata dalla Ricordi, \"Le canzoni di Dario Fo\", i due brani sono attribuiti a Mogol.\nDario Fo, intervistato, sostiene invece che gli autori siano lui e Gaber: \"Giorgio aveva in tasca una musica che mi piaceva, io ci misi le parole. Nacque cos\u00ec \"Il mio amico Aldo\", la nostra prima e unica collaborazione\".\nI brani.\nIl mio amico Aldo.\nPrimo giorno di scuola per un bambino, Aldo, che lungo tutta la vicenda si imbatte in vari personaggi casualmente tutti suoi omonimi, con sorpresa finale. Al termine del racconto recitato da Fo, interviene Gaber a cantare, voce e chitarra, la morale della favola.\nTre storie di gatti (una triste, una allegra, una media).\nTre storielle, raccontate da Fo con protagonisti altrettanti gatti, con intermezzi suonati e cantati da Gaber."}
{"id": "2527241", "revid": "726373", "url": "https://it.wikipedia.org/wiki?curid=2527241", "title": "CarnEvil", "text": "CarnEvil \u00e8 un videogioco sparatutto in prima persona arcade ambientato in una sorta di grottesco luna park degli orrori emerso da un cimitero, popolato da un altrettanto grottesca storpiatura di clown, circensi, folletti deformi, fenomeni da baraccone e animali deformi.\nIl gioco presenta un alto tasso di violenza e di umorismo nero, ed \u00e8 suddiviso in quattro livelli: Haunted House, Rickety Town, Freak Show e The Big Top. I primi tre sono affrontabili in qualunque ordine mentre l'ultimo presenta la sfida finale.\nStoria.\nPrologo.\nIl protagonista ed il suo amico (nella modalit\u00e0 multiplayer) arrivano di notte in cimitero dove si trova la tomba di T\u00f6kkent\u00e4kker. Il sepolcro presenta un teschio a forma di clown ed il protagonista vi inserisce una moneta, trovata all'interno di una fessura presente nella base della tomba. Questo provoca la comparsa di un gigantesco parco divertimenti, che emerge dal terreno.\nHaunted House.\nIl giocatore dovr\u00e0 sopravvivere in una casa circondata da un cimitero: l'ambiente \u00e8 infestato da zombie, fantasmi, ragni e pipistrelli. Al termine del livello dovr\u00e0 scontrarsi con la vampira Evil Marie.\nRickety Town.\nIl giocatore dovr\u00e0 farsi strada tra folletti e mascotte e gli inservienti zombificati attraverso varie giostre e punti di ristoro del parco per scontrarsi poi con Krampus, una versione malvagia di Babbo Natale dotata di corna e lunghi artigli.\nFreak Show.\nIl giocatore dovr\u00e0 avanzare tra un'autentica fiera di orridi spettacoli di baraccone, in un ambiente decadente e dove vagano senza sosta scimmie-ragno a 8 zampe, uomini mosca, larve e lottatori siamesi (2 busti congiunti senza gambe); a met\u00e0 livello dovr\u00e0 affrontare Eyeclops (una mostruosa storpiatura di ciclope con 2 teste con occhi su tutto il corpo) per poi attraversare un'attrazione ricalcata su un castello medievale pieno di strumenti di tortura, abitato da zombi torturati trafitti da spuntoni ed infine attraversare una piazza piena di giocattoli giganteschi: \u00e8 il recinto di Junior, una creatura infernale sagomata come un poppante troppo cresciuto (in alcune versioni il dettaglio \u00e8 stato censurato ed il mostro finale \u00e8 stato sostituito da Dreaddy, un orrendo orsacchiotto di peluche).\nThe Big Top.\nIl giocatore dovr\u00e0 passare attraverso un tendone da circo sui corpi di pagliacci e orridi cani per poi salire sulla nave-dirigibile per affrontare faccia a faccia con il maestro di tutti gli orrori, T\u00f6kkent\u00e4kker, un nobile tedesco con monocolo e barba a punta ed il suo fedele teschio pagliaccio Umlaut.\nEpilogo.\nDopo aver ucciso T\u00f6kkent\u00e4kker, il protagonista si ritrova nuovamente davanti alla sua tomba con la stessa moneta. Per cause inspiegabili, egli rimette il denaro nella bocca del clown e fa riapparire tutti gli orrori.\nModalit\u00e0 di gioco.\nPer combattere contro i mostri, il giocatore ha inizialmente a disposizione un fucile automatico da 6 colpi (quello rappresentato dalla light gun), ma pu\u00f2 raccogliere delle armi bonus come una mitragliatrice sparando ai simboli che appariranno sullo schermo in punti prefissati. Occasionalmente, delle ragazze attraverseranno lo schermo inseguite dai mostri: il giocatore non deve colpirle o perder\u00e0 met\u00e0 della salute come penalit\u00e0.\nBonus.\nCome gi\u00e0 detto, il giocatore deve sparare ai bonus per poter attivare i loro effetti:"}
{"id": "2527244", "revid": "237256", "url": "https://it.wikipedia.org/wiki?curid=2527244", "title": "Ivan Leonidov", "text": ""}
{"id": "2527245", "revid": "336009", "url": "https://it.wikipedia.org/wiki?curid=2527245", "title": "Alfa Romeo Spider 939", "text": ""}
{"id": "2527247", "revid": "237256", "url": "https://it.wikipedia.org/wiki?curid=2527247", "title": "Ivan Ilic Leonidov", "text": ""}
{"id": "2527248", "revid": "110157", "url": "https://it.wikipedia.org/wiki?curid=2527248", "title": "Distretto di Buqar Jyra\u00fd", "text": "Il distretto di B\u00fcqar J\u0131raw (in kazako: \u0411\u04b1\u049b\u0430\u0440 \u0436\u044b\u0440\u0430\u0443 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Botaqara."}
{"id": "2527249", "revid": "709565", "url": "https://it.wikipedia.org/wiki?curid=2527249", "title": "Festivalbar 2001 (compilation)", "text": "Festivalbar 2001 \u00e8 una compilation di brani musicali famosi nel 2001, pubblicata nell'estate di quell'anno in concomitanza con l'edizione omonima del Festivalbar. La compilation, in realt\u00e0 divisa in due diverse pubblicazioni e differenziata con copertine \"rossa\" e \"blu\", \u00e8 composta da quattro cd da 18 tracce l'uno, e i dischi sono equamente divisi, due nella \"rossa\" e due nella \"blu\".\nLa versione blu \u00e8 stata pubblicata dall'etichetta Columbia, mentre la rossa dalla Universal."}
{"id": "2527253", "revid": "122881313", "url": "https://it.wikipedia.org/wiki?curid=2527253", "title": "Eccidio dell'Aldriga", "text": "Il 19 settembre 1943 dieci militari italiani prelevati dal campo di concentramento del \"Gradaro\" di Mantova, furono fucilati dai tedeschi.\nIl massacro si inser\u00ec in una strategia terroristica preventiva attuata nei giorni immediatamente successivi all'8 settembre 1943 quando fu resa pubblica la notizia che il Regno d'Italia cessava le ostilit\u00e0 contro le forze britanniche e statunitensi. Nella difesa della stazione ferroviaria di Mantova il 9 settembre venne ucciso il Capitano Renato Marabini e gli altri soldati catturati. Seguirono l'uccisione di Giuseppina Rippa l'11 settembre e la fucilazione di don Eugenio Leoni il 12 settembre. &lt;br&gt;\nAll'alba di domenica 19 settembre 1943 i tedeschi agli internati del campo di concentramento del \"Gradaro\" dissero di cercare dieci volontari per scavare delle trincee. I dieci militari che si fecero avanti, furono portati a pochi chilometri dalla citt\u00e0 in una zona denominata \"Valletta Aldriga\" in territorio del Comune di Curtatone, non lontano dal luogo dove furono impiccati i Martiri di Belfiore. Le vittime, giovani dai 19 ai 35 anni, vennero fucilati a uno a uno.\nLa rappresaglia venne motivata con il ferimento di due soldati tedeschi in un attentato, ma in realt\u00e0 all'origine del ferimento fu una rissa fra austriaci e tedeschi raccontata come un'aggressione nemica per evitare pesanti provvedimenti disciplinari."}
{"id": "2527254", "revid": "287204", "url": "https://it.wikipedia.org/wiki?curid=2527254", "title": "Jean-Francois Paul de Gondi", "text": ""}
{"id": "2527255", "revid": "7", "url": "https://it.wikipedia.org/wiki?curid=2527255", "title": "Noel Stookey", "text": ""}
{"id": "2527257", "revid": "256896", "url": "https://it.wikipedia.org/wiki?curid=2527257", "title": "Grand Prix Hassan II 2001", "text": "Il Grand Prix Hassan II 2001 \u00e8 stato un torneo di tennis giocato sulla terra rossa.\n\u00c8 stata la 17\u00aa edizione del Grand Prix Hassan II,\nche fa parte della categoria International Series nell'ambito dell'ATP Tour 2001.\nSi \u00e8 giocato al Complexe Al Amal di Casablanca in Marocco, dal 9 aprile al 16 aprile 2001.\nCampioni.\nSingolare.\n Guillermo Ca\u00f1as ha battuto in finale Tommy Robredo 7-5, 6-2\nDoppio.\n Michael Hill / Jeff Tarango hanno battuto in finale Pablo Albano / David Macpherson 7-6 (7-2), 6-3"}
{"id": "2527268", "revid": "933835", "url": "https://it.wikipedia.org/wiki?curid=2527268", "title": "Ernst Reuter", "text": "Biografia.\nMilitante socialdemocratico dopo il 1913, fu fatto prigioniero dai russi nel 1915, ader\u00ec al bolscevismo e fu incaricato nel 1918 di organizzare la regione autonoma dei tedeschi del Volga. Rientrato in Germania, con la piena fiducia dei russi, aveva assunto l'incarico di segretario generale del KPD, partito comunista tedesco.\nDopo la sua espulsione dal partito comunista, avvenuta nel gennaio 1922, pass\u00f2 al partito socialdemocratico SPD, dove, nonostante il suo passato, si leg\u00f2 all'ala destra. Sindaco di Magdeburgo e deputato al \"Reichstag\", si rifugi\u00f2 in Inghilterra e poi in Turchia durante il periodo nazista. Al suo ritorno in patria, dopo il 1945, riorganizz\u00f2 il Partito Socialdemocratico. \nReuter venne eletto borgomastro il 24 giugno 1947, ma non riusc\u00ec a svolgere il suo incarico per il veto posto dai sovietici, contrari alla sua elezione. Durante il blocco di Berlino del 1948-1949, posto proprio dai sovietici, con il suo operato combatt\u00e9 per la libert\u00e0.\nQuando la divisione di Berlino - con la costituzione di una propria amministrazione cittadina per il settore russo - divenne effettiva nel novembre 1948, il 7 dicembre successivo Reuter fu eletto borgomastro dei tre settori occidentali, che formarono Berlino Ovest. Esercit\u00f2 una grande influenza politica in tutta la Germania federale.\nUn suo nipote fu Timothy Reuter, storico britannico."}
{"id": "2527269", "revid": "706513", "url": "https://it.wikipedia.org/wiki?curid=2527269", "title": "Il mio amico fantasma", "text": "Il mio amico fantasma (\"Randall and Hopkirk (Deceased)\") \u00e8 una serie televisiva poliziesca britannica di 26 episodi, prodotta dalla ITC e trasmessa dall'emittente ITV. La serie \u00e8 stata trasmessa in Italia nei primi anni settanta su TMC (Telemontecarlo) italiano poi su Rai Uno in seconda serata, poi replicata negli anni ottanta su Canale 5. Un \"remake\" dal titolo \"Randall &amp; Hopkirk\" fu trasmesso da \"BBC One\" nel 2000.\nJeff Randall, investigatore privato, \u00e8 costretto a lavorare da solo dopo la scomparsa del suo stretto collaboratore Marty, morto misteriosamente investito da un'auto. Qualche tempo dopo il suo amico gli appare in completo bianco e lo mette al corrente del suo \"status\" di spettro: in quanto non totalmente trapassato \u00e8 costretto a vagare sulla Terra per cento anni. Marty, che \u00e8 visibile e udibile solo da Jeff, ha facolt\u00e0 di telecinesi, la capacit\u00e0 di generare correnti d'aria con il semplice soffio, e si rivela un vitale alleato per la soluzione di casi difficili.\nLa vedova di Marty notando costantemente stranezze nel comportamento di Jeff, sentendolo parlare da solo come avesse il suo defunto marito presente, in un episodio si appella erroneamente ad un esorcista, invero un criminale interessato a sbarazzarsi dello spettro incomodo."}
{"id": "2527281", "revid": "131145", "url": "https://it.wikipedia.org/wiki?curid=2527281", "title": "Alexandre F\u00e9lix Joseph Ribot", "text": ""}
{"id": "2527285", "revid": "1442080", "url": "https://it.wikipedia.org/wiki?curid=2527285", "title": "Grand Prix Hassan II 2001 - Singolare", "text": "Il singolare del Grand Prix Hassan II 2001 \u00e8 stato un torneo di tennis facente parte dell'ATP Tour.\nFernando Vicente era il detentore del titolo, ma ha perso nel 1\u00ba turno contr Mariano Zabaleta.\nGuillermo Ca\u00f1as ha battuto in finale 7\u20135, 6\u20132 Tommy Robredo."}
{"id": "2527291", "revid": "183483", "url": "https://it.wikipedia.org/wiki?curid=2527291", "title": "Cr 399", "text": ""}
{"id": "2527293", "revid": "33689", "url": "https://it.wikipedia.org/wiki?curid=2527293", "title": "Under Fire", "text": ""}
{"id": "2527295", "revid": "1543377", "url": "https://it.wikipedia.org/wiki?curid=2527295", "title": "Someday Baby", "text": "\"Someday Baby\" \u00e8 un singolo di Bob Dylan pubblicato nel 2006 e tratto dall'album \"Modern Times\". Rispetto alla versione dell'album, il singolo \u00e8 pi\u00f9 breve di quasi due minuti; entrambe sono state pubblicate anche in un CD promozionale. La canzone \u00e8 stata premiata con un Grammy Award nel 2006 ed \u00e8 stata pubblicata anche nell'album \"\" in una versione alternativa.\nIl singolo ha raggiunto la novantottesima posizione nella Billboard Pop 100, ed \u00e8 stata utilizzata in una campagna pubblicitaria dell'iPod. La versione pubblicata in \"Tell Tale Signs\" \u00e8 stata classificata al trentasettesimo posto nella lista delle cento canzoni pi\u00f9 significative del 2008 redatta da Rolling Stone.\n\"Someday Baby\" \u00e8 basata sulla canzone folk/blues \"Trouble No More\", scritta da Muddy Waters e resa popolare dalla Allman Brothers Band, la quale \u00e8 a sua volta basata su \"Someday Baby Blues\" scritta Sleepy John Estes e resa poi popolare da Big Maceo col titolo \"Worried Life Blues\"."}
{"id": "2527303", "revid": "585241", "url": "https://it.wikipedia.org/wiki?curid=2527303", "title": "Chiesa della Madre di Dio", "text": "La chiesa della Madre di Dio e di San Nicol\u00f2, nota anche come chiesa delle Scalze \u00e8 una chiesa barocca di Lecce la cui edificazione risale al 1631 per disposizione del patrizio leccese Belisario Paladini. Attiguo \u00e8 l'ex monastero delle Scalze, che venne acquistato nel 1903 dalle Suore Salesiane dei Sacri Cuori per farne la sede definitiva della casa generalizia e dell'Istituto per sordomuti fondato da san Filippo Smaldone.\nDescrizione.\nEsterno.\nLa chiesa ha un semplice quanto leggiadro prospetto animato da un decoratissimo portale a colonne, opera di Cesare Penna il quale scolp\u00ec anche il rilievo del fregio figurante il \"Duello tra David e Golia\" e la statua dell'Arcangelo Michele che atterra il demonio. Ai lati del portale si aprono due nicchie ospitanti le statue dell'Angelo custode e di santa Caterina d'Alessandria attribuibili a Giuseppe Zimbalo. Altri elementi decorativi sono una finestra dalla ricca cornice e una ghirlanda che adorna il fregio della trabeazione.\nInterno.\nL'interno dalla raccolta navata, presenta un soffitto a volta carenata percorsa da costoloni. I muri dell'aula risultano animati da statue-reliquiari collocate in nicchie e da altari di vistoso risalto plastico.\nNel presbiterio, dominato da un altare maggiore del 1648 adorno di un paliotto intarsiato e di un monumentale ciborio marmoreo, destano interesse la pala della \"Madre di Dio con San Giuseppe e San Nicola\" (1645) e il monumento a Belisario Paladini fondatore della chiesa. Nel presbiterio il soffitto \u00e8 a volta a spicchi rivestiti di stucco.\nSan Filippo Smaldone.\nIn questa chiesa riposano le spoglie di San Filippo Smaldone, trasferite dal cimitero cittadino nel 1942. San Filippo Smaldone fond\u00f2, nell'attiguo monastero, la congregazione delle Suore Salesiane dei Sacri Cuori e progett\u00f2 un'istituzione dedicata alla cura e all'istruzione dei sordomuti. "}
{"id": "2527307", "revid": "1543377", "url": "https://it.wikipedia.org/wiki?curid=2527307", "title": "Francisco Mart\u00ednez de la Rosa", "text": "Biografia.\nNel 1808, quando Napoleone invase la Spagna, fu inviato a Londra per sollecitare aiuti. Fu deputato liberale dal 1812 al 1814; a causa del suo liberalismo nel 1814 fu confinato a Gomera (isole Canarie) e vi rimase fino al 1820. Segretario di Stato nel 1822-23, durante il \"triennio liberale\", non riusc\u00ec n\u00e9 a evitare la rivoluzione n\u00e9 il successivo intervento controrivoluzionario dei Francesi. Fu nuovamente in esilio durante il successivo \"decennio nefasto\" dal 1823 al 1831, soggiornando soprattutto a Parigi.\nTorn\u00f2 alla guida dell'esecutivo e fu il Primo ministro, succedendo a Francisco Cea Berm\u00fadez, dal 1834 al 1835, dal 1844 al 1846 d poi nuovamente dal 1857 al 1858 fu ministro degli esteri. Come politico gli vengono riconosciute intelligenza e onest\u00e0, ma anche mancanza di energia. In seguito fu ambasciatore a Parigi e a Roma (1842) e infine presidente delle Cortes nel 1852. \nCome scrittore fu considerato, assieme a Espronceda, B\u00e9cquer e Rosal\u00eda de Castro, uno dei massimi esponenti del romanticismo spagnolo, ma ormai \u00e8 caduto nell'oblio. I suoi versi sono giudicati eleganti ma privi di ispirazione profonda. Delle sue opere per il teatro si ricordano l'\"Edipo\" (1829) e \"La congiura di Venezia\" (1834), un dramma ispirato alla storia di Venezia del XIV secolo."}
{"id": "2527308", "revid": "363629", "url": "https://it.wikipedia.org/wiki?curid=2527308", "title": "Virus a DNA", "text": "I virus a DNA sono virus che utilizzano il DNA come materiale genetico e si moltiplicano utilizzando una DNA polimerasi DNA-dipendente.\nClassificazione.\nI virus a DNA, secondo la classificazione proposta nella classificazione di Baltimore, possono essere suddivisi in due grandi famiglie, a seconda che presentino un DNA a singolo filamento o un DNA con doppio filamento."}
{"id": "2527309", "revid": "104485", "url": "https://it.wikipedia.org/wiki?curid=2527309", "title": "Cladonia polydactyla", "text": "Cladonia polydactyla \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal greco , cio\u00e8 \"poly\", che significa \"molto\", e , cio\u00e8 \"d\u00e0ktyla\", che significa \"dita\" ad indicare gli apoteci digitiformi.\nCaratteristiche fisiche.\nIl sistema di riproduzione \u00e8 principalmente asessuato, attraverso i soredi o strutture similari, quali ad esempio i blastidi. Il fotobionte \u00e8 principalmente un'alga verde delle Trentepohlia, di preferenza una Trebouxia.\nHabitat.\nQuesta specie si adatta soprattutto a climi di tipo temperato fresco o montano dell'area circumboreale. Lichene di tipo circumpolare, \u00e8 stata rinvenuta su suoli organici e legni in decomposizione, in terreni boscosi su parti basali di vecchi tronchi, abbastanza diffuso nel nord dell'Italia, pi\u00f9 raro e limitato ai castagneti al sud. Predilige un pH del substrato molto acido. Il bisogno di umidit\u00e0 spazia da igrofitico a mesofitico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nIn Italia questa specie di Cladonia \u00e8 abbastanza rara:\nTassonomia.\nQuesta specie e di incerta attribuzione per quanto concerne la sezione di appartenenza; a tutto il 2008 sono state identificate le seguenti forme, sottospecie e variet\u00e0:"}
{"id": "2527310", "revid": "599013", "url": "https://it.wikipedia.org/wiki?curid=2527310", "title": "Agenzia nazionale per la sicurezza del volo", "text": "L\u2019Agenzia nazionale per la sicurezza del volo (in acronimo ANSV) \u00e8 una agenzia governativa italiana.\nStoria.\nVenne istituita con il decreto legislativo 25 febbraio 1999, n. 66, in attuazione della direttiva comunitaria 94/56/CE del Consiglio del 21 novembre 1994.\nCon il decreto legislativo 2 maggio 2006, n. 213, all'ANSV \u00e8 stato attribuito anche il compito di istituire e gestire il \u201cSistema di segnalazione volontaria\u201d (voluntary report), di cui alla direttiva comunitaria 2003/42/CE del Parlamento europeo e del Consiglio del 13 giugno 2003, relativa alla segnalazione di taluni eventi nel settore dell'aviazione civile. Ai sensi dell'art. 2, comma 634, della legge n. 244/2007, l'ANSV \u00e8 stata oggetto di riordino con il decreto del presidente della Repubblica 5 ottobre 2010, n. 189, che ha modificato il decreto legislativo n. 66/1999.\nCompiti e funzioni.\nEssa si identifica con l'autorit\u00e0 investigativa per la sicurezza dell'aviazione civile dello Stato italiano. Come tale \u00e8 un'autorit\u00e0 pubblica, caratterizzata da ampia autonomia, posta in posizione di terziet\u00e0 rispetto al sistema dell'aviazione civile, a garanzia dell'obiettivit\u00e0 del proprio operato, cos\u00ec come richiesto dalla citata direttiva comunitaria 94/56/CE, oggi sostituita dal regolamento (UE) n. 996/2010 del Parlamento europeo e del Consiglio del 20 ottobre 2010.\nPer garantire tale posizione di terziet\u00e0, l'ANSV \u00e8 stata posta sotto la vigilanza della Presidenza del Consiglio dei ministri. Si tratta quindi dell'unica istituzione aeronautica che non \u00e8 sottoposta alla vigilanza del Ministero delle infrastrutture e dei trasporti.\nIn virt\u00f9 delle disposizioni di legge all'ANSV sono demandati i seguenti compiti:\nGli organi.\nA seguito del riordino operato dalla legge 244/2007, sono organi dell'ANSV: il presidente, il collegio e il collegio dei revisori dei conti.\nCon decreto del presidente del Consiglio dei ministri, sentito il ministro dell'economia e delle finanze, sono stabiliti, a valere sul bilancio dell'Agenzia, gli emolumenti spettanti agli organi dell'Agenzia. Il decreto del presidente della Repubblica n. 189/2010 ha inoltre previsto che il presidente dell'Agenzia, previa delibera del collegio, nomini il direttore generale. La gestione finanziaria dell'ANSV \u00e8 sottoposta al controllo della Corte dei conti."}
{"id": "2527311", "revid": "76963", "url": "https://it.wikipedia.org/wiki?curid=2527311", "title": "Efra\u00edn R\u00edos Montt", "text": "Sostenuto dalla locale Democrazia cristiana, fu eletto presidente nel 1974, ma venne subito deposto dai militari e Kjell Eugenio Laugerud Garc\u00eda prese il suo posto. Torn\u00f2 al potere nel 1982 grazie ad un colpo di stato, mettendo fuori legge i partiti. Nel 1983 fu nuovamente deposto da un ennesimo golpe guidato dall'ex Ministro della difesa, il generale Oscar Humberto Mej\u00eca Victores, che indisse per il 1\u00ba luglio 1984 le elezioni politiche. Nell'ottobre 1990 la Corte Costituzionale escluse la sua candidatura, ma al secondo turno delle elezioni, tenutosi nel 1991, il vincitore fu uno dei suoi uomini, Jorge Serrano El\u00ecas del Movimento per l'azione e la solidariet\u00e0 (MAS), deposto nel 1993 dopo aver tentato di sciogliere il Parlamento e la Corte Suprema.\nNel 1994 il Fronte repubblicano di R\u00ecos Montt vinse le elezioni politiche e nel gennaio 1995 il generale fu eletto presidente del Parlamento. Le presidenziali del 1996 decretarono la vittoria di Alvaro Arz\u00f9, dal momento che la candidatura di R\u00ecos Montt era stata impedita in quanto ex-golpista, e anche il suo prestanome, Portillo, era stato sconfitto.\nL'11 maggio 2013 viene condannato ad 80 anni di carcere per il genocidio commesso nel 1982-1983 nei confronti della comunit\u00e0 maya."}
{"id": "2527312", "revid": "339392", "url": "https://it.wikipedia.org/wiki?curid=2527312", "title": "Efraim Rios Montt", "text": ""}
{"id": "2527313", "revid": "188116", "url": "https://it.wikipedia.org/wiki?curid=2527313", "title": "Presidenza del Consiglio dei ministri", "text": "La Presidenza del Consiglio dei ministri \u00e8 la struttura di cui si avvale il Presidente del Consiglio per l'esercizio delle autonome funzioni di impulso, di indirizzo e di coordinamento attribuitegli, distinte da quelle proprie del Governo nel suo complesso. Essa si articola in dipartimenti e in uffici di diretta collaborazione.\nStoria.\nL'istituzione della Presidenza del Consiglio dei ministri \u00e8 piuttosto recente ed \u00e8 fortemente connessa con l'acquisizione di maggiore autonomia da parte del presidente del Consiglio. Per lungo tempo il presidente non ha avuto una propria visibilit\u00e0, che non fosse quella del Governo o del singolo Ministero che eventualmente ricopriva. Si pensi che sino al 1960 la stessa sede della Presidenza del Consiglio era presso il palazzo del Viminale, sede del Ministero dell'interno.\nPer tutto il periodo del Regno d'Italia il presidente del Consiglio utilizzava la struttura del Ministero dell\u2019Interno quale braccio operativo e struttura di supporto, e spesso rivestiva anche tale incarico. La stessa carta intestata era quella del predetto ministero. Durante il fascismo Mussolini utilizzava quale sede di rappresentanza palazzo Venezia, sede comunque non strutturata per l'esercizio della funzione di governo.\nTuttavia, fu durante il governo Mussolini che si ebbe la prima regolamentazione dell'attivit\u00e0 di governo con il Regio , relativo al Gabinetto della Presidenza del Consiglio dei ministri. Con l'avvento della Repubblica tale sede non venne utilizzata, ma si prefer\u00ec nuovamente la sede del Viminale. Nel 1961 palazzo Chigi venne adibito a sede del Governo, e il Ministero degli affari esteri, che sino ad allora era ospitato l\u00ec, venne trasferito nella sua attuale sede della Farnesina. Da allora la Presidenza del Consiglio inizia ad assumere una configurazione propria, anche se non in maniera organica, mancando una legge che riordinasse l'intera materia. Nel 1988 con il governo De Mita venne approvata la legge n. 400, che disciplin\u00f2 la PCM. Nel 1999, sotto il governo D'Alema I venne prevista la riorganizzazione della Presidenza attraverso il D. Lgs. 30 luglio 1999, n. 303, nell'ambito della riforma Bassanini.\nDisciplina.\nIn attuazione dell'art. 95, comma 3 Cost., l'ordinamento della Presidenza del Consiglio dei ministri \u00e8 previsto dalla legge 23 agosto 1988 n. 400 variamente modificata, recante \"Disciplina dell'attivit\u00e0 di Governo e ordinamento della Presidenza del Consiglio dei ministri\", nonch\u00e9 il D. Lgs. 30 luglio 1999, n. 303, recante \"Ordinamento della Presidenza del Consiglio dei ministri\", relativo al razionalizzazione della PCM a norma dell'articolo 11 della legge 15 marzo 1997, n. 59, per via della Riforma Bassanini, speculare al D. Lgs. n. 300/1999, sulla riforma del Ministeri. La PCM \u00e8 stata poi modificata dai vari decreti del presidente del Consiglio dei ministri, che hanno dettato la relativa organizzazione, \"in primis\" il DPCM 23 luglio 2002, recante l'\"Ordinamento delle strutture generali della Presidenza del Consiglio dei ministri\", modificato da ultimo dal DPCM 1\u00ba ottobre 2008, nonch\u00e9 da varie disposizioni di legge che hanno negli anni spostato o modificato alcune competenze. Attualmente \u00e8 in vigore il DPCM 1\u00ba marzo 2011.\nOrganizzazione.\nLa struttura della Presidenza del Consiglio, come previsto dal DPCM del 1\u00ba marzo 2011, modificato dal DPCM del 21 giugno 2012, \u00e8 organizzata in uffici di diretta collaborazione del presidente, strutture generali (dipartimenti e uffici) di cui il presidente si avvale per le funzioni di indirizzo e coordinamento relative a specifiche aree politico-istituzionali e strutture generali di supporto al presidente per l'esercizio delle funzioni di coordinamento e indirizzo politico generale, nonch\u00e9 per il supporto tecnico-gestionale.\nUffici di diretta collaborazione del presidente.\nSono uffici di staff del presidente:\nSegretario generale.\n\u00c8 il dirigente che assicura il supporto all'espletamento dei compiti del Presidente del Consiglio dei Ministri, sovrintende all'organizzazione ed alla gestione amministrativa del Segretariato generale. Inoltre \u00e8 responsabile dell'approvvigionamento delle risorse umane della Presidenza del Consiglio dei Ministri. Viene nominato tra i magistrati delle giurisdizioni superiori, gli avvocati dello Stato, i dirigenti generali dello Stato ed equiparati, i professori universitari di ruolo.\nStrutture di indirizzo e coordinamento delle aree politico-istituzionali.\nSono uffici e dipartimenti della Presidenza del Consiglio, di cui il presidente si avvale per le funzioni di indirizzo e coordinamento relative a specifiche aree politico-istituzionali, sottoposti al Segretario generale della PCM ma che pi\u00f9 spesso sono affidati alla responsabilit\u00e0 di un Sottosegretario alla presidenza o di un Ministro senza portafoglio:\nStrutture di coordinamento e indirizzo politico generale e supporto tecnico-gestionale.\nCi sono inoltre uffici e dipartimenti della Presidenza del Consiglio, di supporto al presidente per l'esercizio delle funzioni di coordinamento e indirizzo politico generale, nonch\u00e9 per il supporto tecnico-gestionale, sottoposti di norma al Segretario generale della PCM ma che possono essere affidati alla responsabilit\u00e0 di un Sottosegretario di Stato:\nSicurezza nazionale.\nPresso la PCM \u00e8 allocato il Dipartimento delle informazioni per la sicurezza, che ha particolare collocazione e rilievo essendo posto a supervisione del Sistema di informazione per la sicurezza della Repubblica, ossia dei Servizi segreti dello Stato, che dipende direttamente dal presidente del Consiglio. Questi pu\u00f2 delegare le funzioni che non gli sono attribuite in via esclusiva ad apposita autorit\u00e0, esclusivamente un ministro senza portafoglio o un sottosegretario di Stato alla presidenza, denominata Autorit\u00e0 delegata per la sicurezza della Repubblica.\nAltre strutture.\nInoltre, la Presidenza del Consiglio si occupa del personale delle magistrature amministrative (TAR e Consiglio di Stato), di quelle contabili (Corte dei Conti e relative Sezioni Regionali), di quella tributaria (Commissioni tributarie provinciali e regionali) e dell'Avvocatura dello Stato (Avvocatura Generale e quella Distrettuale). In particolare si occupa delle attivit\u00e0 di competenza della PCM inerenti alla gestione amministrativa del personale, compresi concorsi e assunzioni, delle seguenti magistrature: Consiglio di Stato e Tribunali amministrativi regionali, Corte dei conti, e Commissioni tributarie. Si occupa altres\u00ec delle assunzioni di personale dell'Avvocatura dello Stato. Restano ferme le competenze degli organi di autogoverno delle rispettive magistrature.\nComitati e Commissioni.\nEsistono, inoltre, delle commissioni o comitati che hanno sede presso la Presidenza, e che operano a vario titolo. Essi sono:\nCommissari straordinari del Governo.\nPer la realizzazione di obiettivi specifici e per esigenze temporanee \u00e8 prevista la nomina di commissari straordinari del Governo.\nAl 15 ottobre 2021, risultano 75 commissari straordinari nominati per varie esigenze.\nEnti vigilati.\nVi sono, infine, una serie di enti sottoposti alla vigilanza della PCM. Essi sono:"}
{"id": "2527314", "revid": "339392", "url": "https://it.wikipedia.org/wiki?curid=2527314", "title": "Jos\u00e9 Efra\u00edn R\u00edos Montt", "text": ""}
{"id": "2527321", "revid": "1543377", "url": "https://it.wikipedia.org/wiki?curid=2527321", "title": "Musica di Kingdom Hearts", "text": "La musica della serie di videogiochi Kingdom Hearts \u00e8 stata composta da Y\u014dko Shimomura con musica orchestrale arrangiata da Kaoru Wada. Le colonne sonore originali dei giochi sono state pubblicate su tre album e una quarta compilation. Le colonne sonore dei giochi di Kingdom Hearts includono diversi brani musicali tratti da cartoni e film Disney quali \"\"Mickey Mouse Club March\" di Jimmie Dodd e \"This Is Halloween\" di Danny Elfman; sono presenti inoltre alcune tracce dai giochi \"Square Enix\" come \"One-Winged Angel\"\" di Nobuo Uematsu da \"Final Fantasy VII\". Nella colonna sonora vi sono anche diverse canzoni vere e proprie: tra tutte spiccano le quattro sigle principali \"Hikari\", \"Passion\", \"Chikai\" e \"Face My Fears\", scritte ed eseguite dalla pop star nippo-americana Utada Hikaru e delle quali, le prime due hanno anche una versione in inglese intitolate rispettivamente \"Simple and Clean\" e \"Sanctuary\", presenti nelle edizioni internazionali dei giochi.\nSebbene la maggior parte della musica sia stata pubblicata solo in Giappone, la prima colonna sonora \u00e8 stata rilasciata in tutto il mondo e le tracce della serie \"Kingdom Hearts\" sono state presenti ai Video Games Live in pi\u00f9 sedi. La musica \u00e8 stata nel complesso accolta favorevolmente e diversi brani hanno ricevuto elogi particolari. I due temi principali sono stati ben accolti sia dai videogiochi che dai critici musicali e hanno ottenuto buoni risultati nella classifica giapponese Oricon Weekly Singles.\nKingdom Hearts Original Soundtrack.\n\"Kingdom Hearts Original Soundtrack\" \u00e8 la colonna sonora ufficiale del primo capitolo della serie. \u00c8 stata messa in vendita per la prima volta in Giappone il 25 marzo del 2002 dalla Toshiba-EMI, poi \u00e8 uscita in Europa il 25 novembre dello stesso anno, mentre negli USA \u00e8 uscita solo il 23 marzo del 2003, prodotta dalla Virgin Records. La raccolta comprende due CD composti dalle musiche del videogioco pi\u00f9 due brani bonus. I pezzi sono realizzati da Y\u014dko Shimomura, con la voce di Utada Hikaru per il brano portante \"\"Simple and Clean\" (presente anche sia nella versione remissata da PLANITb che in quella per orchestra) e \"Hikari\" nella versione giapponese. Le tracce per orchestra sono state arrangiate da Kaoru Wada ed eseguite dalla New Japan Philharmonic Orchestra. Le tracce non composte da Y\u014dko Shimomura hanno i loro originali autori riportati di fianco.\nDisco 2.\nnota: i brani 34 e 35 sono tracce bonus\nKingdom Hearts Final Mix - Additional Tracks.\nIn questo CD sono raccolti i brani inediti creati appositamente per \"Kingdom Hearts Final Mix\", riedizione di \"Kingdom Hearts\" uscita solo in Giappone. Esce solo in questo paese per la prima volta il 26 dicembre 2002, prodotto dalla Walt Disney Records. La prima traccia \u00e8 tratta da Final Fantasy VII ed \u00e8 infatti composta da Nobuo Uematsu, autore di tutte le colonne sonore della serie di Final Fantasy.\nKingdom Hearts II Original Soundtrack.\nI due CD che compongono la colonna sonora di \"Kingdom Hearts II\" e raccolgono tutte le musiche del videogioco. Come per il primo capitolo, tutte le tracce sono ideate da Y\u014dko Shimomura e la canzone principale \u00e8 cantata da Utada Hikaru: il brano \u00e8 \"Passion\", chiamato \"Sanctuary\"\" nella versione internazionale. In vendita solo in Giappone dal 25 gennaio 2006.\nKingdom Hearts Original Soundtrack Complete.\n\"Kingdom Hearts Original Soundtrack Complete\" \u00e8 una compilation delle musiche provenienti dai tre primi capitoli della serie, ovvero \"Kingdom Hearts\", \"\" e \"Kingdom Hearts II\". Il box contiene i brani composti da Y\u014dko Shimomura, con l'orchestra arrangiata da Kaoru Wada. L'album comprende anche brani dalle riedizioni uscite solo in Giappone: \"Kingdom Hearts Final Mix\" e \"Kingdom Hearts II Final Mix\". La compilation \u00e8 uscita in Giappone il 28 marzo 2007.\nPer ogni disco della collezione sono state stampate delle nuove illustrazioni dal disegnatore della serie, Tetsuya Nomura, con in aggiunta il commento di Yoko Shimomura. I primi due dischi sono dedicati al primo capitolo della serie e contengono i brani inalterati dalla prima versione della colonna sonora dell'episodio. I dischi dal 3 al 6 sono contenute le musiche provenienti da \"Kingdom Hearts II\", provenienti dalla colonna sonora del capitolo e divisa non in due (come il precedente album) ma in quattro dischi. Il settimo e l'ottavo disco sono dedicati a \"Kingdom Hearts Re:Chain of Memories\". Nel disco 9, infine, vi sono i brani bonus dei capitoli \"Kingdom Hearts Final Mix\" e \"Kingdom Hearts II Final Mix\".\nPiano Collections Kingdom Hearts.\nQuest'opera \u00e8 una raccolta di brani dei capitoli di Kingdom Hearts, scelti dai membri del sito di Square Enix dedicato alla musica e riarrangiati al pianoforte da Kaoru Wada. Il 2 aprile 2009 a Tokyo si \u00e8 svolto un mini concerto per un'anteprima dell'album, insieme ad una descrizione dell'album da parte della compositrice Y\u014dko Shimomura. I brani sono eseguiti da Takehiko Yamada, Hiroyuki Nakayama e Miwa Sato, e le tracce dalla 5 all'8 formano la cosiddetta \"Sonata sui Temi di Kingdom Hearts\".\nPiano Collections Kingdom Hearts Field &amp; Battle.\n\"Piano Collections Kingdom Hearts Field &amp; Battle\" \u00e8 la seconda raccolta di musiche del videogioco riarrangiate al pianoforte da Sachiko Miyano e Natsumi Kameoka. Diversamente dal primo, che raccoglieva i temi dei personaggi principali e le musiche pi\u00f9 importanti, questa si concentra sui brani delle battaglie (come da titolo dell'album). I brani sono eseguiti da Sachiko Miyano e Natsumi Kameoka.\nKingdom Hearts Birth by Sleep &amp; 358/2 Days Original Soundtrack.\n\"Kingdom Hearts Birth by Sleep &amp; 358/2 Days Original Soundtrack\" \u00e8 la colonna sonora ufficiale di \"Kingdom Hearts Birth by Sleep\", \"Kingdom Hearts 358/2 Days\" e (sebbene non sia citato nel titolo) \"\". I primi due CD contengono la colonna sonora di \"Birth by Sleep\", l'ultimo contiene quella di \"358/2 Days\", \"Re:Coded\" e le tracce aggiuntive di \"Birth by Sleep Final Mix\". \u00c8 stato pubblicato in Giappone il 2 febbraio 2011.\nKingdom Hearts: Dream Drop Distance Original Soundtrack.\n\"Kingdom Hearts: Dream Drop Distance Original Soundtrack\" \u00e8 la colonna sonora originale di \"\", e marca il ritorno di Tsuyoshi Skito e Takehari Ishimoto a comporre al fianco di Yoko Shimomura. \u00c8 stato pubblicato in Giappone il 18 aprile 2012.\nKingdom Hearts 10th Anniversary Fan Selection -Melodies &amp; Memories-.\n\"Kingdom Hearts 10th Anniversary Fan Selection -Melodies &amp; Memories-\" \u00e8 una selezione di alcune tracce della colonna sonora di ogni gioco della serie uscito fino ad allora che la Square Enix, per celebrare il decimo anniversario della saga, ha fatto scegliere ai fan mediante il proprio sito e che ha in seguito inserito in uno speciale cofanetto a doppio CD. La raccolta \u00e8 stata pubblicata in Giappone il 19 settembre 2012.\nKingdom Hearts HD 1.5 &amp; 2.5 ReMIX Original Soundtrack Box.\n\"Kingdom Hearts HD 1.5 &amp; 2.5 ReMIX Original Soundtrack Box\" \u00e8 una versione speciale limitata contenente la colonna sonora delle due remaster \"Kingdom Hearts HD 1.5 ReMIX\" e \"Kingdom Hearts HD 2.5 ReMIX\". Nei dischi \u00e8 presente una colonna sonora completamente riarrangiata e suonata da una orchestra in sala di registrazione, mostrando una qualit\u00e0 audio notevolmente superiore a differenza delle tracce audio dei giochi originali, che invece vennero composte nella loro quasi totalit\u00e0 con un'orchestra digitale. La raccolta \u00e8 stata distribuita in Giappone e Stati Uniti il 26 novembre 2012 ed in Europa il 15 dicembre dello stesso anno assieme alle singole raccolte delle rispettive remaster, denominate \"Kingdom Hearts HD 1.5 ReMIX Original Soundtrack\" e \"Kingdom Hearts HD 2.5 ReMIX Original Soundtrack\".\nKingdom Hearts Tribute Album.\n\"Kingdom Hearts Tribute Album\" \u00e8 (come dice il nome) uno speciale album omaggio nel quale sono state inserite dieci cover/remix fatte da dieci artisti o gruppi giapponesi di alcune delle pi\u00f9 caratteristiche musiche della serie. \u00c8 stato distribuito in Giappone il 25 marzo 2015.\nKingdom Hearts Orchestra -World Tour- Album.\n\"Kingdom Hearts Orchestra -World Tour- Album\" \u00e8 l'album contenente i brani eseguiti durante i concerti del tour mondiale della Kingdom Hearts Orchestra in occasione del 15\u00ba anniversario della serie. Il disco inizialmente era venduto esclusivamente in loco ad ogni concerto assieme a tutto il resto della mercanzia dell'evento.\nKingdom Hearts Concert -First Breath- Album.\n\"Kingdom Hearts Concert -First Breath- Album\" \u00e8 l'album contenente i brani eseguiti nei concerti tenutisi in Giappone in occasione del 15\u00ba anniversario della saga nonch\u00e9 come introduzione al \"Kingdom Hearts Orchestra -World Tour-\". Le tracce sono state eseguite dalla Osaka Shion Wind Orchestra.\nKingdom Hearts Orchestra -World of Tres- Album.\n\"Kingdom Hearts Orchestra -World of Tres- Album\" \u00e8 l'album contenente i brani eseguiti nei concerti del tour mondiale della Kingdom Hearts Orchestra per celebrare l'uscita di \"Kingdom Hearts III\" e la conclusione della saga di Xehanort. Il disco presenta solo alcuni dei brani del concerto: quattro dei riarrangiamenti dei temi pi\u00f9 importanti dei precedenti giochi della serie pi\u00f9 quelli delle tracce di \"Kingdom Hearts III\", riarrangiati da compositori quali Sachiko Miyano e Natsumi Kameoka che hanno collaborato con la Shimomura alla realizzazione della colonna sonora di alcuni dei capitoli. Il disco attualmente \u00e8 venduto esclusivamente in loco ai concerti cos\u00ec come il resto della mercanzia dell'evento."}
{"id": "2527324", "revid": "170204", "url": "https://it.wikipedia.org/wiki?curid=2527324", "title": "Divisione alpina &quot;Tridentina&quot;", "text": ""}
{"id": "2527325", "revid": "767487", "url": "https://it.wikipedia.org/wiki?curid=2527325", "title": "Lavorazione della ceramica", "text": ""}
{"id": "2527331", "revid": "287204", "url": "https://it.wikipedia.org/wiki?curid=2527331", "title": "Estoril Open 2001", "text": "L'Estoril Open 2001 \u00e8 stato un torneo di tennis giocato sulla terra rossa.\n\u00c8 stata la 12\u00aa edizione dell'Estoril Open, che fa parte della categoria International Series nell'ambito dell'ATP Tour 2001, e della Tier IV nell'ambito del WTA Tour 2001. \nSia il torneo maschile che quello femminile si sono giocati all'Estoril Court Central di Oeiras in Portogallo, dal 9 al 16 aprile 2001.\nCampioni.\nSingolare maschile.\n Juan Carlos Ferrero ha battuto in finale F\u00e9lix Mantilla, 7\u20136(3), 4\u20136, 6\u20133\nSingolare femminile.\n \u00c1ngeles Montolio ha battuto in finale Elena Bovina, 3\u20136, 6\u20133, 6\u20132\nDoppio maschile.\n Radek \u0160t\u011bp\u00e1nek / Michal Tabara hanno battuto in finale Donald Johnson / Nenad Zimonji\u0107, 6\u20134, 6\u20131\nDoppio femminile.\n Kv\u011bta Peschke / Barbara Rittner hanno battuto in finale Tina Kri\u017ean / Katarina Srebotnik 3\u20136, 7\u20135, 6\u20131"}
{"id": "2527336", "revid": "1543377", "url": "https://it.wikipedia.org/wiki?curid=2527336", "title": "Greystone Park Psychiatric Hospital", "text": "Il Greystone Park Psychiatric Hospital, in italiano \"Ospedale Psichiatrico del parco di Greyston\", (conosciuto anche come Greystone Psychiatric Park, Greystone Psychiatric Hospital o semplicemente Greystone) \u00e8 un complesso di due edifici nello Stato del New Jersey: il vero e proprio ospedale e l'edificio storico da esso occupato.\nUn nuovo impianto \u00e8 attualmente in costruzione nel grande campus della struttura e ne reca lo stesso nome.\nStoria.\nAperto il 17 agosto 1876, l'ospedale era originariamente noto come \"New Jersey State Lunatic Asylum at Morristown\", ovvero \"Manicomio dello stato del New Jersey a Morristown\": ha ricevuto il nome attuale solo nel 1924.\nIl Greyston \u00e8 stato concepito nel 1870, in seguito alle pressioni di Dorothea Lynde Dix, un'attivista che curava gli interessi dei malati di mente: lo stato del New Jersey stanzi\u00f2 2,5 milioni di dollari per ottenere circa tre chilometri quadrati di terreno (743 acri); fu esaminato con cura un terreno al centro del triangolo formato dalle citt\u00e0 di Newark, Morristown e Parsippany.\nIl terreno su cui \u00e8 stato costruito il Greystone \u00e8 stato acquistato dallo Stato in due rate tra 1871 e 1872 per un totale di $146.000; sin dall'inizio la struttura ha avuto gravi problemi di sovraffollamento: c'erano infatti 800 pazienti, mentre il limite dell'edificio era di 600. Nel 1887 alcune stanze sono state convertite in dormitori per creare camere extra per l'afflusso di nuovi pazienti. L'episodio pi\u00f9 significativo dei sovrappopolazione \u00e8 stato in seguito alla Seconda guerra mondiale, con 7674: molti soldati soffrivano di disturbo post traumatico da stress, che veniva curata con terapie shock con l'insulina e terapia elettroconvulsivante; il Greyston era uno dei pochi luoghi del paese a trattare questo tipo di pazienti.\nNel 1914 la struttura ospitava 2.412 persone, per passare poi a una capienza massima di 1600 malati.\nTempi moderni.\nNegli anni '70 e '80 c'\u00e8 stata finalmente una riduzione del numero di persone, grazie alla de-istituzionalizzazione, effetto diretto dell'uso della clorpromazina, uno dei primi farmaci contro i problemi mentali. Questo fenomeno ha portato ad uno spopolamento dell'impianto, al punto che la governatrice del New Jersey nel 2000 ha annunciato che tre anni dopo l'edificio sarebbe stato chiuso. Alcuni pazienti sono stati lentamente trasferiti in altri centri: nel 2005, il numero di malati si \u00e8 ridotto a 450.\nL'8 settembre 2005 la \"New Jersey Health Care Facilities Financing Authority\" ha stanziato 186.565.000 dollari per la costruzione di nuovi impianti, aperti nel 2007, ai quali mancano attualmente 75 posti letto.\nLa decisione di chiudere la precedente struttura \u00e8 stata suggerita da diversi fattori: oltre all'et\u00e0 degli edifici, infatti, ha avuto un ruolo importante il fatto che l'ospedale aveva una cattiva immagine: gli stupri, i pazienti in gravidanza, i suicidi e la fuga di uno stupratore condannato due volte infangavano il nome dell'ospedale.\nL'attuale Greystone Park comprende pi\u00f9 di un miglio quadrato di terreno, su cui sorgono 43 edifici.\nOra alcuni edifici sono stati demoliti e la struttura \u00e8 stata utilizzata per le riprese del primo, doppio episodio della sesta stagione della serie televisiva statunitense \"Dr. House - Medical Division\", nel \"ruolo\" del fittizio \"Mayfield Psychiatric Hospital\"."}
{"id": "2527339", "revid": "231599", "url": "https://it.wikipedia.org/wiki?curid=2527339", "title": "Virus a RNA", "text": "I virus a RNA sono virus che utilizzano l'RNA come materiale genetico. Questo acido nucleico di solito \u00e8 presente come filamento singolo, sebbene siano presenti gruppi di virus che utilizzano un RNA a doppio filamento.\nAppartenenti a questa classe di virus sono quello del comune raffreddore, della SARS, dell'influenza, dell'Ebola, dell'epatite C e del HIV.\nClassificazione.\nIl Comitato Internazionale per la Tassonomia dei Virus classifica i virus a RNA come appartenenti al \"gruppo III\", \"IV\", \"V\", \"VI\" e \"VII\" della Classificazione di Baltimore.\nLa classificazione dei virus a RNA avviene a seconda delle caratteristiche replicative del virus.\nI retrovirus, i virus del gruppo VI e VII, talvolta non vengono inclusi fra i virus a RNA perch\u00e9 utilizzano intermedi di DNA per riprodursi."}
{"id": "2527342", "revid": "131145", "url": "https://it.wikipedia.org/wiki?curid=2527342", "title": "Julio Argentino", "text": ""}
{"id": "2527345", "revid": "319925", "url": "https://it.wikipedia.org/wiki?curid=2527345", "title": "Crema cioccolato", "text": ""}
{"id": "2527348", "revid": "599013", "url": "https://it.wikipedia.org/wiki?curid=2527348", "title": "Andrew Surman", "text": "Statistiche.\nPresenze e reti nei club.\n\"Statistiche aggiornate al 27 luglio 2020.\""}
{"id": "2527349", "revid": "767487", "url": "https://it.wikipedia.org/wiki?curid=2527349", "title": "John Patitucci", "text": "Patitucci ha vinto molti sondaggi indetti da riviste specializzate per le capacit\u00e0 e lo stile che caratterizzano il suo approccio con lo strumento. \u00c8 risultato tra l'altro \"migliore bassista jazz\" in un sondaggio dei lettori indetto dalla rivista Guitar Player Magazine nel 1992, 1994 e nel 1995 e \"miglior bassista jazz\" in quello della rivista Bass Player nel 1993, 1994, 1995 e 1996. Ha insegnato musica e composizione in molti seminari e scuole di musica in tutto il mondo ed \u00e8 stato direttore artistico della Bass Collective, una scuola per bassisti di New York. John \u00e8 anche regolarmente coinvolto con il Thelonius Monk Institute of Jazz e ha insegnato nel programma Betty Carter Jazz Ahead a Washington nel 2000.\nCome strumentista Patitucci ha suonato in tutto il mondo con grandi esponenti della musica come Victor Feldman, Chick Corea, Herbie Hancock, Wayne Shorter, Stan Getz, Wynton Marsalis, Joshua Redman, Michael Brecker, Randy Brecker, Freddie Hubbard, Tony Williams, Hubert Laws, Mulgrew Miller, James Williams, e svariati altri. Alcuni artisti pop e brasiliani con i quali ha suonato includono Sting, Aaron Neville, Natalie Cole, Carole King, Milton Nascimento, Astrud e Jo\u00e3o Gilberto, Airto Moreira e Flora Purim, Ivan Lins, Jo\u00e3o Bosco e Dori Caymmi.\nPatitucci ha anche lavorato con compositori di colonne sonore come Jerry Goldsmith, Ry Cooder, James Newton Howard, Dave Grusin, Henry Mancini, John Williams, Mark Isham, Michel Columbier, Carter Burwell e Howard Shore.\nBiografia.\nNato nel 1959 a Brooklyn, New York, da una famiglia di origine calabrese, John Patitucci ha cominciato a suonare il basso elettrico, incoraggiato dal fratello maggiore, all'et\u00e0 di 10 anni; a 12 anni ha iniziato a comporre e a esibirsi. A 15 anni si \u00e8 interessato al basso acustico, a 16 al piano.\nI suoi gusti eclettici lo hanno indotto ad esplorare tutti i generi, sia come strumentista che come compositore: dalla musica soul e rock verso il blues, il jazz e la musica classica.\nJohn ha studiato contrabbasso alla San Francisco State University e alla Long Beach State University. Nel 1980, ha continuato la sua carriera a Los Angeles come musicista in studio ed artista jazz.\nNel 1983 partecipa all'album-capolavoro del Victor Feldman Trio \"To Chopin With Love\". Con lui, alla ritmica, il batterista Trevor Feldman.\nLa sua collaborazione con Chick Corea, iniziata nel 1985, gli ha fatto guadagnare una certa fama in tutto il pianeta e lo ha messo in prima linea nel mondo del jazz. Le sue molte registrazioni con la Chick Corea's Elektric Band and Akoustic Band, le sue sei registrazioni da solista per GRP Records e le sue registrazioni successive gli hanno portato a guadagnare due Grammy Awards (uno per la musica ed uno per la composizione) e oltre quindici nomination ai Grammy. In pi\u00f9, con la sua prima registrazione da solista, John Patitucci \u00e8 salito in cima alle classifiche jazz. Si \u00e8 occupato anche di organizzare e produrre i propri dischi come pure quelli di altri artisti.\nNel 1994 \u00e8 stato incaricato di scrivere un brano per un'orchestra di bassi a 6 corde per l'orchestra da camera \"Suono e Oltre\" di Pescara. Il brano, intitolato \"Theme and Variation for Six Strings Bass and Strings\", \u00e8 stato poi inserito nell'album \"Line by Line\" del 2006. Con John come solista, il brano \u00e8 stato eseguito nel marzo 1995 in Italia ed nell'agosto 1995 a Tokyo, in Giappone, dalla nuova Orchestra Filarmonica del Giappone. John inoltre \u00e8 stato incaricato di scrivere un brano per il quartetto Turtle Island String Quartet, un gruppo versato sia alla musica jazz sia a quella classica.\nDa quando si \u00e8 trasferito nei pressi di New York, nel 1996, John ha continuato a lavorare sia con il suo gruppo sia in molte altre collaborazioni. Ha fatto il giro del mondo con il suo progetto chiamato \"John Patitucci Quartet\".\nNel 1996 ha firmato con la Concord Jazz ed ha pubblicato cinque dischi con la loro etichetta: \"One More Angel\", \"Now\", \"Imprint\", \"Communion and Songs\", \"Stories and Spirituals\". Le due registrazioni pi\u00f9 recenti sono state nominate per il Grammy Awards nella categoria \"composizione\".\nNel 1998 John entra a far una parte del Roy Haynes Trio con Danilo P\u00e9rez al piano. Questo trio ha registrato un album applaudito dalla critica con la Verve Records ed ha partecipato con esso ad una tourn\u00e9e per il mondo.\nNel 1999 \u00e8 stato il bassista jazz designato per il convegno della Turtle Island String Quartet.\nNel 2000 John ha iniziato a lavorare di nuovo con Wayne Shorter, partecipando a tourn\u00e9e per il mondo con un nuovo quartetto composto da Danilo P\u00e9rez al piano e Brian Blade alla batteria. Questo gruppo ha registrato dal vivo \"Footprints Live\", risultato della loro tourn\u00e9e estiva mondiale del 2001, che ha ricevuto una nomination al Grammy.\nNell'autunno 2001 John ha fatto un giro negli Stati Uniti come membro di un quintetto di star chiamato Directions in Music condotto da Herbie Hancock composto da Michael Brecker, Roy Hargrove e Brian Blade. Successivamente \u00e8 stato pubblicato un CD dal vivo intitolato \"Live a Massey Hall\" che \u00e8 stato vincitore di un Grammy Award.\nNel 2002 John ha iniziato ad insegnare al City College di New York succedendo a Ron Carter dopo il suo pensionamento dalle sue funzioni di insegnante.\nIn seguito, nel 2003, ha realizzato una registrazione, stavolta in studio, intitolata \"Alegria\", con la quale ha vinto un Grammy. Sempre nel 2003 John ha partecipato ad un progetto commissionato da parte di quartetto di strumenti a corde chiamato Elements entitle Snapshots.\nLa sua composizione per il quartetto a corde \u00e8 stata eseguita nella Merkin Hall accanto alle opere di compositori come John Corigliano e David Del Tredici. Nello stesso anno \u00e8 stato nominato professore associato di \"studi di jazz\" al City College.\nNel gennaio 2004 il Wayne Shorter Quartet ha suonato con l'orchestra di Lione a Parigi sotto la direzione del talentuoso David Robertson (nuovo direttore musicale dell'orchestra sinfonica di St. Louis) per una settimana di concerti in varie formazioni. Il quartetto ha poi partecipato ad una esibizione con l'orchestra radiofonica della BBC a Londra.\nAltri punti culminanti del 2004 comprendono la registrazione con il leggendario pianista Hank Jones, un tour estivo in Europa con Chick Corea, la partecipazione alla registrazione di Wide Angles con il vincitore del Grammy Michael Brecker, l'esecuzione con il pianista Kenny Barron all'Orchestra Hall di Detroit, la partecipazione alla realizzazione della colonna sonora del remake del film \"The Manchurian Candidate\" con Denzel Washington, l'esecuzione del \"Mendelssohn Sextet\" e di un \"Concerto brandeburghese\" di Bach in un concerto di musica da camera al Concordia College dove suona il violista Lawrence Dutton dell'Emerson, String Quartet, la partecipazione ad una tourn\u00e9e con il proprio gruppo e numerose lezioni ai seminari. Inoltre nel 2004 John ha registrato l'ultimo progetto di Herbie Hancock ed ha eseguito concerti con il John Scofield Trio e la Roy Haynes Birds Of a Feather con Kenny Garrett e Nicholas Payton.\nNel 2005 John ha registrato e/o suonato con Jack DeJohnette, Danilo P\u00e9rez, Kenny Barron, oltre che con Hank Jones e Steve Khan. Al concerto di musica da camera del Concordia College, John ha suonato in anteprima un brano per viola e piano scritto per il suo amico Larry Dutton intitolato \"Gardens and Pools\", un lavoro su commissione ispirato dai dipinti dell'artista Sedar Arat.\nJohn inoltre ha eseguito una registrazione con il suo amico Jeremy McCoy, assistente bassista principale della Metropolitan Opera Orchestra, intitolata \"Dialogues Con the Double Bass\" per la Bridge Records.\nHa registrato con Jeremy, in questo disco, due parti originali e il Duetto numero 3 di Bottesini per due bassi.\nDurante quest'anno John ha continuato ad essere impegnato con il Wayne Shorter Quartet, che si \u00e8 esibito al Carnegie Hall come componente del festival di jazz JVC ed ha pubblicato una nuova registrazione intitolata \"Beyond the Sound Barrier\".\nJohn inoltre ha realizzato delle tourn\u00e9e con il suo trio di chitarra che comprende il chitarrista Adam Rogers e una serie di artisti alla batteria tra cui Brian Blade, Clarence Penn e Nasheet Waits.\nNel 2006 partecipa all'album drum \"n\" voice 2 di Billy Cobham album prodotto in Italia da Lino Nicolosi e Pino Nicolosi / Nicolosi productions\nDopo aver esplorato diversi stili di composizione nei vari dischi in cui ha partecipato, Patitucci ha continuato e continua ancora a comporre per molti media musicali.\nVita privata.\nJohn attualmente risiede a New York con la moglie Sachi, che \u00e8 violoncellista, e le loro figlie."}
{"id": "2527356", "revid": "767487", "url": "https://it.wikipedia.org/wiki?curid=2527356", "title": "24/7 (U.D.O.)", "text": "24/7 \u00e8 il primo EP della band heavy metal tedesca U.D.O.\nIl disco \u00e8 uscito il 27 giugno 2005 precedendo l'album \"Mission No. X\".\nLa canzone \"Hardcore Lover\", \u00e8 stata originariamente registrata e pubblicata nel 1997 come bonus track dell'album \"Solid\"."}
{"id": "2527358", "revid": "599013", "url": "https://it.wikipedia.org/wiki?curid=2527358", "title": "Killing Joke (disambigua)", "text": ""}
{"id": "2527359", "revid": "57342", "url": "https://it.wikipedia.org/wiki?curid=2527359", "title": "Michael Albasini", "text": "Carriera.\nGli esordi e il debutto da \"pro\".\nNel 1998, all'et\u00e0 di diciassette anni, conquist\u00f2 il titolo nazionale su strada Under-19 e il titolo nazionale di mountain bike. Negli ultimi mesi del 2001 gareggi\u00f2 quindi da stagista su strada con la Fassa Bortolo di Giancarlo Ferretti, ma, nonostante il quarto posto alla Ster Elektrotoer nei Paesi Bassi, non ottenne il contratto da professionista per l'anno successivo.\nNel 2002 vest\u00ec cos\u00ec la divisa del Velo Club Mendrisio, formazione dilettantistica del Canton Ticino. In quella stagione ottenne successi al Grand Prix Kranj e alla Transalsace, ma soprattutto la vittoria nella prova in linea Under-23 dei campionati europei su strada di Bergamo. Pass\u00f2 professionista nel 2003 con la squadra svizzera Phonak Hearing Systems; dopo aver corso, e terminato, il Giro d'Italia 2004, si mise in particolare evidenza al Campionato di Zurigo dello stesso anno, concludendolo al quinto posto in volata.\n2005-2008: Liquigas.\nLasciata la Phonak si trasfer\u00ec tra le file della Liquigas-Bianchi, squadra italiana con la quale, nel 2005, conquist\u00f2 il primo successo fra i professionisti, la quinta tappa del Tour de Suisse. Malgrado un terzo posto al Grand Prix de Fourmies 2006, una vittoria di tappa al Circuit de la Sarthe 2007 \u2013 che concluse al quinto posto della classifica generale \u2013 e ancora un quarto posto ai campionati svizzeri nello stesso anno, Albasini tard\u00f2 a confermarsi. Sempre nel 2007 and\u00f2 comunque vicino ad una vittoria di tappa al Tour de France, piazzandosi terzo, dopo una lunga fuga, nella frazione con arrivo a Marsiglia vinta da C\u00e9dric Vasseur.\nNella stagione 2008 si classific\u00f2, in sequenza, terzo al Tour M\u00e9diterran\u00e9en, sesto al Tour du Haut-Var, secondo al Gran Premio Miguel Indurain e settimo nella prestigiosa Freccia Vallone. Vest\u00ec poi per due giorni la maglia gialla di \"leader\" al Tour de Romandie dopo aver concluso il prologo in terza posizione, e al Tour de Luxembourg si aggiudic\u00f2 la terza tappa superando allo sprint Joost Posthuma.\n2009-2011: Columbia/HTC.\nNel 2009 pass\u00f2 al Team Columbia. In quella stagione ottenne quattro successi di rilievo: una tappa alla Vuelta al Pa\u00eds Vasco e una al Tour de Suisse (la seconda in carriera), entrambe competizioni del Calendario mondiale, e una tappa e la classifica finale dell'\u00d6sterreich-Rundfahrt. L'anno dopo fece quindi sue una frazione e la vittoria finale al Tour of Britain, mentre nel 2011, dopo due vittorie di tappa al Bayern Rundfahrt, colse il primo successo in un Grande Giro: conquist\u00f2 infatti la tredicesima frazione della Vuelta a Espa\u00f1a, quella con arrivo a Ponferrada, battendo allo sprint Eros Capecchi.\nDal 2013: GreenEDGE/Orica/Mitchelton.\nNel 2012 viene messo sotto contratto dalla neonata formazione australiana GreenEDGE. In marzo, dopo aver conseguito due vittorie di tappa consecutive, si aggiudica la classifica generale della Volta Ciclista a Catalunya, prova valida per l'UCI World Tour; in aprile \u00e8 invece secondo alla Freccia Vallone, preceduto dal solo Joaquim Rodr\u00edguez. Nello stesso anno si aggiudica anche la penultima tappa del Tour de Suisse (terza in carriera per lui).\nNegli anni successivi continua a correre per la stessa squadra, che cambia sponsor diventando Orica. Nel 2014 ottiene la sua prima vittoria in Italia, vincendo la Tre Valli Varesine al termine di una volata tra una decina di corridori, davanti a Sonny Colbrelli e Filippo Pozzato. In stagione aveva gi\u00e0 vinto tre tappe al Tour de Romandie, vestendo per un giorno la maglia di \"leader\".\nNel 2015 si piazza terzo alla Freccia Vallone, superato allo sprint da Alejandro Valverde e Julian Alaphilippe. Pochi giorni dopo si impone in altre due tappe del Tour de Romandie. Nel 2016, oltre a far sua una tappa al Tour de Romandie e la classifica a punti della stessa corsa, ottiene il primo podio in una \"classica monumento\". Arriva all'ultimo strappo della Liegi-Bastogne-Liegi in compagnia di Wout Poels, Samuel S\u00e1nchez e Rui Alberto Faria da Costa, con la possibilit\u00e0 quindi di giocarsi la corsa. Tuttavia non riesce a rispondere all'accelerazione finale di Poels e si piazza al secondo posto.\nNel 2017 si prepara specificamente per le classiche del nord piazzandosi dapprima al terzo posto all'Amstel Gold Race: non riesce a rispondere all'attacco decisivo di Philippe Gilbert e Micha\u0142 Kwiatkowski ma poi si impone nella volata a quattro per il terzo posto. Successivamente si piazza quinto alla Freccia Vallone e settimo alla Liegi-Bastogne-Liegi. Pochi giorni dopo la Liegi si impone nuovamente in una tappa del Tour de Romandie, per la settima volta in carriera, vincendo una voltata di una cinquantina di corridori sul pedalabile arrivo in salita di Champ\u00e9ry."}
{"id": "2527364", "revid": "125309643", "url": "https://it.wikipedia.org/wiki?curid=2527364", "title": "II Copa Uni\u00e3o", "text": "La II Copa Uni\u00e3o (in italiano II Coppa Unione) \u00e8 stata la 18\u00aa edizione del massimo campionato brasiliano di calcio.\nFu la prima edizione in cui venne introdotto un vero e proprio sistema di retrocessioni e promozioni, come consigliato dalla FIFA.\nFormula.\nPrimo turno: 24 squadre divise in 2 gruppi di 12 club ciascuno. Nella prima fase ciascuna squadra affronta una volta tutte le componenti dell'altro girone, nella seconda tutte le componenti del proprio girone. In caso di pareggio dopo i tempi regolamentari sono previsti i tiri di rigore. Vengono assegnati 3 punti alla squadra vincitrice nei 90' regolamentari, 2 in caso di vittoria dopo i rigori, 1 in caso di sconfitta ai rigori e 0 in caso di sconfitta nei 90'. Si qualificano ai quarti di finale le prime due classificate della prima e della seconda fase di ogni raggruppamento mentre retrocedono in Divis\u00e3o Especial le quattro ultime classificate sommando i punti ottenuti in entrambe le fasi.\nQuarti di finale, semifinali e finale: gare in partita di andata e ritorno. In caso di parit\u00e0 sono previsti i tempi supplementari e, nel caso del perdurare del risultato di pareggio, passa al turno successivo la squadra che ha ottenuto il migliore risultato nella fase precedente.\nPrimo turno.\nPrima fase.\nRisultati.\nTra parentesi il risulto dei tiri di rigore effettuati in caso di pareggio.\nSeconda fase.\nGruppo A.\nRisultati.\nTra parentesi il risulto dei tiri di rigore effettuati in caso di pareggio.\nGruppo B.\nRisultati.\nTra parentesi il risulto dei tiri di rigore effettuati in caso di pareggio."}
{"id": "2527365", "revid": "93556", "url": "https://it.wikipedia.org/wiki?curid=2527365", "title": "Ciro Cafforio", "text": "Attivo tra la provincia di Taranto e quella di Brindisi. Nel 1961 fu insignito della medaglia d'oro per la Pubblica istruzione. \nStudi.\nNella prima met\u00e0 del XX secolo ha formulato teorie relative alla presenza in et\u00e0 preistorica degli Arii e di discendenti di Liguri nel territorio del sito archeologico di Pezza Petrosa identificando un insediamento prima tarantino e poi romano. Nel 1961 ha ipotizzato una presenza di ebrei in et\u00e0 altomedievale nel territorio del Fullonese. Ha studiato da punto di vista archeologico i siti appartenenti alle citt\u00e0 di Grottaglie e Villa Castelli. Le sue ipotesi spesso prive di adeguata dimostrazione e fonti sono oggi considerate superate."}
{"id": "2527369", "revid": "767487", "url": "https://it.wikipedia.org/wiki?curid=2527369", "title": "The Wrong Side of Midnight", "text": "The Wrong Side of Midnight \u00e8 un EP pubblicato dalla band heavy metal tedesca U.D.O. nel 2007.\nIl disco ha preceduto l'uscita dell'album \"Mastercutor\".\nLa canzone \"\u041f\u043b\u0430\u0447\u0435\u0442 \u0421\u043e\u043b\u0434\u0430\u0442 (Platchet Soldat)\" \u00e8 la versione in russo di \"Cry Soldier Cry\", traccia originariamente apparsa in \"Mission No. X\"."}
{"id": "2527370", "revid": "74801", "url": "https://it.wikipedia.org/wiki?curid=2527370", "title": "Toms River", "text": "Toms River \u00e8 un comune degli Stati Uniti d'America, capoluogo della Contea di Ocean, nello Stato del New Jersey. Si \u00e8 chiamato Dover (\"Dover Township\") fino al 14 novembre 2006, da quando \u00e8 stato rinominato a seguito di una votazione tenutasi il 7 novembre tra tutta la cittadinanza, con il 60% delle preferenze. Toms River \u00e8 stato fino a quella data solo il nome del census-designated place, di circa abitanti, che \u00e8 il centro principale della township, nonch\u00e9 la localit\u00e0 capoluogo della contea.\nAltri CDP interni alla township sono Dover Beaches North e Dover Beaches South.\n\u00c8 il centro del New Jersey con la maggiore percentuale di italo americani, il 29% nel 2017."}
{"id": "2527372", "revid": "767487", "url": "https://it.wikipedia.org/wiki?curid=2527372", "title": "Metallized - 20 Years of Metal", "text": "Metallized - 20 Years of Metal \u00e8 raccolta del gruppo musicale heavy metal tedesco U.D.O., pubblicato nel 2007 dalla AFM Records.\nIl disco presenta in versione rimasterizzata, alcuni dei pi\u00f9 grandi successi della band pi\u00f9 qualche inedito e rarit\u00e0."}
{"id": "2527373", "revid": "73997", "url": "https://it.wikipedia.org/wiki?curid=2527373", "title": "Metallized", "text": ""}
{"id": "2527375", "revid": "1543377", "url": "https://it.wikipedia.org/wiki?curid=2527375", "title": "Magicicada septendecim", "text": "Magicicada septendecim \u00e8 un insetto appartenente alla famiglia Cicadidae, diffuso in Canada e negli Stati Uniti.\nDescrizione.\nHanno la peculiare caratteristica di vivere come ninfa sotto il terreno per 17 anni e poi, ad un tratto, verso la fine del mese di maggio, escono tutte assieme come ad un segnale convenuto. Scavando gallerie nel terreno si dirigono verso la superficie dove, una volta emerse, si arrampicano sugli alberi per concludere il loro ciclo vitale. Nel giro di poche ore terminano la muta diventando insetti adulti. Gli adulti, che si nutrono di linfa, vivono 30-40 giorni durante i quali avviene l'accoppiamento. Dopo la deposizione delle uova gli adulti terminano il ciclo vitale.\nPeriodicit\u00e0.\nConteggi del ciclo di vita della specie citano notizie di cicale rumorose emergenti con un periodo di ripetizione da quindici a diciassette anni che la gente aveva scritto gi\u00e0 nel 1737. Pehr Kalm, un naturalista svedese, visitando la Pennsylvania e il New Jersey nel 1749 prese conto del governo della sua nazione, osserv\u00f2 nel tardo maggio una di queste comparse delle cicale. Nella segnalazione dell'evento in un documento che una rivista accademica svedese pubblic\u00f2 nel 1756, Kalm scrisse: \u00c8 opinione generale che questi insetti appaiono in numero considerevole ogni diciassettesimo anno. Nel frattempo, ad eccezione di qualche individuo occasionale che pu\u00f2 apparire in estate, rimangono nel sottosuolo. &lt;br&gt; Vi \u00e8 una considerevole evidenza che questi insetti appaiono ogni diciassettesimo anno, in Pennsylvania. \nKalm poi descrisse documenti (tra cui uno che aveva ottenuto da Benjamin Franklin) che avevano registrato in Pennsylvania l'emergere dal suolo di un gran numero di cicale nel mese di maggio 1715 e maggio 1732. Egli osserv\u00f2 che le persone che avevano preparato questi documenti avevano fatto tali relazioni in altri anni. Kalm inoltre rilev\u00f2 che altri lo avevano informato che avevano visto cicale solo occasionalmente prima che gli insetti apparissero in grandi sciami durante il 1749. Dichiar\u00f2 inoltre di non aver sentito alcuna cicala in Pennsylvania e New Jersey nel 1750 negli stessi mesi e aree in cui ne aveva sentite molte nel 1749. I rapporti del 1715 e del 1732, insieme con le osservazioni del 1749 e 1750, confermarono la precedente \"opinione comune\", che aveva citato.\nSulla base del racconto di Kalm e di un esemplare che Kalm stesso gli forn\u00ec, Carl Linnaeus diede all'insetto il nome latino di \"Cicada septendecim\" nella decima edizione del \"Systema Naturae\", che fu pubblicata in Stoccolma in 1758.\nNel 1775, Thomas Jefferson registr\u00f2 nel suo \"Garden Book\" la periodicit\u00e0 di 17 anni dell'insetto, scrivendo che un conoscente ricordava \"grandi annate di locuste\" nel 1724 e 1741, che lui e gli altri ricordavano un altro anno simile nel 1754 e che gli insetti erano di nuovo emersi dal suolo a Monticello nel 1775. Egli ha osservato che le femmine depongono le uova sui germogli degli alberi, appena spuntate dal terreno.\nNell'Aprile 1800, Benjamin Banneker, che visse nei pressi di Ellicott's Mills, Maryland, scrisse nel suo registro che ricordava una \"grande annata di locuste\" nel 1749, una seconda nel 1766 durante la quale gli insetti apparvero altrettanto numerosi che nella prima e una terza nel 1783. Predisse che gli insetti sarebbero stati altrettanto numerosi nel 1800 diciassette anni dopo la loro terza apparizione."}
{"id": "2527382", "revid": "767487", "url": "https://it.wikipedia.org/wiki?curid=2527382", "title": "Nailed to Metal - The Missing Tracks", "text": "Nailed to Metal - The Missing Tracks \u00e8 un album live della band heavy metal tedesca U.D.O. pubblicato nel 2003.\nIl disco contiene materiale registrato durante i tour in Russia della band e solo due canzoni si possono trovare anche nell'album \"Live from Russia\", ma comunque registrate in concerti differenti.\nL'edizione giapponese contiene in pi\u00f9 anche la famosa cover \"Metal Gods\" dei Judas Priest.\nL'album \u00e8 presente anche all'interno del DVD \"Nailed to Metal - The Complete History\"."}
{"id": "2527383", "revid": "287204", "url": "https://it.wikipedia.org/wiki?curid=2527383", "title": "Seven Ways to Scream Your Name", "text": "Seven Ways to Scream Your Name \u00e8 il terzo EP pubblicato dal gruppo emo Funeral for a Friend nel 2003. \nL'EP.\nL'EP \u00e8 stato messo in commercio il 21 ottobre 2003 attraverso la Ferret Records ed \u00e8 stato prodotto da Joe Gibb , Colin Richardson e dalla stessa band. Seven Ways to Scream Your Name \u00e8 stato pubblicato negli Stati Uniti per promuovere l'album di debutto della band, \"Casually Dressed &amp; Deep in Conversation\". L'EP include canzoni inserite gi\u00e0 dalla band nei primi EP, \"Between Order &amp; Model\" e \"Four Ways to Scream Your Name\", con in pi\u00f9 \"The Getaway Plan\", presente nel singolo \"Juneau\"."}
{"id": "2527387", "revid": "599013", "url": "https://it.wikipedia.org/wiki?curid=2527387", "title": "Darren Philip Ward", "text": ""}
{"id": "2527388", "revid": "72396", "url": "https://it.wikipedia.org/wiki?curid=2527388", "title": "PcVue", "text": "PcVue \u00e8 un software SCADA sviluppato dalla societ\u00e0 francese ARC Informatique, la cui prima versione, per sistema operativo MS-DOS, risale al 1985.\nA parte una breve parentesi nei primi anni del 1990 in cui veniva sviluppata e mantenuta anche una versione OS/2, lo sviluppo \u00e8 proseguito successivamente verso la sola piattaforma Windows.\nPcVue integra gli standard d'interfaccia utente Microsoft e le funzioni di sicurezza di Windows XP e Server 2003 ed \u00e8 stato sviluppato applicando diverse tecnologie Microsoft: Visual C#, MFC, ActiveX and .NET. \nPcVue \u00e8 una soluzione dedicata alle applicazioni di supervisione dei processi industriali, di utilities e di infrastrutture, inoltre \u00e8 adatto sia a semplici applicazioni mono-stazione sia a complesse applicazioni client/server con architettura ridondante.\nCaratteristiche.\nPer facilitare l'apprendimento di PcVue la configurazione utilizza le regole di presentazione standard adottate dagli ambienti Microsoft Windows. PcVue \u00e8 fornito con progetti campione ed un manuale didattico insieme alle funzioni di help in linea. Tutti i parametri di configurazione, inclusa la interfaccia grafica, il data base strutturato e la comunicazione industriale fra stazioni di supervisione, possono essere modificati e validati on line mentre lo SCADA continua a operare. PcVue \u00e8 in grado di gestire animazioni preconfigurate basate su variabili elementari, gruppi di variabili o espressioni di calcolo. Le animazioni disponibili vanno dal semplice cambiamento di colore fino a macro di animazione usate per creare display di trend, allarmi o log di eventi. Tutte queste animazioni possiedono numerose opzioni accessibili tramite box di dialogo. Applicate a oggetti grafici singolarmente o in combinazione, non necessitano di alcuno script di programmazione.\nIl motore grafico integrato facilita la generazione di interfacce utente attraverso il disegno vettoriale, import di immagini e oggetti 3D DirectX da software CAD, l'inserimento di video clip e controlli ActiveX con propriet\u00e0 modificabili run time, rotazione libera di testi e disegni, colori e trasperenze.\nIl software viene fornito con librerie di oggetti animati 2D o 3D. Ogni oggetto di una libreria \u00e8 facilmente modificabile e l'oggetto modificato pu\u00f2 essere salvato a sua volta nella libreria senza bisogno di alcuno strumento specifico.\nLa modifica della forma, di un colore, di una caratteristica dell'oggetto o l'aggiunta di una nuova variabile permette di disporre di un nuovo oggetto riutilizzabile. Risulta cos\u00ec possibile costruire \nlibrerie personalizzate.\nPcVue supporta un'ampia gamma di protocolli di comunicazione seriali e TCP/IP per i principali costruttori di apparati industriali.\nPcVue include sia un client OPC sia un server (Data Access 1.2 e 2.0) per scambio di dati in tempo reale con server di comunicazione di terze parti."}
{"id": "2527389", "revid": "110157", "url": "https://it.wikipedia.org/wiki?curid=2527389", "title": "Museo Agostinelli", "text": "Il Museo Agostinelli \u00e8 un museo privato sito nella frazione di Dragona, vicino alla borgata di Acilia, a Roma.\nNasce dalla raccolta durata tutta la vita del collezionista Domenico Agostinelli, nato a Campli nel 1940 e trasferitosi a Roma dal 1959.\nIl museo contiene 60000 oggetti della cultura popolare suddivisi e classificati in quattrocentocinquanta collezioni, da quella dei bottoni a quella dei denti umani, da quella degli autografi a quella dei cavastivali.\nIl Museo Agostinelli e il suo fondatore sono citati nel libro \"A immaginare una vita ce ne vuole un'altra\" di Elena Stancanelli, in cui si racconta anche parte della storia delle sue collezioni."}
{"id": "2527394", "revid": "131145", "url": "https://it.wikipedia.org/wiki?curid=2527394", "title": "Muhammad Sa'id", "text": ""}
{"id": "2527395", "revid": "767487", "url": "https://it.wikipedia.org/wiki?curid=2527395", "title": "Nailed to Metal - The Complete History", "text": "Nailed to Metal - The Complete History \u00e8 un DVD pubblicato pubblicato dalla band heavy metal tedesca U.D.O. nel 2003 che ripercorre con videoclip e filmati live la loro carriera dal lontano 1987.\nContiene anche il disco live \"Nailed to Metal - The Missing Tracks\"."}
{"id": "2527396", "revid": "339392", "url": "https://it.wikipedia.org/wiki?curid=2527396", "title": "Muhammad Said", "text": ""}
{"id": "2527397", "revid": "1543377", "url": "https://it.wikipedia.org/wiki?curid=2527397", "title": "Storia dell'Anatolia", "text": "Storicamente l'Anatolia si identifica con la parte pi\u00f9 a ovest dell'Asia occidentale. Include due terzi della moderna Turchia, dalle coste del mar Egeo a ovest e del mar Nero a nord, alle montagne sul confine armeno a est e la catena montuosa del Tauro a sud.\nI reperti pi\u00f9 antichi localizzati in Anatolia si trovano sia al centro che a oriente della regione. Anche se le origini dei popoli pi\u00f9 antichi \u00e8 ancora del tutto sconosciuta, i resti delle culture degli Hatti, degli Accadi, degli Assiri e degli Ittiti forniscono molti esempi della vita quotidiana. Dopo la caduta degli ittiti, i nuovi stati di Frigia e Lidia vissero, insieme alla Grecia, una rinascita culturale, in parte frenata solo dal predominio persiano. Infatti, sotto il loro controllo, numerose citt\u00e0 portuali della Frigia e della Lidia continuarono a crescere e a prosperare. Di tanto in tanto i loro governatori tentarono di ribellarsi, senza comunque costituire reale minaccia. Alessandro Magno infine, dopo diverse battaglie e vittorie sull'esercito persiano di Dario III, strapp\u00f2 il controllo dell'intera regione alla Persia. In seguito alla sua morte, il grande impero da lui conquistato venne diviso tra i suoi fidi generali, che sopravvissero sotto la costante minaccia delle invasioni dei Galati e degli altri regni, come il regno di Pergamo, il regno del Ponto e il regno d'Egitto. Alla fine l'impero seleucida, il pi\u00f9 grande dei territori generati dalla spartizione dell'impero di Alessandro, suscit\u00f2 l'interesse romano in Anatolia, che, una volta conquistata, adott\u00f2 una politica di cessione e frammentazione del suo territorio, in funzione di scelte politiche ed economiche. Il controllo dell'Anatolia era rafforzato da una politica di 'non interferenza' da parte dei Romani, politica che permise un blando controllo locale, di fatto un governo effettivo, con protezione militare. Durante il regno di Costantino il Grande, vide il formarsi dell'Impero Bizantino, la cui capitale venne trasferita a Costantinopoli. Inizialmente l'impero godette di una diffusa prosperit\u00e0, dovuta sia alla propria ricchezza che alle singole capacit\u00e0 dei governanti, ma presto si trov\u00f2 a vivere un periodo di decadenza, mentre si assisteva alla lenta ed inesorabile avanzata dei mongoli e di altri popoli dell'asia centrale, soprattutto popoli turchi. Le armate dei Selgiuchidi e dei Mongoli ridussero l'influenza bizantina sia sui territori che il commercio in Anatolia, sostituendosi in modo graduale nei suoi centri vitali. La massima potenza dell'impero Ottomano, infine diede il colpo di grazia all'impero bizantino, quando il sultano Mehmet II conquist\u00f2 Costantinopoli nel 1453.\nCon il passare del tempo l'impero ottomano consent\u00ec la coesistenza di diverse religioni, sfruttandone la loro diffusione per allargare il dominio su altri territori, dal Nord Africa all'Europa oltre la Tracia. Le guerre contro la Russia e contro altri popoli in rivolta impedirono agli ottomani di espandersi ulteriormente. Anche questo impero visse un lungo periodo di decadenza, dovuto principalmente ad un'inefficiente capacit\u00e0 di governo. In tale periodo persino il corpo dei giannizzeri, corpo d'armata ottomano di punta, fu sciolto dopo un tentativo di rivolta. Per frenare il declino, l'\u00e9lite tent\u00f2 di realizzare riforme adeguate per migliorare l'economia, ma furono controproducenti. Inoltre tasse eccessive e l'arruolamento di leva non consentirono all'impero di uno sviluppo del commercio. Durante la prima guerra mondiale l'impero ottomano si schier\u00f2 a fianco della Germania e dell'Austria. Dopo la disfatta nella guerra, l'impero venne suddiviso e limitato all'Anatolia, ma la mire greche nella regione causarono nuove tensioni che degenerarono in una nuova guerra, conclusasi la quale Mustafa Kemal Atat\u00fcrk pot\u00e9 far confluire l'Anatolia all'interno della nuova Repubblica di Turchia, sconfiggendo i greci e abolendo per sempre nel 1922 l'impero ottomano.\nNeolitico.\nA causa della sua posizione strategica fra Asia e l'Europa, l'Anatolia fu, fin dai tempi preistorici, il centro di molte civilt\u00e0. Tra gli insediamenti neolitici troviamo: \u00c7atalh\u00f6y\u00fck, Hagilar, Gian Hasan, \u00c7ay\u00f6n\u00fc, Neval\u0131 \u00c7ori, G\u00f6bekli Tepe, e Mersin.\nEt\u00e0 del bronzo.\nAntica et\u00e0 del bronzo.\nIl tardo IV millennio a.C vide il fiorire in Anatolia della cultura transcaucasica di Kura-Araxes, principalmente attraverso la diffusione della tecnologia metallurgica del bronzo, finch\u00e9 la regione, nel XXIV secolo a.C., non entr\u00f2 nella sfera di influenza di Sargon, sovrano dell'Impero Accadico. Grazie all'introduzione della ruota del vasaio, venne avviata una produzione di diversi manufatti in serie che assunse pregevoli livelli nella lavorazione nei metalli, nei preziosi e nei vasi. Diverse testimonianze archeologiche dimostrano che l'interesse di Akkad nella regione consisteva nell'esportazione materiali per l'industria manifatturiera. L'impero accadico, in Mesopotamia, soffr\u00ec, con il tempo, sia di potenti mutamenti climatici, di riduzione di manodopera disponibile, e conseguente riduzione dei commerci. Questa serie di eventi fu la causa, attorno al 2150 a.C., del tracollo dell'impero accadico, per mano dei Gutei.\nMedia et\u00e0 del bronzo.\nL'antico impero assiro rivendic\u00f2 le risorse dei Gutei dopo che vennero sconfitti, particolarmente le miniere d'argento. Uno dei numerosi documenti cuneiformi assiri ritrovati a Kanesh in Anatolia mostra l'uso di progredito sistema di computazione commerciale che comprendeva anche linee di credito.\nVerso la fine della met\u00e0 dell'et\u00e0 del Bronzo, XVI secolo a.C., attraverso la conquista di Hattusa da parte di Hattusili I. L'et\u00e0 del bronzo, attraverso il ritrovamento di numerosi reperti archeologici a Cnosso, influenz\u00f2 a Creta il fiorire della civilt\u00e0 minoica. Una delle caratteristiche peculiari del periodo fu la comparsa della ceramica dipinta, dei sigilli a timbro e delle statuette in bronzo.\nTarda et\u00e0 del bronzo.\nL'impero ittita raggiunse il suo apice culturale nel XIV secolo a.C., grazie al dominio su territori che comprendevano l'Anatolia centrale, la Siria nord-occidentale fino a Ugarit, e la Mesopotamia del nord. Il regno di Kizzuwatna, situato a quei tempi nell'Anatolia meridionale, controllava la regione che separava la capitale ittita di Hatti dalla Siria, quindi manteneva un certo controllo delle rotte commerciali. La pace era mantenuta grazie ad accordi bilaterali fra gli imperi attraverso trattati che ne stabilivano i confini. Fu soltanto durante il regno del re Ittita Suppiluliuma che Kizzuwatna prese pienamente il controllo, sebbene gli Ittiti ancora preservassero la loro identit\u00e0 culturale a Kummanni e a Lazawantiya, a nord della Cilicia.\nDopo il 1180 a.C., in mezzo alla generale agitazione nel Levante Orientale, associata con l'improvviso arrivo dei Popoli del Mare, l'impero si disintegr\u00f2 in diverse citt\u00e0-stato indipendenti \"neo-ittite\", alcune delle quali sopravvissero fino al tardo VIII secolo a.C. La storia della civilt\u00e0 ittita \u00e8 conosciuta principalmente dai testi in caratteri cuneiformi ritrovati nell'area dell'impero, e dalla corrispondenza diplomatica e commerciale scoperta in diversi archivi, sia in Egitto sia in Medio Oriente.\nAntica et\u00e0 del ferro.\nDurante il XII secolo a.C., dopo la frammentazione dell'Impero Ittita, venne a formarsi il regno della Frigia, indipendente fino al VII secolo a.C. Probabilmente provenienti dalla regione della Tracia, i frigi stabilirono la loro capitale a Gordio Noti agli Assiri come regno dei Mushki, presso il popolo frigio un governo centrale era del tutto assente, anche se avevano comunque progettato e costruito un'estesa rete stradale. Mantenevano inoltre anche degli aspetti culturali ittiti, adattandoli nel tempo.\nAvvolto nel mito e nella leggenda, diffusi dagli antichi scrittori greci e romani, \u00e8 Re Mida, l'ultimo re del regno di Frigia. Il mito che lo circonda ruota attorno alla sua straordinaria capacit\u00e0 di mutare gli oggetti in oro con il solo tocco e al suo sciagurato incontro con Apollo il quale gli tramuta le orecchie in quelle di un asino. La documentazione storica mostra che visse approssimativamente tra il 740 e il 696 a.C., ed era considerato un grande re. Secondo i resoconti assiri, la maggior parte degli storici lo chiamavano Re Mita dei Mushki. Gli assiri lo consideravano come un pericoloso nemico, e Sargon II, governatore Assiro, fu soddisfatto, nel 709 a.C. nel negoziare un trattato di pace. Questo non ebbe effetto sui Cimmeri che avanzarono riversandosi nella Frigia, conquista che si concluse nel 696 a.C., con la disfatta e il suicidio di Re Mida.\nAntichit\u00e0 classica.\nMeonia e il regno lidio.\nGli eventi storici pi\u00f9 importanti in Anatolia Occidentale, iniziati intorno al 1300 a.C., avvennero in Lidia, o Meonia come veniva chiamata prima del 687 a.C. La storia inizia con la dinastia Atyad, la prima che si form\u00f2 intorno al 1300 a.C. La dinastia successiva, quella degli Eraclidi, la govern\u00f2 dal 1185 a.C. al 687 a.C. nonostante una crescente presenza greca lungo le coste mediterranee. L'importanza degli eraclidi venne meno, quando sorsero le prime citt\u00e0 greche come, Smirne, Colofone, ed Efeso. L'ultimo re frigio, Candaule venne assassinato dal suo amico e portatore di lancia, Gige, che lo usurp\u00f2 al trono. Gige ingaggi\u00f2 una guerra contro i greci, e presto di fronte ai Cimmeri inizi\u00f2 a depredare, insieme al regno, le citt\u00e0 isolate . Fu questa ondata di attacchi che condusse all'incorporazione della Frigia da parte della Lidia e della sua capitale Gordio. Gli attacchi delle truppe dei Cimmeri terminarono fino al dominio dei re Sadiatte e Aliatte II, deceduti attorno al 560 a.C. Sotto il regno dell'ultimo re Lidio, Creso, la Persia venne invasa attraverso il primo scontro, con la battaglia di Pteria, battaglia che termin\u00f2 senza vincitori. Procedendo verso l'interno dei territori persiani, Creso venne completamente sconfitto nel 546 a.C. nella battaglia di Thymbra per mano del persiano Ciro II.\nImpero achemenide.\nNel 550 a.C., l'Impero dei Medi nell'Anatolia orientale, durato appena un centinaio d'anni, venne improvvisamente lacerato da una ribellione. Creso re della Lidia, decise di attaccare il re di Persia, Ciro il Grande. Alla fine venne respinto dai persiani, e Ciro, per rappresaglia bruci\u00f2 Sardi, capitale della Lidia, e assumendone, nel 546 a.C., il controllo.\nCiononostante il rimanente regno della Ionia e molte citt\u00e0 della Lidia si rifiutarono di cedere alla dominazione persiana, preparandosi alla difesa, resistendo e chiedendo aiuto a Sparta, aiuto che non giunse mai. Cos\u00ec, alla fine tra gli Ionii, ci fu chi fugg\u00ec, come i cittadini di Focea verso la Corsica o quelli di Teos ad Abdera in Tracia, mentre altri si sottomisero alla dominazione persiana.\nL'Impero persiano achemenide, fondato da Ciro il Grande, continuava cos\u00ec la sua espansione sotto il re di Persia Dario il Grande, dove veniva utilizzato il sistema della satrapia, una modalit\u00e0 di governo locale in continuo miglioramento. Una rivolta a Naxos nel 502 a.C. spinse Aristagora di Mileto a promettere parte della ricchezze di Naxos, ad Artaferne, satrapo di Lidia, in cambio del suo aiuto nel sopprimere la rivolta. Ma l'incapacit\u00e0 di Aristagora nel mantenere la sua promessa spinse gli ionici a rivoltarsi. Questa rivolta, nota come la rivolta ionica, si estese attraverso l'Anatolia, e, con l'aiuto degli ateniesi, Aristagora resistette, nonostante la sconfitta nella battaglia di Efeso. L'incendio della citt\u00e0 di Sardi nel 498 a.C. rese furioso Dario che giur\u00f2 a tutti i costi una rivincita su Atene. Questa promessa si abbatt\u00e9 su Aristagora non appena l'esercito persiano incominci\u00f2 ad invadere la Ionia, riprendendosi cos\u00ec una citt\u00e0 dopo l'altra. Fu la conclusiva battaglia di Lade nei pressi di Mileto nel 494 a.C. che pose fine una volta per tutte alla rivolta ionica.\nSebbene l'Impero persiano avesse il controllo ufficiale del popolo dei Cari, come satrapo, il governatore locale designato Ecatomno si avvantaggi\u00f2 della sua posizione, guadagnando per la sua famiglia una gestione autonoma nel controllo delle province, fornendo comunque ai persiani il regolare tributo. Suo figlio Mausolo continu\u00f2 su questa strada, espandendo l'eredit\u00e0 di suo padre. Per primo spost\u00f2 la capitale ufficiale della satrapia da Milasa ad Alicarnasso, ottenendo un vantaggio navale strategico, poich\u00e9 la sua capitale si trovava sul mare. Su questa terra costru\u00ec un'efficace fortezza e si dot\u00f2 di una numerosa flotta navale. Egli accortamente usava il suo potere per garantire protezione ai cittadini di Chios, Cos, e Rodi non appena essi avessero proclamato l'indipendenza dagli ateniesi. Per buona sorte, Mausolo non visse tanto da vedere i suoi piani realizzarsi pienamente, e la satrapia pass\u00f2 alla sua vedova Artemisia. Il controllo locale sulla Caria rimase alla famiglia di Ecatomno per altri venti anni, prima dell'arrivo di Alessandro Magno.\nPeriodo ellenistico.\nAlessandro Magno.\nNel 336 a.C. il re di Macedonia Filippo II di Macedonia venne inaspettatamente ucciso; succedette al trono suo figlio Alessandro, organizzando una forza armata abbastanza potente da fronteggiare i persiani, e raccogliendo una flotta sufficientemente grande onde prevenire ogni minaccia. Approdando sulle rive dell'Anatolia vicino a Sesto marci\u00f2 nel 334 a.C. verso Gallipoli. Alessandro fronteggi\u00f2 per la prima volta l'esercito persiano nei pressi del fiume Granico, riuscendo a sconfiggerli. Usando la vittoria come un trampolino per il successo, Alessandro volse la sua attenzione al resto della costa occidentale, liberando Lidia e Ionia in rapida successione. La caduta definitiva di Mileto, condusse Alessandro ad escogitare una brillante strategia per sconfiggere la flotta persiana: conquistare ogni citt\u00e0 lungo il Mediterraneo. Avendo ridotto questa minaccia, riprese la strada per l'entroterra, attraverso Frigia, Cappadocia, e infine Cilicia, prima di giungere nei pressi dei Monti Amanos. Gli esploratori di Alessandro in avanscoperta individuarono l'esercito persiano, sotto il comando di Dario III, che avanzava attraverso le pianure di Isso. In quel momento, Alessandro si rese conto che il terreno favoriva la sua pi\u00f9 piccola armata. Il re macedone diede cos\u00ec inizio alla battaglia di Isso, sconfiggendo e schiacciando l'esercito di Dario. Questa sconfitta imbarazzante fu aggravata dal fatto che il Re persiano fugg\u00ec attraverso l'Eufrate, lasciando il resto della sua famiglia nelle mani di Alessandro. L'Anatolia venne cos\u00ec liberata per sempre dal giogo persiano.\nGuerre dei diadochi e divisione dell'impero di Alessandro.\nNel giugno del 323 a.C., Alessandro mor\u00ec improvvisamente, lasciando nella sua Macedonia, un vuoto di potere tale da mettere a rischio ogni sua conquista. Essendo il suo fratellastro Arrideo incapace a governare a causa della sua grave invalidit\u00e0, si generarono una serie di scaramucce per vantare i diritti di successione all'impero, scaramucce note come le guerre dei diadochi. Perdicca, ufficiale di alto rango della cavalleria, e pi\u00f9 tardi Antigono, il satrapo di Frigia, per un certo periodo prevalsero su tutti gli altri contendenti.\nTolomeo, il governatore d'Egitto, Lisimaco, e Seleuco, forti comandanti di Alessandro, consolidarono la loro posizione dopo la battaglia di Ipso, in cui Antigono, loro comune rivale, venne sconfitto. Per un certo periodo il precedente impero di Alessandro venne cos\u00ec suddiviso: a Tolomeo tocc\u00f2 il territorio nell'Anatolia meridionale, compreso l'Egitto e il Levante, che costitu\u00ec l'impero tolemaico. Lisimaco controllava l'Anatolia occidentale e la Tracia, mentre Seleuco rivendicava il resto dell'Anatolia come impero seleucida. Soltanto il regno del Ponto sotto Mitridate I ottenne l'indipendenza grazie al fatto che Antigono fu uno loro comune nemico.\nImpero seleucida.\nSeleuco I Nicatore edific\u00f2 la sua capitale in 12 anni, dal 299 a.C. al 287 a.C., citt\u00e0 degna del personaggio, assegnandole il nome di Antiochia, dal nome di suo padre Antioco. Si impegn\u00f2 anche a creare un grande esercito stanziale, dividendo l'impero in 72 satrapie. Dopo un inizio pacifico, Lisimaco e Seleuco nel 281 a.C entrarono in guerra. Seleuco riusc\u00ec a sconfiggere il suo precedente amico, conquistando il suo territorio grazie alla battaglia di Corupedio, ma venne poi assassinato a Lisimachia da Tolomeo Cerauno, futuro re di Macedonia.\nDopo la morte di Seleuco, l'impero si trovava a fronteggiare molti problemi sia interni che esterni. Antioco I respinse con successo un attacco dei Galli, ma potrebbe non sconfiggere il re di Pergamo Eumene I nel 262 a.C., garante dell'indipendenza di Pergamo. La prima moglie di Antioco II detto Theos, ovvero \"divino\", avvelen\u00f2 sia il marito che la seconda moglie, Berenice Fernoforo, figlia di Tolomeo III Evergete. Dopo questa tragedia, il figlio di Antioco II, avuto dalla sua prima moglie, Seleuco II Callinico, fin\u00ec per governare i seleucidi. Questa svolta di eventi spinse Tolemeo III ad invadere l'impero dando inizio, nel 245 a.C. alla III guerra siriana. Questa invasione condusse alla conquista di Antiochia e a Seleucia, consegnando, come regalo di nozze, le terre di Frigia a Mitridate II del Ponto.\nPartia e Pergamo prima del 200 a.C..\nGli eventi nell'est mostravano la natura fragile dei seleucidi, come quando una rivolta nella Partia, partita dalla Battriana e iniziata dal suo satrapo Andragora nel 245 a.C., condusse alla perdita di un territorio confinante con la Persia. A ci\u00f2 si somma, nel 238 a.C., un'improvvisa invasione dei nomadi Parni nella Partia settentrionale e la susseguente occupazione dell'intera Partia da parte di uno dei loro capi, Tiridate. Alla fine Antioco II Teo, sovrano dei seleucidi, non riusc\u00ec a domare la ribellione, questo condusse alla formazione di un nuovo regno, l'Impero dei Parti, sotto la sovranit\u00e0 del fratello di Tiridate, Arsace I. Al culmine della sua potenza la Partia si estendeva fino all'Eufrate.\nIl regno di Pergamo sotto gli attalidi fu un regno indipendente, stabilito dopo il governo di Filetero da suo nipote Eumene I. Eumene allarg\u00f2 il regno di pergamo conquistando parte della Misia e dell'Eolide tenendosi strettamente legato ai porti di Elaia e Pitane. Attalo I, successore di Eumene I, rimase attivo fuori dai confini di Pergamo. Rifiutando di pagare il tributo per la protezione ai Galati, li sconfisse nel 230 a.C., mentre tre anni pi\u00f9 tardi sconfisse anche Antioco Ierace, onde assicurarsi il controllo nominale sull'Anatolia sotto i seleucidi. La vittoria dur\u00f2 fino a che Seleuco III ristabil\u00ec il controllo del suo impero, ma permettendo ad Attalo di mantenere il controllo dei precedenti territori di Pergamo.\nLe vicende di Attalo I rappresentano l'ultimo significativo successo in Anatolia dei seleucidi, prima dell'espansione dell'impero romano. Dopo quella vittoria, i discendenti di Seleuco non sarebbero pi\u00f9 riusciti ad estendere il loro impero.\nPeriodo romano.\nIntervento romano in Anatolia.\nNella seconda guerra punica, Roma fu messa in seria difficolt\u00e0 in Spagna, Africa, e Italia a causa delle impressionanti strategie Annibale. Quando, nel 215 a.C si alle\u00f2 con Filippo V di Macedonia, Roma insieme alla lega etolica possedeva soltanto una piccola forza navale in grado di respingere Annibale ad est e prevenire l'espansione macedone nell'Anatolia occidentale. Attalo I di Pergamo, insieme a Rodi, cercarono di convincere i Romani che la guerra contro i macedoni era assolutamente necessaria. Tito Quinzio Flaminino, comandante dell'esercito romano, nel 197 a.C., non solo sconfisse completamente l'esercito di Filippo nella Battaglia di Cinoscefale, ma diede ulteriore speranza ai greci, quando proclam\u00f2 l'autonomia della Grecia e delle citt\u00e0 greche in Anatolia, secondo la volont\u00e0 di Roma.\nDurante il periodo immediatamente successivo alla vittoria romana, la lega etolica pretendeva parte del bottino rimasto come conseguenza della sconfitta di Filippo, e insinuava un'alleanza con Antioco III dei seleucidi pur di ottenerla. Nonostante le diffide fatte da Roma, Antioco lasci\u00f2 la Tracia avventurandosi in Grecia, decidendo di allearsi con la lega etolica. Questo fu un atteggiamento intollerabile per Roma, che presto lo sconfisse duramente in Tessaglia, alle Termopili, prima che Antioco ritornasse in Anatolia nei pressi della citt\u00e0 di Sardi. Unendo le sue forze con quelle dei romani, Eumene II di Pergamo, nel 189 a.C., fronteggi\u00f2 Antioco nella battaglia di Magnesia. Qui Antioco venne falciato da un'intensa carica di cavalleria romana e da una manovra di accerchiamento da parte di Eumene.\nA causa del trattato d'Apamea, proprio l'anno successivo, a Pergamo. vennero assegnate tutte le terre dei Seleucidi situate a nord della catena del Tauro, mentre il rimanente fu consegnato a Rodi. Questo apparente grande regalo avrebbe causato la caduta di Eumene come governatore effettivo, poich\u00e9 dopo le vittorie di Pergamo su Prusia I di Bitinia e Farnace I del Ponto, Eumene stava troppo condizionando gli affari della Repubblica, allarmando il senato romano. Quando nel 184 a.C. Eumene soppresse un'invasione di galati., Roma replic\u00f2 alla sua vittoria liberandoli, facendo cos\u00ec capire ad Eumene, di voler fermare le mire espansionistiche del governo di Pergamo.\nL'interno dell'Anatolia rimase relativamente stabile fino al II secolo a.C., nonostante le incursioni occasionali di Galati, all'ascesa dei regni di Ponto e Cappadocia. La Cappadocia sotto Ariarate IV, inizialmente era alleata con i Seleucidi nella guerra contro Roma, ma presto il suo sovrano decise di rinforzare le relazioni con i romani tramite un matrimonio politico. Suo figlio, Ariarate V, continu\u00f2 la politica di suo padre di alleanza con Roma partecipando nella battaglia contro Prusia I di Bitinia, quando, nel 131 a.C. mor\u00ec. Il Ponto fu un regno indipendente fin dal governo di Mitridate, dal momento in cui la minaccia macedone era ormai superata. Nonostante i molti tentativi dell'impero Seleucida di sconfiggere il Ponto, l'indipendenza fu mantenuta. Quando Roma venne in contatto con il regno di Farnace I, un'alleanza venne formata per garantire protezione al regno. L'altro regno maggiore in Anatolia, la Bitinia, mantenne sempre buone relazioni con Roma, anche sotto l'odiato Prusia II di Bitinia, quando quelle relazioni vennero messe a dura prova.\nL'Anatolia venne politicamente trattata dall'Impero Romano con i guanti di velluto, rispettando sia le autonomie locali che l'organizzazione territoriale. Il controllo dell'opposizione nella regione venne a semplificarsi con il lascito di Pergamo fatto ai romani dal suo ultimo re, Attalo III nel 133 a.C. Il nuovo territorio fu chiamato provincia d'Asia dal console romano Aquillio Manio il Vecchio.\nGuerre mitridatiche.\nNel 90 a.C. le guerre mitridatiche si sovrapposero al conflitto che invischi\u00f2 Roma nella cosiddetta guerra sociale, contro i ribelli italici. Mitridate VI re del Ponto decise che era giunto il momento di intervenire in Anatolia mentre Roma era occupata con le sue problematiche interne, marciando attraverso la Bitinia, all'interno dell'Asia, persuase i greci ad uccidere quanti pi\u00f9 italici fosse possibile, azione che ebbe luogo nel 88 a.C con i cosiddetti vespri asiatici. Nonostante la guerra civile che si scatenava nella stessa Roma, il console Cornelio Silla giunse in Anatolia per sconfiggere il re del Ponto. Silla lo sconfisse, lasciando a Mitridate il solo Ponto, come stabilito dal conseguente trattato di Dardano.\nNel 74 a.C., un altro regno anatolico pass\u00f2 sotto il controllo romano secondo le volont\u00e0 di Nicomede IV di Bitinia che aveva stabilito dopo la sua morte tramite lascito testamentario, la cessione del regno sotto il dominio di Roma. La Bitinia divenne provincia romana, e Mitridate VI rivendicandone i territori la invase di nuovo nello stesso anno. Roma questa volta invi\u00f2 il console Lucio Licinio Lucullo per riportare le province all'ordine. La spedizione ebbe esito positivo, anche se non definitivo, costringendo Mitridate ad una ritirata verso le regioni montuose interne.\nIl definitivo tentativo di Lucio Licinio Lucullo di sbarazzarsi una volta per tutte di Mitridate, port\u00f2 una forte opposizione al suo ritorno, alimentata anche dal grande console romano Pompeo. Inoltre la minaccia di attacchi di pirati nel Mar Egeo, spinse Pompeo, con grande dispendio di mezzi a disperderli e ad allontanarli verso la Cilicia. I poteri conferiti a Pompeo dopo il suo trionfo, gli permisero, non solo di respingere Mitridate completamente oltre il Bosforo, ma anche una parziale annessione della vicina Armenia. Alla fine, Mitridate nel 63 a.C. si suicid\u00f2, permettendo a Roma di fare del Ponto un protettorato che si aggiunse alla provincia romana di Cilicia, lasciando soltanto la Galazia, Pisidia e Cappadocia, tutte governate interamente da Aminta, ultimo regno rimasto senza uno status di protettorato o di provincia. Tuttavia, nel 25 a.C., Aminta mor\u00ec mentre stava inseguendo truppe nemiche tra i monti del Tauro, cos\u00ec Roma rivendic\u00f2 le sue terre come provincia, lasciando l'Anatolia completamente in mani romane.\nCristianit\u00e0 in Anatolia durante il periodo romano.\nCon il consolidamento di Roma in Anatolia la struttura religiosa della regione inizi\u00f2 lentamente a cambiare. Nel 210 a.C. circa, Antioco III, sovrano dell'impero seleucide trasfer\u00ec 2.000 famiglie ebraiche da Babilonia alla Lidia e alla Frigia. Questo tipo di diaspora continu\u00f2 durante tutta l'esistenza dell'impero. La successiva fioritura della cristianit\u00e0 era evidente in Anatolia gi\u00e0 all'inizio del I secolo. Le lettere di San Paolo nella Bibbia riflettono questa crescita, particolarmente nella provincia d'Asia. Da Efeso, dal 54 al 56, egli annotava che \"tutti coloro che dimorano in Asia sentirono la parola\" e menzionano l'esistenza della chiesa sia a Colossi sia nella Troade. Pi\u00f9 tardi Pietro ricevette lettere sia da Magnesia che da Tralles, le quali lo informavano che avevano attive chiese, vescovi e rappresentanti ufficiali che sostenevano Ignazio di Siria . Dopo i riferimenti di San Paolo riguardo a queste istituzioni, l'Apocalisse di Giovanni menziona le sette Chiese dell'Asia: Efeso, Magnesia, Tiatira, Smirne, Filadelfia, Pergamo, e Laodicea. Anche diversa gente di fede non cristiana inizi\u00f2 ad avere notizia della nuova religione. Nel 112 d.C. il governatore romano nella Bitinia scrisse all'imperatore romano Traiano riguardo al fatto che tanti popoli diversi si riversavano verso la cristianit\u00e0, lasciando i templi vuoti.\nAnatolia prima del IV secolo: pace e i Goti.\nDal governo di Augusto in poi fino a quello di Costantino I, l'Anatolia godette di una relativa pace che permise una buona crescita culturale ed economica della regione. L'imperatore Augusto, per agevolarne lo sviluppo, soppresse tutti i debiti delle province e protettorati dovuti all'impero romano. Vennero costruite strade per collegare le citt\u00e0 pi\u00f9 grandi allo scopo di migliorare il commercio e la deportazione, mentre l'abbondanza di prodotti di qualit\u00e0 nelle attivit\u00e0 agricole consentivano un accumulo di ricchezze. L'insediamento venne incoraggiato, e i governatori locali non imponevano tasse troppo esose. Le ricchezze guadagnate in pace e prosperit\u00e0 presagivano grandi tragedie, come i potenti terremoti che sconvolgevano la regione. In quest'ambiente propizio venne ad operare la maggior parte degli uomini d'ingegno del tempo; il filosofo Dione Crisostomo di Bitinia, il medico Galeno di Pergamo, e gli storici Memnone di Eraclea e Cassio Dione di Nicea.\nNella met\u00e0 del III secolo, ogni cosa costruita tramite la pace era minacciata da un nuovo nemico, i Goti. Poich\u00e9 le incursioni nel Centro Europa attraverso Macedonia, Italia e Germania vennero tutte respinte con successo dai romani, i goti trovarono l'Anatolia un territorio interessante sia per le scarse difese che per le sue ricchezze. Con una flotta di navi catturata nel Bosforo e imbarcazioni a fondo piatto per attraversare il Mar Nero, navigarono nel 256 intorno al coste orientali, sbarcando nella citt\u00e0 costiera di Trebisonda. Ci\u00f2 che accadde fu di grande imbarazzo per il Ponto, la ricchezze della citt\u00e0 vennero trafugate, un notevole numero di navi confiscate, cos\u00ec i Goti entrarono all'interno della regione, senza pi\u00f9 uscirne. Con una seconda invasione dell'Anatolia attraverso la Bitinia, l'efferatezza dei Goti crebbe attraverso terrore e distruzioni. I \"barbari\" entrarono in Calcedonia, e la utilizzarono come base operativa per le loro incursioni, saccheggiando, Nicomedia, Prusa, Apamea, Cio, e Nicea. Soltanto il sopraggiungere della stagione invernale impediva loro di fare ulteriori danni. I Goti condussero un terzo attacco, non solo lungo la linea costiera anatolica occidentale, ma anche in Grecia e Italia. Nonostante i romani con l'imperatore Valeriano riuscissero alla fine a respingerli, i Goti non esitarono a distruggere per la prima volta il tempio di Diana ad Efeso e la citt\u00e0 stessa nel 263 .\nImpero bizantino.\nCreazione dell'impero bizantino.\nL'Impero romano era in costante instabilit\u00e0, in quanto era impossibile gestirlo e garantire la sicurezza dei suoi confini a causa della sua immensa estensione territoriale. Dopo la salita al potere, l'imperatore Costantino, nel 330, prese un'importante decisione: spostare la capitale da Roma ad una nuova. Scelse per questo ruolo la vecchia citt\u00e0 di Bisanzio, che rinomin\u00f2 Costantinopoli, e la fece riedificare dalle fondamenta, oltre a fortificarla e in modo da assicurare una difesa adeguata all'intera regione. Ci\u00f2 che aggiunse prestigio alla citt\u00e0 fu il favore concesso al Cristianesimo. Costantino permise ai vescovi e ad altre figure religiose di svolgere mansioni di governo nell'impero, e intervenne personalmente al primo concilio di Nicea onde dimostrare la sua lealt\u00e0.\nNel corso dei successivi quarant'anni dopo la morte di Costantino - avvenuta nel 337 - prese avvio tra i suoi discendenti una lotta per il controllo dell'impero. I suoi tre figli, Costantino II, Costante I, e Costanzo II erano incapaci a coesistere pacificamente sotto un governo unito, per cui alla fine fecero ricorso a mezzi violenti pur di far valere il loro desiderio di potere. Alla fine Costante I uccise Costantino II vicino ad Aquileia, ma fu presto rimosso, e lui stesso venne ucciso dal suo proprio esercito. Costanzo II rimase allora come il solo imperatore dei bizantini, ma anche lui non sarebbe durato a lungo. Nonostante sostenesse suo cugino Giuliano, come comandante delle legioni in Gallia, Giuliano fu costretto presto dagli eventi ad ignorare gli ordini di Costantino e di muovere verso est con i suoi eserciti per dirigersi verso Costantinopoli per richiedere la porpora imperiale. La morte di Costanzo II a Tarso, nel 361, non provoc\u00f2 spargimenti di sangue. Giuliano non sopravvisse che pochi anni. In quel periodo tent\u00f2 di ripristinare il culto del paganesimo. Anche sul suo letto di morte venne supposto che avesse detto, \"Tu hai vinto, Galileo.\", un riferimento al cristianesimo che lo ha superato.\nLa minaccia di un'invasione barbarica e i suoi effetti sull'impero romano occidentale si concentrarono di nuovo a est. Dopo un breve governo dell'imperatore Gioviano e uno unificato di entrambi gli imperi di Valentiniano II a ovest e Valente a est, il giovane imperatore Graziano fece una scelta che si sarebbe rivelata ben azzeccata: Nomin\u00f2 come co-imperatore il suo generale favorito, Teodosio I, conferendogli l'autorit\u00e0 su tutti i domini dell'impero bizantino nel 379. Questa decisione sar\u00e0 alquanto positiva per la continuazione del suo dominio di recente conquistato, per cui immediatamente Teodosio I si prodig\u00f2 a guarire le fratture religiose emerse durante i periodi incerti dell'anno passato. La pratica dell'arianesimo e i riti pagani vennero aboliti, e i fondamenti disposti da Costantino a Nicea vennero ristabiliti per legge. Nel 395, l'anno in cui l'impero romano venne ufficialmente diviso a met\u00e0 Teodosio, definito in modo idoneo \"il Grande\", mor\u00ec, lasciando l'impero ai suoi due figli: quello occidentale a Onorio, quello orientale ad Arcadio.\nL'impero bizantino al suo apice.\nGiustiniano I contribu\u00ec ad espandere l'impero bizantino, anche se contemporaneamente dilaniato da pressioni sia interne sia esterne.\nDurante la sua reggenza fece riedificare in forma decisamente pi\u00f9 grandiosa ed artisticamente elaborata le due basiliche principali di Costantinopoli, ovvero La Divina Sapienza e la Basilica dei Santi Apostoli, oggi non pi\u00f9 esistente. Entrambe edificate ai tempi di Costantino, furono rase al suolo e ricostruite dalle fondamenta per volere di Giustiniano.\nL'increscioso episodio della Rivolta di Nika avvenne durante il regno di Giustiniano, come anche la lunga e durissima Guerra greco-gotica per la riconquista dell'Italia agli ostrogoti, che insieme alla Peste di Giustiniano lascer\u00e0 spossato l'impero Romano d'oriente.\nGiustiniano oltretutto convol\u00f2 a nozze con Teodora, nozze che furono molto malviste in ambiente ecclesiastico sia per la provenienza sociale della moglie - era infatti una cantante, professione ai tempi considerata affine a quella di prostituta - sia perch\u00e9 Teodora era seguace della confessione cristologica monofista, avversata da pi\u00f9 di un secolo dalla chiesa greca e considerata eretica in base alle decisioni del Concilio di Calcedonia del 451.\nTeodora fu accusata di manipolare Giustiniano per favorire l'espansione della confessione monofisita.\nIntervento persiano.\nI persiani anticipavano una nuova minaccia che stava per entrare in scena: gli arabi.\nCosroe II dei Persiani Sasanidi attacc\u00f2 l'impero Romeo dando inizio a una delle guerre dalle conseguenze pi\u00f9 significative della storia del Medio Oriente e del Mediterraneo: con il pretesto della deposizione dell'imperatore Maurizio da parte dell'usurpatore Foca, lo sci\u00e0 di Persia dichiar\u00f2 l'ultima Guerra romano-persiana della storia.\nTale guerra, che si risolver\u00e0 in una Vittoria di Pirro dei Bizantini sotto Eraclio I nel 628, cost\u00f2 ai due imperi la quasi interezza dell'esercito e delle risorse finanziarie, e all'impero Sasanide cost\u00f2 anche la stabilit\u00e0 interna.\nDella gran debolezza in cui versavano i due grandi potentati mediorientali approfitteranno pochi anni dopo gli Arabi Rashidun.\nConquista araba e minacce.\nGli attacchi arabi condotti attraverso l'impero ne ridussero significativamente il territorio rispetto ai tempi di Giustiniano.\nA seguito della Battaglia dello Yarmuk gli arabi ebbero la via libera per la conquista della Grande Siria e dell'Egitto, conquista che sar\u00e0 facilitata dagli abitanti autoctoni di queste province meridionali bizantine, vessati da una tassazione esagerata e culturalmente oppressi dal Patriarcato di Costantinopoli che aveva dichiarato eretiche le loro dottrine cristologiche nel 451, alienandosi culturalmente tali abitanti Copti e Siriaci, che non provavano pi\u00f9 alcuna simpatia nei confronti di una sede Imperiale vista come straniera, lontana e tirannica.\nCon la perdita delle province meridionali, l'impero Romeo fu privato della sua pi\u00f9 grande fonte di ricchezze e di grano (l'Egitto \u00e8 stato per secoli il pi\u00f9 grande produttore di grano del mondo).\nMentre l'impero riuscir\u00e0 a riconquistare la ricca costa Siriana fino al Nahr el Kebir - attuale confine tra Siria e Libano - sotto la dinastia Macedone, non riuscir\u00e0 mai pi\u00f9 a riottenere il controllo sul resto della Grande Siria e l'intero Egitto, aree in cui la cultura Ellenistica fu padrona dai tempi di Alessandro Magno.\nRiuscir\u00e0 invece a impedire agli arabi la conquista dell'Anatolia, che passer\u00e0 in mano islamica solo secoli dopo, ma con un popolo non arabo: i turchi.\nPeriodo selgiuchide (1071-1299).\nNell'XI secolo inizi\u00f2 la conquista dell'Anatolia da parte dei Turchi con la fondazione del Sultanato di R\u00fbm o sultanato di Iconio \nLa colonizzazione turca dell'Anatolia inizi\u00f2 a partire dal 1071, anno della Battaglia di Manzicerta. Con questa battaglia il sultano selgiuchide Alp Arslan inflisse una dura sconfitta ai Romei, che pochi anni prima avevano completamente disfatto - ad opera di Costantino X Ducas - il sistema difensivo dei Themata Anatolici, affidato a piccoli proprietari terrieri e imprenditori locali, per sostituirlo con un costosissimo e poco efficiente esercito di mercenari. Alla notizia falsa della morte dell'imperatore Romano Diogene diffusa sul campo dal suo avversario politico Andronico Ducas, met\u00e0 dell'esercito Romeo abbandon\u00f2 il campo a seguito di Andronico. Con ogni probabilit\u00e0 la battaglia sarebbe stata vinta dai Romei se met\u00e0 dell'esercito non fosse fuggita. L'imperatore non era morto, e anzi fu trattato con rispetto dal sultano Alp Arslan, che lo liber\u00f2 in seguito ad un riscatto. \nSi avvertirono anche altre influenze di turchi persianizzati Selgiuchidi, Beilikati anatolici, Mongoli e dell'Ilkhanato mongolo.\nMolto poco si conosce di questa regione nel XII secolo. L'Asia Minore orientale era effettivamente divisa in due principati, Erzinjan e Erzurum, governati dalla dinastia saltukide. Baiju soggiog\u00f2 i Selgiuchidi nel 1243, e, ricevuto l'ordine da Hulegu, mosse, nel 1256 verso il centro dell'Anatolia con i suoi guerrieri . Nel 1260, i mongoli esercitarono un potere reale sull'Anatolia.L'ultimo governatore mongolo di Rum (1323-1335) appartenne alla dinastia eretnide, cos\u00ec chiamati a causa del nome di un ufficiale di origine Uigura.\nLe crociate e i loro effetti.\nLe Crociate nate per riconsegnare alla cristianit\u00e0 ortodossa i territori sottrattile dai Selgiuchidi furono devastanti per l'impero bizantino, causandone il crollo definitivo. Difatti con la quarta crociata i franchi e i veneziani saccheggiarono Costantinopoli riducendo l'impero bizantino a un debole fantasma di s\u00e9 stesso e aprendo la strada ai turchi ottomani per la conquista di Costantinopoli.\nCon l'Assedio di Ma'arrat al-Nu'man i Crociati franchi si diedero ad abominevoli violenze sulla popolazione locale islamica e giacobita, arrivando a uccidere, cuocere e mangiare bambini autoctoni come riportato sia da cronisti arabi sia dal cronista franco cattolico Radulfo di Caen.\nQuest'increscioso avvenimento inimic\u00f2 ancora di pi\u00f9 i cristiani ortodossi orientali a quelli cattolici, e diffuse in oriente il mito dei franchi mangiatori di bambini, mito ancora oggi diffuso presso i turchi e gli arabi mediorientali.\nStati successivi alla separazione e la caduta.\nDopo il saccheggio di Costantinopoli, i crociati fondarono un Impero Latino che durer\u00e0 50 anni. I Romei rimasti si riorganizzarono in tre imperi minori, tutti e tre con pretese di rifondazione dell'impero Bizantino:\nQuest'ultimo riuscir\u00e0 a riconquistare Costantinopoli strappandola ai cattolici nel 1261, ma il rinato impero Bizantino era ormai pi\u00f9 simile ad un regno Greco di ambizioni non pi\u00f9 che regionali, pi\u00f9 che il grande impero universale che era stato fino a pochi secoli prima. In quest'ultima fase l'impero Bizantino sar\u00e0 sempre costretto sulla difensiva in quanto il suo esercito era ormai di dimensioni esigue e soprattutto il mezzo secolo di Francocrazia - come i Greci ancora oggi chiamano l'impero Latino - aveva svuotato Costantinopoli delle sue ricchezze, che erano state rivendute in Europa occidentale, privando i Romei di denaro prezioso per il pagamento degli eserciti di cui tanto aveva bisogno.\nNel frattempo in Anatolia proseguiva la turchizzazione della popolazione greca, cosa che l'impero Bizantino non riuscir\u00e0 pi\u00f9 ad arrestare.\nOsman e l'impero ottomano (1299-1922).\nNel contesto della travolgente espansione eurasiatica dell'impero Mongolo, molte trib\u00f9 di turcomanni fuggirono dall'Asia centrale dai Mongoli per rifugiarsi nell'Anatolia turca, combattendo per i piccoli potentati locali discendenti del Sultanato di Iconio, ormai decaduto. Una di queste trib\u00f9 era la trib\u00f9 Kay\u0131, guidata da Ertu\u011frul, che si stabil\u00ec a S\u00f6\u011f\u00fct. Il figlio di Ertugrul fu Osman I, fondatore della dinastia che prese il suo nome, gli Ottomani. Con il passare del tempo, il piccolo principato ottomano crebbe sempre pi\u00f9, fino a sbarcare al di l\u00e0 dei Dardanelli e a conquistare Adrianopoli. Nel mentre, gli ottomani assorbirono sempre pi\u00f9 principati turchi, accrescendo la propria ricchezza e la propria potenza militare, con cui poterono sfidare i residui dell'impero Bizantino, governato dalla dinastia Paleologa.\nLa conquista ottomana dell'Anatolia termin\u00f2 nel 1453 con la presa di Costantinopoli, l'attuale Istanbul. La citt\u00e0 era un vero e proprio crogiolo multi religioso, Giudaismo, Cristianesimo ed Islam. In particolare, molti ebrei, nel 1492, espulsi dalla Spagna e dal Portogallo emigrarono a Costantinopoli.\nL'Anatolia rimase multietnica fino all'inizio del XX secolo. I suoi abitanti appartenevano a diverse etnie, che comprendevano turchi anatolici, armeni, curdi, greci, turchi azeri, francesi e italici: in particolare genovesi e veneziani. Nel periodo finale del Sultanato ottomano le tensioni etniche devastarono l'Anatolia, e a queste segu\u00ec il disastro della prima guerra mondiale, che condusse al collasso l'impero ottomano. Nel contesto dei trattati di pace successivi alla Grande Guerra, le potenze vincitrici imposero all'impero Ottomano il Trattato di S\u00e8vres, che riduceva l'area abitata da Turchi anatolici a una zona equivalente all'incirca a un quarto dell'attuale Repubblica di Turchia. Questo trattato cedeva ingenti porzioni di territorio ottomano alla Francia, all'Inghilterra, all'Italia, al Regno di Grecia, alla Prima repubblica Armena e ad un possibile Stato Curdo. Un gruppo di nazionalisti turchi, guidati dal pasci\u00e0 (generale) Mustafa Kemal, si ribell\u00f2 a queste condizioni da loro ritenute inaccettabili, riuscendo a sconfiggere i Greci durante la Guerra greco-turca, chiamata in Turchia \"Guerra d'indipendenza turca\". Le potenze alleate, prostrate dalla prima guerra mondiale, non avevano intenzione di gettarsi in una nuova guerra e non combatterono a fianco della Grecia in una guerra che a loro sembrava fare solamente gli interessi dei nazionalisti greci secondo gli ideali della Grande Grecia. Sconfitta la Grecia, Mustafa Kemal Pa\u015fa impose un nuovo trattato alle potenze alleate - il Trattato di Losanna - che defin\u00ec i confini dell'impero Ottomano che rimangono invariati ancora oggi. Mustafa Kemal assunse poi il nome di Atat\u00fcrk - padre dei Turchi -, spost\u00f2 la capitale da Istanbul ad Ankara, sede della resistenza nazionalista all'invasione greca, dichiar\u00f2 decaduti il sultanato e il Califfato, e inaugur\u00f2 la Repubblica di Turchia il 24 luglio 1923.\nTurchia moderna (dal 1922 al presente).\nLa Repubblica di Turchia venne fondata il 29 ottobre del 1923, guidata da Mustafa Kemal Atat\u00fcrk. L'obbiettivo principale del nuovo presidente fu l'occidentalizzazione dell'impero. La struttura secolare del governo venne completamente riformata, il fez ottomano abolito, furono stabiliti pieni diritti politici per le donne, e soprattutto la significativa creazione di una nuova lingua basata sull'alfabeto latino. Questa lingua risulta molto pi\u00f9 \"pura\" rispetto alla precedente Lingua turca ottomana, che aveva la gran parte del lessico costituita da prestiti arabi e persiani."}
{"id": "2527402", "revid": "767487", "url": "https://it.wikipedia.org/wiki?curid=2527402", "title": "Thundervision", "text": "Thundervision \u00e8 un DVD pubblicato dalla band heavy metal tedesca U.D.O. nel 2004.\nLa copertina \u00e8 un omaggio del 1965 a \"\".\nLe ultime quattro tracce sono in formato audio."}
{"id": "2527403", "revid": "922800", "url": "https://it.wikipedia.org/wiki?curid=2527403", "title": "Football League Championship 2007-2008", "text": "L'edizione 2007-08 della Football League Championship (detta Coca-Cola League per ragioni di sponsorizzazione) \u00e8 stato il 105\u00ba campionato di calcio inglese di seconda divisione, il sedicesimo sotto il formato attuale.\nAvvenimenti.\nIl campionato vide la vittoria finale del West Bromwich Albion, che concluse con due punti di vantaggio sullo Stoke City, in Premier League dopo ventitr\u00e9 anni d'assenza. Ai playoff per la promozione ebbe la meglio l'Hull City, che battendo il Bristol City in finale ebbe la possibilit\u00e0 di esordire in massima serie.\nA fondo classifica, assieme alla sofferta salvezza per il Coventry City, si registr\u00f2 l'incredibile caduta del Leicester City, che accompagn\u00f2 in League 1 il Colchester United e lo Scunthorpe United."}
{"id": "2527413", "revid": "1543377", "url": "https://it.wikipedia.org/wiki?curid=2527413", "title": "Prevenzione del crimine attraverso la progettazione ambientale", "text": "La prevenzione del crimine attraverso la progettazione ambientale (in inglese \"Crime prevention through environmental design\", CPTED) \u00e8 un approccio multi-disciplinare per sviluppare un deterrente al comportamento criminale attraverso una corretta progettazione ambientale.\nStoria.\nLa teoria del CPTED \u00e8 stata formulata e coniata dal criminologo C. Ray Jeffery, nel 1971 con l'uscita dell'omonimo libro. Altri contributi sono dovuti al lavoro dell'architetto Oscar Newman, che nel 1972 pubblic\u00f2 \"Defensible Space: - Crime Prevention through Urban Design\". Entrambi hanno potuto svolgere il loro lavoro avvalendosi dei precedenti scritti di Elizabeth Wood, Jane Jacobs and Schlomo Angel.\nStrategie per la costruzione dell'ambiente.\nLe strategie del CPTED contano sull'abilit\u00e0 di influenzare l'offensore prima dell'azione criminale.\nSorveglianza spontanea.\nLa sorveglianza spontanea aumenta l'apprensione dell'offensore data dal rischio di essere visto dalla persone. L'obiettivo \u00e8 raggiunto progettando la disposizione fisica di oggetti, attivit\u00e0 e persone in modo tale da massimizzare la visibilit\u00e0 e sviluppare interazione sociale positiva fra utenti legittimi di spazio privato e pubblico. Gli offensori potenziali avvertono un aumentato controllo e limitazioni sui loro potenziali percorsi di fuga.\nControllo di accesso naturale.\nIl controllo di accesso naturale limita le opportunit\u00e0 di comportamenti criminali differenziando chiaramente gli spazi pubblici da quelli privati. Questo avviene intervenendo sull'illuminazione, inserendo ingressi ed uscite selettive, recintando e creando ampi spazi che limitino l'accesso o generino un flusso controllato.\nRinforzo territoriale naturale.\nIl rinforzo territoriale naturale promuove il controllo sociale attraverso l'aumento della definizione degli spazi e della percezione di propriet\u00e0 privata. Il maggior senso di propriet\u00e0 induce i proprietari a sfidare gli intrusi o ad indicarli alla polizia. In secondo luogo, il senso di spazio posseduto crea un ambiente dove \"estraneo\" o \"intrusi\" sono di rilievo e sono identificati pi\u00f9 facilmente. Usando edifici, recinti, pavimentazione, segnali, illuminazione e panorama per esprimere propriet\u00e0 e definire spazio pubblico, semi-pubblico e spazio privato, viene progettato il rinforzo territoriale naturale."}
{"id": "2527417", "revid": "547992", "url": "https://it.wikipedia.org/wiki?curid=2527417", "title": "Luisa Benedetta di Borbone-Cond\u00e9", "text": "Infanzia e giovent\u00f9.\nOttava figlia del Principe di Cond\u00e9 e della moglie, Anna Enrichetta del Palatinato, Luisa Benedetta nacque l'8 novembre 1676 all\"'H\u00f4tel de Cond\u00e9\", a Parigi. Essa venne cresciuta nelle varie residenze dei Cond\u00e9, come ad esempio il castello di Chantilly e l\"H\u00f4tel de Cond\u00e9\". Alla nascita le venne dato il titolo onorifico di \"Mademoiselle d'Enghien\"; quando Luisa Benedetta aveva nove anni, il padre ottenne il titolo di Conte di Charolais e le relative terre, cosicch\u00e9 Anna venne conosciuta come \"Mademoiselle de Charolais\".\nEra nota per essere molto schietta ed arguta, nonch\u00e9 per il suo cattivo temperamento e per dedicare moltissima attenzione al suo aspetto, tanto che la corte francese la chiamava \"Poup\u00e9e du Sang\" (letteralmente, \"Bambola del Sangue\"). Bench\u00e9 fosse nata con un braccio atrofizzato, ella era generalmente considerata come la pi\u00f9 attraente delle sorelle Cond\u00e9, ma nonostante questo la Duchessa d'Orl\u00e9ans la chiamava \"piccolo rospo\".\nPoco tempo dopo il matrimonio di Anna Luisa Benedetta, Elisabetta Carlotta, duchessa d'Orl\u00e9ans, scrisse inoltre:\nLuisa Benedetta ricevette un'educazione tipica per le ragazze nobili francesi dell'epoca e quindi le venne insegnato a leggere, scrivere, danzare, cantare e altre materie che erano considerate necessarie per una giovane aristocratica. Ella passava la maggior parte del suo tempo con la madre e le due sorelle maggiori; erano suoi fratelli e sorelle:\nMatrimonio e figli.\nLuigi XIV combin\u00f2 numerosi matrimoni all'interno di famiglie principesche francesi per i suoi figli legittimati, avuti da Louise de La Valli\u00e8re e da Fran\u00e7oise-Ath\u00e9na\u00efs di Montespan.\nNel 1692 venne deciso il matrimonio della sedicenne Luisa Benedetta con il ventiduenne Luigi Augusto, duca del Maine, il figlio maggiore di Luigi XIV e Madame de Montespan; la cerimonia nuziale ebbe luogo il 19 maggio 1692 nella cappella della reggia di Versailles.\nIl matrimonio dei Duchi del Maine non fu felice, essi non si piacevano l'un l'altra. Luisa Benedetta non sopportava la debole mente del marito e la sua mancanza di ambizione; Luigi Augusto, dal suo canto, non poteva sopportare il cattivo carattere della moglie e i suoi tentativi deliberati di metterlo in imbarazzo il pi\u00f9 possibile negli ambienti di corte. Le infedelt\u00e0 di Luisa Benedetta erano d'altronde cosa nota.\nFigli.\nNonostante i dissapori, la coppia ebbe sette figli, dei quali solo tre superarono l'infanzia, senza peraltro produrre degli eredi per la Casata di Borbone del Maine:\nCastello di Sceaux.\nPer sfuggire alla triste corte di Madame de Maintenon, moglie segreta di Luigi XIV a partire dall'ottobre 1683, l'entusiastica Duchessa del Maine cre\u00f2 una propria piccola corte al castello di Sceaux, dove dava brillanti intrattenimenti e si immergeva in intrighi politici.\nIl castello, precedentemente residenza di Jean-Baptiste Colbert e della sua famiglia, venne acquistato nel 1700 dal marito per la somma di 900\u00a0000 livre, il quale dovette poi abbandonarlo nel periodo della propria disgrazia a corte. Luisa Benedetta, nel frattempo, aveva speso ulteriori 80\u00a0000 livre per arredarlo e decorarlo a nuovo.\nIl castello venne ricostruito e ridisegnato per lei e lei vi prese residenza a partire dal dicembre 1700. Fu qui che essa ebbe il pi\u00f9 famoso tra i suoi soprannomi, quello di \"La Reine des Abeilles\" o \"Regina delle Api\"; nel 1703 essa aveva costituito un proprio piccolo ordine, chiamato \"Ordine dell'Ape da Miele\", la cui onorificenza venne assegnata a trentanove persone, per il semplice divertimento di Luisa Benedetta. L'uniforme era costituita da una tunica ricamata con filo d'argento, da una parrucca a forma di alveare e da una medaglia con inciso il profilo di Luisa Benedetta e le lettere: L. BAR. D. SC. D.P.D.L.O.D.L.M.A.M., che significavano:\nMembri della sua corte furono il giovane Voltaire, il Barone di Montesquieu, il Cardinale de Bernis, il Conte di Caylus, Charles-Jean-Fran\u00e7ois H\u00e9nault e Jean-Baptiste Rousseau, tra gli altri esponenti della letteratura dell'epoca.\nUltimi anni.\nCellamare.\nAlla morte del suocero, il \"Re Sole\", avvenuta nel 1715, la reggenza della nazione venne affidata alle mani del capo della Casa d'Orl\u00e9ans, piuttosto che in quelle del marito di Luisa Benedetta.\nIl Parlamento di Parigi annull\u00f2 il testamento di Luigi XIV e nomin\u00f2 Filippo II di Borbone-Orl\u00e9ans come reggente per il cinquenne re Luigi XV. In conseguenza di ci\u00f2, ed adirata per il ruolo giocato dal Duca d'Orl\u00e9ans nel ridurre lo \"status\" del marito da Principe del Sangue (rango che Luisa Benedetta aveva avuto fin dalla nascita) a semplice Pari di Francia, ella indusse il Duca del Maine ad unirsi alla \"Cospirazione di Cellamare\", nella speranza di trasferire la reggenza a re Filippo V di Spagna, zio del giovane Re. Il complotto ricevette il nome dall'ambasciatore spagnolo in Francia, Antonio del Giudice, duca di Giovinazzo e principe di Cellamare.\nPer ottenere maggiori supporti per il nuovo eventuale reggente, Luisa Benedetta inizi\u00f2 anche a intrattenere una corrispondenza con Giulio Alberoni, il primo ministro spagnolo; altri cospiratori furono poi il Duca di Richelieu e Melchior de Polignac.\nPrigionia.\nLa cospirazione venne comunque scoperta e sia il Duca che la Duchessa del Maine vennero arrestati; nel 1719 Luigi Augusto venne imprigionato nella fortezza di Doullens e Anna Luisa Benedetta a Digione. I loro due figli maschi vennero affidati alle cure della loro governante a Gien, mentre la figlia venne rispedita nel convento di Maubuisson, dove aveva iniziato la sua educazione.\nUna volta liberata, Luisa Benedetta condusse una vita pi\u00f9 tranquilla a Sceaux, sempre circondata dalla sua piccola corte. All'epoca dell'imprigionamento, ella stava tentando di combinare un matrimonio per il figlio maggiore, Luigi Augusto, principe di Dombes, erede della fortuna della Casa del Maine: la prescelta era la principessa Carlotta Aglae di Borbone-Orl\u00e9ans, cugina del ragazzo, e conosciuta a corte come \"Mademoiselle de Valois\". La rivalit\u00e0 tra le case principesche di Francia era molto aspra e la proposta di matrimonio venne accantonata in quanto la giovane \"Mademoiselle de Valois\" rifiut\u00f2, con grande dispetto per l'orgogliosa Luisa Benedetta.\nVedovanza.\nTerminata la loro prigionia nel 1720, il Duca e la Duchessa del Maine sembrarono riconciliarsi ed iniziarono a condurre uno stile di vita pi\u00f9 compatibile, piuttosto che continuare ad essersi ostili. Nel maggio 1736 il Duca mor\u00ec all'et\u00e0 di sessantasei anni; lo stesso anno Luisa Benedetta ottenne il castello di Montrond e, nel 1737, l\"'H\u00f4tel Biron\" (attuale sede del Museo Rodin), a Parigi; qui mor\u00ec il 23 gennaio 1753, all'et\u00e0 di settantasei anni, sopravvivendo cos\u00ec a tutti i suoi fratelli e sorelle."}
{"id": "2527422", "revid": "767487", "url": "https://it.wikipedia.org/wiki?curid=2527422", "title": "Le Tigre", "text": "Le Tigre \u00e8 un gruppo dance punk statunitense formato nel 1998 da Kathleen Hanna (ex Bikini Kill) e Johanna Fateman. Sadie Benning ha fatto parte della band fino al 2001; \u00e8 stata poi rimpiazzata da JD Samson. La formazione \u00e8 nota soprattutto all'interno del movimento femminista e LGBT.\nStoria.\nInizialmente nato per accompagnare nei concerti Julie Ruin, il gruppo Le Tigre miscela i temi politici e il femminismo del movimento Riot Grrrl al suono elettronico e al beat lo-fi.\nJD Samson si \u00e8 unita alla formazione quando Sadie Benning lascia il gruppo prima delle registrazioni di \"Feminist Sweepstakes\".\nI primi due lavori sono stati realizzati per l'etichetta indipendente Mr. Lady Records, fondata da Kaia Wilson delle The Butchies e dalla sua compagna, l'artista Tammy Rae Carland. \nL'album uscito nel 2004, \"This Island\", \u00e8 la prima produzione pubblicata da una \"major\", la Universal Records. Le Tigre continuano per\u00f2 a lavorare con etichette indipendenti e nel 2005 realizzano un disco di remix per la Chicks On Speed, \"This Island Remixes\".\nNella seconda met\u00e0 del 2006 il gruppo annuncia una lunga pausa a partire dagli inizi del 2007.\nDurante la pausa dall'attivit\u00e0 della band Kathleen Hanna partecipa al \"The Willie Mae Rock Camp for Girls\" e tiene lezioni d'arte alla New York University, JD Samson va in tour con Peaches e lavora come disc jockey, mentre Johanna Fateman si dedica al salone di hair-dresser che possiede nel Greenwich Village di Manhattan.\nNel 2008 JD e Johanna danno vita ad un nuovo progetto, MEN. Dopo aver effettuato qualche registrazione per il nuovo gruppo Fateman si prende una pausa per avere un figlio, mentre Samson organizza un'altra band, le Hirsute. Con l'aiuto di Johanna Fateman il gruppo registra un album, tuttavia non viene pubblicato.\nNel 2009 viene annunciato il ritorno di Le Tigre. Kathleen Hanna, JD Samson e Johanna Fateman collaborano infatti alla produzione del nuovo album di Christina Aguilera, \"Bionic\", in uscita nel 2010.\nCollaborazioni e apparizioni.\nNel 2006 il gruppo ha partecipato a \"Yes, I'm A Witch\" di Y\u014dko Ono remixando \"Sisters O Sisters\".\nAlcuni brani delle Le Tigre sono stati utilizzati dalla compagnia telefonica canadese Telus e dall'azienda australiana \"Goldmark\" nei loro spot pubblicitari.\nNel 2006 la Nivea utilizza un sample di \"Deceptacon\" nella sua campagna pubblicitaria. Nello stesso anno accompagna una scena del film norvegese \"Reprise\", del film americano \"Accepted\" e delle serie televisive The OC (seconda stagione) e One Tree Hill (terza stagione).\nDiverse canzoni del gruppo accompagnano la pellicola statunitense del 2007 \"Itty Bitty Titty Committee\"."}
{"id": "2527423", "revid": "2083832", "url": "https://it.wikipedia.org/wiki?curid=2527423", "title": "Pietro Tacchini", "text": "Biografia.\nPietro Tacchini, all\u2019anagrafe Pietro Benedetto Giuseppe Andrea Tacchini, nacque a Modena il 21 marzo 1838 da Giuseppa Selmi e da Bartolomeo Tacchini, farmacista dell\u2019Ospedale di Sant\u2019Agostino.\nModena e gli anni della formazione.\nLaureatosi in ingegneria a Modena a soli 19 anni nel 1857, Tacchini fu immediatamente notato per il suo genio matematico dal professore Giuseppe Bianchi, primo direttore dell\u2019Osservatorio Astronomico del Ducato di Modena, oggi Osservatorio Geofisico del Dipartimento di Ingegneria Enzo Ferrari dell'Universit\u00e0 di Modena e Reggio Emilia.\nSu richiesta del Bianchi, desideroso di avere un nuovo assistente, Tacchini fu inviato dal Duca Francesco V all'universit\u00e0 di Padova per perfezionarsi in astronomia. Dal 1858 al 1859 Tacchini pot\u00e9 quindi fare tesoro degli insegnamenti di celebri astronomi padovani del calibro di Giovanni Santini e Virgilio Trettenero. \u00c8 in questo periodo che Tacchini inoltre inizi\u00f2 a disegnare con accuratezza i fenomeni astronomici che osservava e studiava, dimostrando le proprie non comuni doti artistiche e inaugurando un\u2019abitudine che lo avrebbe accompagnato sempre nelle sue ricerche.\nNel 1859, in seguito ai giorni convulsi della caduta del Ducato e della proclamazione dell\u2019adesione di Modena al Regno di Sardegna, il Bianchi fu costretto per motivi politici ad abbandonare la direzione dell\u2019Osservatorio: Pietro Tacchini riusc\u00ec a cogliere l\u2019occasione per far valere i suoi diritti, gi\u00e0 riconosciuti dal Duca e maturati a Padova, ed essere collocato nell\u2019Osservatorio modenese, anche se non nel ruolo che il Bianchi aveva predisposto per lui. Pietro Tacchini, ventunenne, venne infatti nominato direttore dell\u2019Osservatorio Astronomico di Modena, carica che mantenne fino al 1863. Negli anni modenesi Tacchini studi\u00f2 i dati rilevati dalla strumentazione dell\u2019Osservatorio in merito a clima, temperature, piovosit\u00e0 e terremoti verificatisi nel modenese. Le numerose osservazioni meteorologiche, prosecuzione del lavoro del Bianchi, sfociarono nella pubblicazione di un opuscolo e in decine di note manoscritte, oggi conservate presso la Biblioteca Estense di Modena.\nOltre all\u2019attivit\u00e0 di studio e analisi, Tacchini si distinse anche per il suo impegno nella divulgazione scientifica in ambito astronomico: egli si occup\u00f2 infatti regolarmente di informare i Modenesi delle ultime novit\u00e0 scientifiche, come la scoperta della composizione chimica del Sole da parte dell\u2019astronomo Jules Janssen, o dei fenomeni celesti attesi, come eclissi e comete, dalle pagine di giornali quali La Gazzetta di Modena e il \u201cPanaro\u201d, tramite articoli e perfino rubriche mensili. In questi articoli Tacchini si premurava di spiegare affabilmente e talvolta anche con toni dilettevoli i principali fenomeni celesti; illustrava come, in che direzione e a che ora osservare le rare manifestazioni astrali previste dal suo Osservatorio, o indicava come quegli stessi corpi celesti si sarebbero potuti osservare da altre parti del globo; inoltre anche nel mostrare le scoperte scientifiche fatte da altri spesso approfondiva l\u2019argomento con proprie analisi e ipotesi originali.\nGli incarichi a Palermo e Roma.\nIl 19 agosto 1863 Tacchini fu contattato per conto del Ministro Michele Amari da Giovanni Schiaparelli, direttore dell\u2019Osservatorio Astronomico di Brera a Milano, con la proposta di andare all'Osservatorio di Palermo, che era allora dotato della migliore strumentazione disponibile all'epoca, con la qualifica di astronomo aggiunto e l'incarico sostanziale di direttore. Come spiega Schiaparelli nella lettera privata inviata a Tacchini, le ragioni della nomina sono in buona parte politiche: il precedente direttore dell\u2019Osservatorio di Palermo, Domenico Ragona, era caduto in disgrazia per le passate simpatie con il governo borbonico; al suo posto era stato reinserito Gaetano Cacciatore, gi\u00e0 direttore fino al 1849, quando fu cacciato dai Borbone per le sue idee liberali e sostituito con Ragona. Sebbene Cacciatore fosse \u201cpersona eccellente e onesta\u201d e un esperto astronomo, gravi problemi alla vista e la sua inesperienza con le ultime invenzioni nel campo degli strumenti astronomici rendevano indispensabile affiancarlo ad un astronomo giovane ed esperto che potesse di fatto assumersi gran parte degli oneri di direttore, lasciando a Cacciatore le incombenze amministrative e didattiche.\nIl giovane Tacchini accett\u00f2 l\u2019incarico, partendo per Palermo nell\u2019autunno del 1863, dove rimase fino al 1879, dando grande sviluppo all'attivit\u00e0 dell'osservatorio, con l'acquisto di ulteriori strumentazioni e la pubblicazione del \"Bullettino Meteorologico del R. Osservatorio di Palermo\", che divenne anche il veicolo di pubblicazione della ricerca astronomica da lui condotta localmente, in particolare circa le sue osservazioni spettroscopiche delle protuberanze solari.\nIn questa ricerca Tacchini condivideva con Angelo Secchi l'opinione che il futuro dell'astronomia fosse nell'astrofisica - disciplina allora nascente - mentre la maggior parte degli astronomi dell'epoca ritenevano che il terreno di ricerca dell'astronomo dovesse restare nell'ambito della meccanica celeste e dell'astronomia di posizione.\nNel 1871 fond\u00f2 con Secchi la \"Societ\u00e0 degli Spettroscopisti Italiani\" (di cui rimase presidente a vita), che nel 1872 cominci\u00f2 a pubblicare le \"Memorie della Societ\u00e0 degli Spettroscopisti Italiani\", edite a cura dello stesso Tacchini, prima rivista specializzata in astrofisica in Italia. Organizz\u00f2 inoltre, con Secchi all'osservatorio vaticano e Giuseppe Lorenzoni all'osservatorio di Padova, una rete di osservazioni spettroscopiche quotidiane dell'attivit\u00e0 solare. Nel 1879 succedette a Padre Angelo Secchi, morto l\u2019anno precedente, nella direzione dell'Osservatorio del Collegio Romano.\nSempre nello stesso anno Tacchini fu nominato anche direttore dell'Ufficio Centrale di Meteorologia, ugualmente allocato al Collegio Romano. Egli inoltre progett\u00f2 e realizz\u00f2 la Stazione meteorologica di Monte Cimone (allora \"Osservatorio astronomico meteorologico\") ed altri osservatori tra cui la Stazione meteorologica di Sestola. Nel 1895 fond\u00f2 la Societ\u00e0 sismologica Italiana, rimanendone direttore fino alla morte. Tutte queste attivit\u00e0 si accompagnarono costantemente alla redazione di Memorie e Bollettini ufficiali.\nIn effetti Tacchini fu, oltre che un importante ricercatore, una rilevante figura di organizzatore scientifico, non solo in campo astronomico, ma anche meteorologico e sismologico. \nLe missioni scientifiche internazionali.\nTacchini partecip\u00f2 a numerose spedizioni scientifiche, finalizzate soprattutto all'osservazione di eclissi solari: nel 1875 con gli inglesi della Royal Astronomical Society, nelle Isole Nicobare; nel 1882 in Egitto; nel 1883 con i francesi in Micronesia; nel 1886, ancora con gli inglesi nelle Antille; nel 1887 in Russia e nel 1900 in Algeria.\nNel 1874, in India per l'osservazione del transito di Venere sul Sole, progett\u00f2 l'osservatorio di Calcutta, realizzato nell'anno successivo, e nel 1876 propose la costruzione di un osservatorio a Catania (che fu chiamato \"Osservatorio Bellini\") sulla parte alta dell'Etna, a quota 2941 metri. Grazie a questa iniziativa, a Catania sorse la prima (e unica all'epoca) cattedra di astrofisica italiana che fu affidata, insieme all'osservatorio realizzato nel 1880, all\u2019astronomo modenese (nonch\u00e9 amico fraterno di Tacchini) Annibale Ricc\u00f2, e l'Italia partecip\u00f2 al progetto di carta del cielo dell'Accademia delle scienze francese.\nLe donazioni al Museo civico di Modena.\nCon la sua citt\u00e0 natale Tacchini mantenne sempre forti legami, nonostante la distanza: lo testimoniano i frequenti contatti con intellettuali e istituzioni modenesi, e in particolare con il Museo civico di Modena, fondato nel 1871 e di cui Tacchini segue con attenzione gli anni della costituzione. Egli infatti condivideva il disegno culturale e politico che aveva portato alla nascita del nuovo museo cittadino, improntato su ideali di stampo positivista, come la fiducia nel progresso delle tecniche e della civilt\u00e0 umana, l\u2019importanza assegnata alla memoria civica, l\u2019esplorazione di nuovi rami di scienza ed arte. Inoltre Tacchini partecip\u00f2 attivamente all\u2019ampliamento delle collezioni del Museo: egli era probabilmente a conoscenza del desiderio del direttore del Museo, Carlo Boni, di affiancare alle raccolte archeologiche una collezione etnografica, secondo quel metodo comparativo tra testimonianze preistoriche e manufatti etnografici che all\u2019epoca si stava diffondendo in diversi musei europei.\nPertanto a Tacchini non manc\u00f2 occasione, nel corso delle sue spedizioni astronomiche in paesi lontani, di raccogliere ricordi e testimonianze di carattere etnografico, che poi don\u00f2 in parte al Museo e in parte trattenne nelle proprie private collezioni, donate dopo la sua morte al Museo dagli eredi.\nDal soggiorno indiano del 1874, durato complessivamente cinque mesi, e dalla spedizione dell\u2019anno seguente al largo dell\u2019Oceano Indiano, Tacchini port\u00f2 a Modena reperti come un modellino di canoa con bilanciere, delle bacchette per accendere il fuoco, delle torce vegetali, una grattugia di corteccia di palma, degli attingitoi per acqua in cocco, gioielli, oggetti d\u2019arredo e fotografie di repertorio acquistate come \"souvenirs\". Egli non dimostr\u00f2 per\u00f2 molto interesse nell\u2019osservazione etnografica e antropologica, non lasciando alcuna osservazione scritta che non andasse oltre alla semplice curiosit\u00e0 del turista, e riservando invece il proprio tempo libero a studi naturalistici. Tale attivit\u00e0 era per\u00f2 assolutamente marginale ed episodica rispetto al principale obiettivo della spedizione, ossia la ricerca astronomica, che assorbiva la maggior parte del suo tempo.\nDalla spedizione al Cairo del 1882 Tacchini riport\u00f2 con s\u00e9 diverse testimonianze materiali dell\u2019Egitto antico: frammenti di bende di lino che avvolgevano le mummie, tre piccoli coccodrilli imbalsamati e una testa mummificata, che andarono ad implementare il piccolo gruppo di antichit\u00e0 egiziane del Museo, all\u2019epoca catalogate come reperti etnografici.\nNel 1883, aggregandosi ad una missione francese con l\u2019obiettivo di osservare un'eclissi di durata eccezionale, si rec\u00f2 nell\u2019Isola Carolina nell\u2019Oceano Pacifico, passando per le Isole Marchesi, Tahiti e le Hawaii: dal viaggio riport\u00f2 fotografie di musicanti e donne indigene, campioni di tapa e fibre vegetali, attrezzi per la pesca, cappelli di paglia, una mazza di legno per fabbricare la tapa, due paralumi, una piccola ventola di paglia, campioni di piante e minerali.\nNel 1887 organizz\u00f2 insieme all\u2019amico e collega Ricc\u00f2 una spedizione in Russia, da cui torn\u00f2 con vari oggetti di artigianato e costumi.\nOltre a rifornire personalmente le raccolte del Museo modenese grazie ai suoi viaggi, Tacchini si prest\u00f2 inoltre come mediatore, grazie alle sue conoscenze romane e in particolare con l\u2019archeologo Luigi Pigorini, per promuovere scambi di reperti tra i musei di Modena e Roma.\nTra le donazioni di Tacchini al Museo sono presenti anche numerosi manufatti dell\u2019Africa orientale: poich\u00e9 non risulta che egli si sia mai recato in quei luoghi, \u00e8 probabile che anche questi oggetti siano frutto di scambi con altri viaggiatori, come i concittadini Augusto Salimbeni o Augusto Valli, che dai territori del Corno d\u2019Africa intrattennero con lui stretti rapporti epistolari.\nGli anni dopo il ritiro.\nNonostante l\u2019intensa attivit\u00e0 che caratterizz\u00f2 tutta la sua carriera, tra il 1899 e il 1902 Tacchini si dimise da tutti gli incarichi, a nemmeno sessant\u2019anni, ritirandosi a vita privata a Spilamberto. La ragione di tale decisione, che colse tutti di sorpresa, non \u00e8 da ricercare nelle sue condizioni di salute, che apparivano ancora buone nonostante la reiterata comparsa di qualche disturbo epatico. Il motivo del suo ritiro si spiega invece nella delusione provata per l\u2019ingratitudine e l\u2019indifferenza delle istituzioni, a seguito dei tagli dei finanziamenti alle sue ricerche, delle ristrettezze di bilancio, dei ritardi di mesi da parte del Ministero nei pagamenti, degli intrighi istituzionali e degli opportunismi personali.\nNegli ultimi scritti privati, Tacchini dimostra di essere ormai stanco di queste indecorose limitazioni, che rischiavano di far sfigurare l\u2019Italia davanti alle altre nazioni e che di fatto impedivano le attivit\u00e0 degli istituti di ricerca in meteorologia e geodinamica, proprio in un territorio come quello italiano, da sempre esposto ad eventi sismici e condizioni climatiche molto diversificate:\nCome si evince dalla corrispondenza degli amici e dalle notizie di stampa dell\u2019epoca, l\u2019ultima delusione fu la mancata nomina a Senatore del Regno, gi\u00e0 concessa ad esempio a Schiaparelli; una carica prestigiosa che sicuramente Tacchini si aspettava dopo aver consacrato tutta la sua vita al servizio dell'Italia e al progresso della scienza. Ne d\u00e0 conferma il fatto che Tacchini, per dedicarsi meglio ai propri studi, fosse rimasto celibe o, come affermava lui stesso, avesse sposato l\u2019astronomia.\nA ci\u00f2 si aggiunge l\u2019amarezza nell\u2019assistere al parziale smantellamento della sezione etnografica del Museo civico di Modena che era stata creata in buona parte grazie al suo contributo: i tempi erano cambiati, cos\u00ec come il clima culturale e politico, ed era venuta a mancare la fiducia illimitata nel progresso che aveva posto le basi per la costituzione della sezione etnografica del Museo. Il nuovo direttore, Luigi Gandini, decise quindi di dare pi\u00f9 spazio alle collezioni artistiche, relegando la raccolta etnografica in una sola sala.\nNegli ultimi anni di vita Tacchini decise dunque di ritirarsi nella sua \u201ccasa rossa\u201d a Rola di Spilamberto, una grande villa di campagna in cui amava ricevere gli amici e dove si dedic\u00f2 ad osservare il cielo registrandone gli eventi meteorologici, a studiare i documenti d\u2019epoca alla ricerca di antichi fenomeni celesti o meteorici, e a collezionare trafiletti di giornali che riportavano eventi atmosferici particolarmente strani o eccezionali.\nDopo gravi sofferenze epatiche, Pietro Tacchini si spense infine il 24 marzo 1905.\nOnorificenze e riconoscimenti.\nNonostante le delusioni e la sfiducia degli ultimi anni, furono molte le onorificenze riconosciute a Tacchini. \nFu Socio della Societ\u00e0 Italiana delle Scienze e Socio della Reale Accademia dei Lincei dal 1882 (ricoprendone per un periodo anche la carica di Amministratore); nel 1888 la Societ\u00e0 Reale di Londra gli assegn\u00f2 la Medaglia Rumford per gli studi solari e lo fece Socio; anche l\u2019Accademia delle Scienze di Francia lo volle suo Socio e nel 1892 gli confer\u00ec il premio di \"Janssen\". Fu Socio di pi\u00f9 di una decina di altre istituzioni italiane, europee e anche internazionali.\nUgualmente numerose furono le alte onorificenze:\nGli sono stati dedicati:"}
{"id": "2527426", "revid": "729019", "url": "https://it.wikipedia.org/wiki?curid=2527426", "title": "Versamento pericardico", "text": "Per versamento pericardico si intende una raccolta di liquido nel cavo pericardico superiore a quella fisiologicamente presente(intorno a 50 ml). Nella formazione del versamento \u00e8 importante anche la velocit\u00e0 con cui si forma, non solo la quantit\u00e0: talvolta anche versamenti considerevoli sono meglio tollerati, purch\u00e9 si siano formati lentamente.\nEziologia.\nUn versamento pericardico pu\u00f2 derivare da molteplici fattori:\nClinica.\nIl dolore \u00e8 precordiale, irradiato al braccio sinistro e al collo, inasprito dal respiro e dal decubito; pu\u00f2 essere simile ad un infarto acuto. Compare inoltre, in caso di forte versamento febbre, disfagia e dispnea. Tutte le manifestazioni sono comunque subordinate all'importanza del versamento stesso che pu\u00f2 essere lieve (tenuto sotto controllo e quasi asintomatico) o acuto con tamponamento cardiaco (caso che richiede una pericardiocentesi d'urgenza). Il tamponamento cardiaco non permette al cuore di riempirsi correttamente di sangue e questo porta ad una insufficienza cardiaca. che pu\u00f2 portare alla morte del soggetto; questo tipo di situazione \u00e8 solita nei versamenti pericardici di origine traumatica dove il liquido in questione \u00e8 il sangue derivante dal trauma. All'esame obbiettivo inoltre il medico dovrebbe auscultare con il fonendoscopio un rumore cardiaco che suona come \"il calpestare la neve\" o il rumore del \"velluto su velluto\".\nProfilo diagnostico.\nBench\u00e9 un aspetto \"a fiasco\" dell'ombra cardiaca possa essere dimostrato con una radiografia del torace, questa metodica pone dei problemi di diagnosi differenziale con la cardiomegalia che si pu\u00f2 avere, ad esempio, in corso di insufficienza cardiaca. La metodica pi\u00f9 sensibile e specifica risulta essere l'ecocardiografia, attraverso la quale \u00e8 possibile identificare il versamento come uno spazio ecoprivo tra le pareti cardiache e il pericardio. Attraverso l'ecocardiografia \u00e8 inoltre possibile quantificare l'entit\u00e0 del versamento pericardico, valutando la cinetica ventricolare e la riduzione delle pulsazioni ventricolari e il rapporto con le fasi della respirazione. Attraverso la misura ecocardiografica del diametro antero-posteriore del sacco pericardico \u00e8 possibile prevedere la quantit\u00e0 di liquido pericardico presente, in modo da programmare una possibile pericardiocentesi. La TC e RMN consentono di visualizzare un eventuale ispessimento delle pareti pericardiche o versamenti difficilmente apprezzabili.\nTrattamento.\nLa pericardiocentesi \u00e8 l'aspirazione del liquido presente tra i due foglietti pericardici attraverso un ago aspirato dal 4\u00b0-5\u00b0 spazio intercostale (a causa del maggior spazio a questo livello per l'inserimento dell'ago), facendo attenzione alla perforazione delle pleure e della parete cardiaca."}
{"id": "2527430", "revid": "110157", "url": "https://it.wikipedia.org/wiki?curid=2527430", "title": "Museo storico didattico di giochi e giocattoli del Novecento", "text": "Il Museo storico didattico di giochi e giocattoli del novecento - La memoria giocosa, detto anche Bibliomuseo di giochi e giocattoli, \u00e8 un museo etnografico privato di 308 m2 che si trova a Roma, nell'area del Pigneto, nel territorio del Municipio Roma V.\nStoria.\nFritz Billig Hoenigsberg, che dovette emigrare da Vienna a New York per via del Nazismo, nel periodo della guerra riusc\u00ec a salvare i giocattoli a lui cari, e quindi a conservare la memoria di quelli che erano degli oggetti che accomunavano tutti i bambini europei benestanti prima della Seconda guerra mondiale. Forte di questa visione, Billig continu\u00f2 a collezionare giocattoli anche negli anni seguenti. Altri giocattoli provengono da Walter Rappaport, antiquario di Miami, dalla collezione di bambole di Marzia Perez, oggetti ereditati da Lisa Billig-Hoenigsberg.\nContenuto del museo.\nIl museo raccoglie la collezione che fu di Fritz Billig Hoenigsberg ed \u00e8 ora di propriet\u00e0 di Lisa e Franco Palmieri. \u00c8 gestito dall'Associazione culturale - ente giuridico \"La Memoria Giocosa\".\nLa collezione comprende 2700 giocattoli industriali costruiti tra il 1920 e il 1960, di provenienza non solo europea ma anche americana e asiatica.\nOltre a questo nucleo centrale, il museo espone anche un layout ferroviario di 28 m\u00b2 in scala zero arricchito delle architetture ferroviarie dell'Otto-Novecento, un teatro da 60 posti, locandine e manifesti pubblicitari, cataloghi e una biblioteca sul tema del giocattolo. La sede del museo \u00e8 arredata come una casa borghese dei primi anni del Novecento, luogo dove la terza stanza - il salotto - era quella del tempo libero, della lettura, della conversazione e dei giochi. Il giocattolo, essendo strumento del giocare, ricopiando la realt\u00e0, la racconta con la fantasia.\nLa Memoria Giocosa \u00e8 un museo didattico, non collezionistico, costituito da 200 piani espositivi che contengono percorsi storici nei quali i giocattoli sono le tappe del percorso stesso. Secondo questa formulazione museale, La Memoria Giocosa entra nella sussidiariet\u00e0 della programmazione scolastica. In tal senso, la nostalgia verso un passato raccontato con i giocattoli si trasfigura in una funzione che arricchisce l'utenza del museo di una conoscenza che \u00e8 nello stesso tempo originale e inedita."}
{"id": "2527432", "revid": "181699", "url": "https://it.wikipedia.org/wiki?curid=2527432", "title": "Guerra della Transnistria", "text": ""}
{"id": "2527433", "revid": "729019", "url": "https://it.wikipedia.org/wiki?curid=2527433", "title": "James O'Connor", "text": "Biografia.\nNato a Gold Coast, nel Queensland, O'Connor comp\u00ec gli studi elementari ad Auckland, in Nuova Zelanda, Paese di nascita dei suoi genitori; tornato in Australia all'et\u00e0 di 11 anni comp\u00ec gli studi superiori a Brisbane.\nProvenendo i suoi nonni dal Sudafrica, ed essendo i suoi genitori neozelandesi, O'Connor aveva la possibilit\u00e0 di scegliere di affiliarsi, in alternativa a quella australiana, per una a scelta delle federazioni dei due citati Paesi, ma fin dal 2006 opt\u00f2 per quella del suo Paese di nascita venendo schierato per gli Australian Schoolboys, nonostante una lesione alla milza che rischi\u00f2 di pregiudicarne la carriera gi\u00e0 a 16 anni.\nEsord\u00ec da professionista a 17 anni nelle file del Western Force di Perth nel corso del Super 14 2008, divenendo cos\u00ec il pi\u00f9 giovane giocatore debuttante del torneo; alla fine della stagione la squadra gli rinnov\u00f2 il contratto per un'altra stagione con un'opzione per il 2010.\nA novembre 2008, a 18 anni e quattro mesi, esord\u00ec anche negli \"Wallabies\" a Padova contro l', e singolarmente furono di nuovo contro l' le sue due successive partite internazionali, nel giugno 2009 a Canberra, dove marc\u00f2 le sue prime mete per l', tre, e a Melbourne.\nTitolare fisso in Nazionale da allora, prese parte ai Tri Nations 2009, 2010 e a quello, vittorioso, del 2011; prima di tale torneo era stata gi\u00e0 resa nota la fine del contratto con il Western Force e l'ingaggio nella \"franchise\" dei Melbourne Rebels.\nPrese inoltre parte alla in Nuova Zelanda, dove gli \"Wallabies\" giunsero terzi.\nNel 2012, a causa di un nuovo infortunio, questa volta al fegato, occorsogli ad aprile durante un incontro di Super Rugby contro gli Waratahs, \u00e8 stato costretto a saltare tutti gli incontri di met\u00e0 anno della Nazionale e anche il Championship (nuovo nome del Tri Nations).\nO'Connor vanta anche un invito nei Barbarians in occasione dell'incontro di fine \"tour\" 2010 contro il a Twickenham."}
{"id": "2527436", "revid": "124009331", "url": "https://it.wikipedia.org/wiki?curid=2527436", "title": "Deborah Bergamini", "text": "Biografia.\nDopo la maturit\u00e0 classica e la laurea in lingue all'Universit\u00e0 di Firenze, nel 1992 vince una borsa di studio presso lo \"Smith College\" di Northampton, Massachusetts, dove si \u00e8 specializzata in \"American Studies\".\nInizia a lavorare nel 1993 presso due emittenti televisive toscane, Italia 7 e Rete 37 e come cronista di nera e giudiziaria presso il quotidiano \"La Nazione\".\nDal 1996 \u00e8 giornalista professionista, iscritta all'Ordine dei Giornalisti del Lazio. Sempre nel 1996 diventa caporedattrice presso l'editore parigino \"Analyses et Synth\u00e8ses\", dal 1997 \u00e8 giornalista a Londra presso \"Bloomberg News\".\nNel 1999 Berlusconi la ingaggia come propria consulente per la comunicazione e in questa veste, Bergamini lo segue a Palazzo Chigi nel 2001.\nNel 2002 viene assunta in RAI come vicedirettore del marketing strategico, con deleghe allo sviluppo di business e marketing internazionale. Nel 2003 \u00e8 nominata Consigliere di Amministrazione di Rai International e successivamente di Rai Trade, nello stesso anno entra a far parte del comitato di consulenti del Ministero per i beni e le attivit\u00e0 culturali.\nNel 2004 diventa direttrice marketing della RAI, ruolo che ricopre fino al gennaio 2008, anno in cui lascia la RAI a seguito della vicenda conosciuta anche come Struttura Delta.\nAttivit\u00e0 politica.\nNel 2008 \u00e8 eletta alla Camera dei deputati nelle liste del Popolo della Libert\u00e0 per il collegio Toscana.\nEletta nel 2008 alla Camera dei Deputati, entra a far parte della \"IX Commissione Trasporti, Poste e Telecomunicazioni\" e, successivamente, della \"Commissione Parlamentare d'Inchiesta sui fenomeni della contraffazione e della pirateria in campo commerciale\", della quale viene poi eletta vicepresidente all'unanimit\u00e0.\nNel 2008, gi\u00e0 membro della Delegazione Italiana all'Assemblea Parlamentare del Consiglio d'Europa (APCE), ne diviene il segretario.\n\u00c8 inoltre uno dei tre membri designati dal Dipartimento per le pari opportunit\u00e0 per far parte del \"Comitato Paritetico\" istituito tra lo stesso Ministero e l'Istituto di Autodisciplina Pubblicitaria.\nNel quadro della sua attivit\u00e0 di deputato, Bergamini \u00e8 prima firmataria e relatrice della (cosiddetta \"legge Viareggio\") che, in seguito al grave incidente ferroviario avvenuto nella citt\u00e0 toscana il 29 giugno 2009, ha stanziato fondi di solidariet\u00e0 per i parenti delle vittime.\nFa parte del nutrito gruppo di parlamentari che si oppone \"al decreto Pisanu\" che prevede l'obbligo per i pubblici esercizi che offrono l'accesso Wi-Fi, di richiedere una speciale licenza e l'identificazione degli utenti.\nIn Commissione contraffazione si occupa in particolare di \"tutela del Made in Italy\" nel settore agroalimentare, in quello dei tabacchi, del tessile e del lusso e, infine, di contrasto alla pirateria digitale.\n\u00c8 la prima firmataria del \"Progetto di Legge per l'istituzione della giornata nazionale di sensibilizzazione sul fenomeno della contraffazione\", che ritiene necessaria in quanto il fenomeno, nel Paese, \u00e8 altamente sottostimato.\nSecondo Bergamini, infatti, \"si tende spesso a pensare che siano attivit\u00e0 di nicchia che riguardano pochi soggetti deboli. Si tratta, invece, di veri e propri business che coinvolgono la criminalit\u00e0 organizzata e causano danni ingenti al sistema Italia\".\nNel 2010 \u00e8 tra i fondatori dell'associazione \"Spazio aperto\", nata dall'iniziativa di 40 parlamentari per mediare tra Berlusconi e Fini. Sempre nel 2010 entra in polemica, insieme ad altri esponenti del PdL, col coordinatore toscano Denis Verdini, definendo \"sovietico\" il carattere del partito in Toscana. Le critiche alla gestione di Verdini continuano anche in occasione del distacco di Fini dal PdL: \u201c\"Berlusconi \u00e8 come Theoden, il re buono finito sotto l'incantesimo del malvagio Vermilinguo. Speriamo che spunti un Gandalf, un mago che lo liberi\"\u201d. Gi\u00e0 critica con la visione economica dell'allora ministro Giulio Tremonti, nel mese di agosto del 2011 fa parte del combo dei nove deputati del PdL\nche preannunciano emendamenti al decreto il quale contiene la manovra aggiuntiva elaborata da Tremonti e resasi necessaria in seguito all'aumento dello \"spread\" tra i titoli di stato italiani e tedeschi. Con lei anche Antonio Martino, Guido Crosetto, Santo Versace, Giorgio Straquadanio, Alessio Bonciani, Isabella Bertolini, Giuseppe Moles e Giancarlo Mazzuca. La proposta raccoglie l'attenzione del segretario Angelino Alfano e, in seguito a essa, la Bergamini sar\u00e0 sempre annoverata tra i \"frondisti\" del PdL e non voter\u00e0 le successive manovre del IV governo Berlusconi.Il rapporto con Alfano resta per\u00f2 buono, tanto che la Bergamini ne sollecita l'iniziativa per rafforzare il partito e aprirlo \"alle istanze del territorio\"..\nEsponente della \"corrente liberale\" del PdL che fa capo ad Antonio Martino, non voter\u00e0 mai la fiducia posta sui provvedimenti del governo tecnico di Mario Monti, assumendo posizioni molto critiche sul suo operato.\nUn nuovo fronte polemico si apre con la discussione in Parlamento sulla modifica della legge elettorale. Modifica che non \u00e8 avvenuta perch\u00e9 le Camere sono state sciolte anticipatamente in seguito alle dimissioni di Monti.\nLe idee liberali della Bergamini si estendono anche ai temi cosiddetti \"etici\", come il parere favorevole a un Testamento Biologico.\nNel 2013 \u00e8 candidata nel collegio Emilia-Romagna e viene rieletta.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce a Forza Italia e due giorni dopo Berlusconi le conferisce l'incarico di \"Responsabile della comunicazione\" del partito con il compito di \"smistare\" i parlamentari nelle trasmissioni televisive.\nIl 24 marzo 2014 diventa membro del Comitato di Presidenza di Forza Italia e insieme a Mariarosaria Rossi, Francesca Pascale, Alessia Ardesi e Giovanni Toti forma il cosiddetto \"cerchio magico\" di Berlusconi fino a quando nel giugno del 2016, a seguito dell'operazione al cuore del Cavaliere per il cui stress vengono ritenute colpevoli, le donne vengono allontanate dal consiglio di famiglia (i figli, Gianni Letta, Fedele Confalonieri e Niccol\u00f2 Ghedini) e sostituite da Alfredo Messina, Sestino Giacomoni e Valentino Valentini.\nAlle politiche del 2018 \u00e8 la candidata della coalizione alla Camera nel collegio uninominale di Massa ed \u00e8 presente anche nel proporzionale. Sar\u00e0 rieletta nell'uninominale con 58.962 voti contro i 45.581 voti del candidato grillino. Diventa vice presidente della Commissione Trasporti.\nDall\u2019ottobre 2019 \u00e8 co-direttrice del quotidiano \"Il Riformista\" (chiuso nel 2012 e riportato in edicola da Alfredo Romeo) insieme a Piero Sansonetti nel ruolo di direttore. Lascia un anno pi\u00f9 tardi.\nNell'agosto 2020, a poche settimane dal referendum costituzionale sul taglio del numero di parlamentari legato alla riforma avviata dal governo Conte I guidato dalla Lega assieme al Movimento Cinque Stelle e concluso dal governo Conte II guidato dalla coalizione tra M5S e Partito Democratico la Bergamini annuncia il suo voto contrario, in dissidenza con la linea ufficiale del suo partito, schierato per il \"S\u00ec\".\nAttivit\u00e0 internazionale.\nNel 2008 divenne segretario della delegazione italiana all'Assemblea Parlamentare del Consiglio d'Europa (APCE) dove siede in \"Commissione Cultura\" ed \u00e8 Presidente della \"Sottocommissione dedicata ai Media e all'Information Society\".\n\u00c8 inoltre la parlamentare di riferimento per l'Italia nel Network istituito dal Consiglio d'Europa per \"contrastare la violenza domestica\".Nell'ambito della campagna europea su questo tema, Bergamini realizza, istituendo una collaborazione tra la Camera dei Deputati e YouTube, il concorso cinematografico \"Action for Women\", destinato a giovani registi che hanno la possibilit\u00e0 di sottoporre i propri cortometraggi dedicati al tema della violenza sulle donne, caricati su YouTube, a una giuria internazionale composta da Giuseppe Tornatore, Francesca Comencini, Roberta Torre, Renata Litvinova, Jago Van Dormael ed Enrico Magrelli. Madrina del concorso \u00e8 Michelle Hunziker.\nNel 2009 Bergamini \u00e8 eletta Presidente del \"Centro Nord Sud (CNS)\" del Consiglio d'Europa, carica in cui sar\u00e0 confermata nel 2011 per un altro biennio.\nAll'indomani della Primavera Araba organizza, a Montecitorio, una \"conferenza dedicata alle donne del bacino mediterraneo protagoniste del cambiamento\", a cui partecipano donne provenienti dai paesi membri del Consiglio d'Europa e dai paesi del sud del Mediterraneo e che dar\u00e0 avvio alla creazione del programma \"North-South process for the empowerment of women\" del Consiglio d'Europa, nel cui ambito nasce l'\"Euro-Med Women Network\".\nDal 2012 \u00e8 membro del gruppo di lavoro strategico del Partito Popolare Europeo sulla politica estera.\n, il governo Italiano ha firmato la Convenzione il 27 settembre 2012.\nSotto la sua presidenza il Centro Nord-Sud del Consiglio d'Europa lancia l\u2019\"Euro-Med Women Network\", una \"rete femminile per la governance democratica\", \nNell'estate del 2012 riceve il \"Premio Voix des femmes\" \nA settembre del 2013 fa parte della delegazione parlamentare che si reca all'ONU per studiare le crisi siriana e somala. La delegazione, guidata dal Pier Ferdinando Casini e da Andrea Manciulli, ha avuto diversi incontri al Palazzo di vetro su sicurezza globale, sviluppo sostenibile e diritti umani.\nDa gennaio 2014 \u00e8 componente della Commissione Affari Politici dell'APCE.\nSempre da gennaio 2014 \u00e8 vicepresidente del gruppo PPE al Consiglio d'Europa.\nControversie.\nNel 2008, a seguito di un'inchiesta giornalistica da parte del quotidiano \"La Repubblica\", lascia la RAI, ottenendo oltre 390.000 euro di liquidazione. Il 21 novembre 2007, in particolare, il quotidiano aveva diffuso i brogliacci di alcune sue conversazioni telefoniche, acquisite nell'ambito di un'indagine per cui non era indagata.\nDalla lettura delle intercettazioni, il quotidiano conclude che, assieme ad altri (la struttura \u201cDelta\u201d), Bergamini, all'epoca direttore marketing della RAI, avesse collaborato a ritardare la diffusione televisiva dei dati elettorali delle Elezioni Regionali del 2005 allo scopo di occultarne l'esito. In seguito alla pubblicazione degli articoli la RAI decide di sospenderla in via cautelativa e apre un'indagine interna.. L'indagine si conclude senza nessun addebito per Bergamini.\nIntanto, il 14 dicembre 2007, tre esponenti del PD: Francesco Ferrante, Esterino Montino e Marco Lion, presentano una denuncia alla magistratura romana per il reato di interruzione di pubblico servizio. La magistratura apre un'inchiesta.\nIl 25 settembre 2008, il pm responsabile delle indagini, procede a una richiesta di archiviazione che arriva il 1\u00ba dicembre 2008, su decreto del giudice per le indagini preliminari. Il 23 gennaio 2013 il quotidiano \"La Repubblica\", in un articolo che parla degli \u201cindagati graziati dal Cavaliere\u201d (nella composizione delle liste elettorali, ndr), la cita scrivendo che: \"in Emilia c'\u00e8 Deborah Bergamini, indagata per interruzione di pubblico servizio ma in vista di una possibile archiviazione chiesta dal pm\"."}
{"id": "2527441", "revid": "729019", "url": "https://it.wikipedia.org/wiki?curid=2527441", "title": "Rete filoviaria di Alessandria", "text": "La rete filoviaria di Alessandria fu in esercizio nella citt\u00e0 piemontese dal 1952 al 1974.\nStoria.\nLa rete fu progettata per sostituire le tranvie urbane, giudicate obsolete e la cui concessione sarebbe scaduta nel 1949. Nel 1951 il comune di Alessandria approv\u00f2 il capitolato per la trasformazione della rete tranviaria in filoviaria. Le prime due linee, il cui servizio regolare inizi\u00f2 nel marzo 1952 percorrevano infatti lo stesso tragitto delle vecchie linee tranviarie:\nNel 1955 le due linee furono fuse nell'unica linea diametrale 1/2 (Sanatorio Borsalino-stazione-Casermette); furono poi attivate le nuove linee circolari 3 e 4. Problemi di natura finanziaria e sindacale, oltre al fatto che il servizio veniva considerato di intralcio alla motorizzazione privata e poco rispondente agli accresciuti bisogni di mobilit\u00e0, portarono nel 1972 il comune a municipalizzare i trasporti urbani, istituendo l'Azienda Trasporti Municipali (ATM), che entr\u00f2 in funzione dal 1\u00ba gennaio 1973. Dopo l'acquisizione della rete da parte dell'ATM, l'esercizio filoviario fu giudicato troppo oneroso e cessato il 2 giugno 1974; il bifilare fu smantellato entro l'anno seguente."}
{"id": "2527442", "revid": "913245", "url": "https://it.wikipedia.org/wiki?curid=2527442", "title": "Campionati del mondo di atletica leggera 2009 - 10000 metri piani femminili", "text": "La competizione si \u00e8 svolta su turno unico, la sera del 15 agosto 2009.\nRecord.\nPrima di questa competizione,i vari record erano i seguenti:\nFinale.\nSabato 15 agosto, ore 19:25 CEST."}
{"id": "2527443", "revid": "729019", "url": "https://it.wikipedia.org/wiki?curid=2527443", "title": "Saab 21", "text": "Il Saab 21 fu un aereo militare multiruolo, monomotore in configurazione spingente, monoplano ad ala bassa, sviluppato dalla divisione aeronautica dell'azienda svedese Saab nei primi anni quaranta. Venne progettato inizialmente come aereo da caccia, ma ne venne costruita anche una versione da attacco al suolo.\nDal Saab 21 venne sviluppato il Saab 21R, primo caccia a reazione della Saab.\nStoria del progetto.\nNel corso del 1941 la Svenska Flygvapnet decise di equipaggiare i propri reparti da caccia con aerei di costruzione nazionale, anche in ragione della difficolt\u00e0 di ottenere forniture dalle nazioni impegnate nella seconda guerra mondiale.\nPrese cos\u00ec il via il progetto che avrebbe portato ad un velivolo piuttosto originale, con il quale sarebbe stata sostituita tutta una serie di aerei da caccia di varie nazionalit\u00e0 (prevalentemente statunitensi ed italiani), che fino ad allora costituivano l'ossatura dell'aviazione svedese.\nIl primo prototipo venne collaudato in volo il 30 luglio 1943, ma le consegne ai reparti tardarono fino alla fine del 1945 a causa di una lunga fase di messa a punto. Tra i principali problemi determinati dall'originale configurazione ad elica spingente, notevole importanza ricopr\u00ec il pericolo corso dal pilota in caso di necessit\u00e0 di abbandono del velivolo.\nUna volta risolti tutti i problemi, il Saab 21 fu l'unico caccia con motore spingente divenuto operativo nel periodo di guerra.\nLa produzione termin\u00f2 nel 1948 e complessivamente venne costruito in 299 esemplari. Furono studiate versioni con motore potenziato (ancora il Daimler-Benz DB 605, nella versione \"E\", oppure il Rolls-Royce Griffon) ma senza seguiti produttivi.\nNell'immediato dopoguerra, venne realizzata una versione con motore turbogetto, il Saab 21R, che viene prevalentemente considerato a tutti gli effetti un nuovo velivolo.\nTecnica.\nStruttura.\nIl Saab 21 era un monoplano ad ala bassa, a sbalzo, con leggera freccia positiva determinata dalla rastrematura alle estremit\u00e0. Dalle semiali partivano due travi di coda che terminavano ciascuno con un piano verticale, collegati fra loro da un piano orizzontale. La fusoliera era posizionata al centro dell'ala; il motore era in posizione posteriore, subito dietro la cabina di pilotaggio ed azionava l'elica sistemata in posizione spingente. Il carrello era di tipo triciclo anteriore, retrattile.\nLa configurazione ad elica spingente, come detto, cre\u00f2 diverse difficolt\u00e0 durante le fasi di collaudo poich\u00e9 risultava pericolosa in caso di necessit\u00e0 di abbandono del velivolo; venne pertanto studiato un sistema che prevedeva il sedile eiettabile.\nMotore.\nIl Saab 21 era equipaggiato con il motore Daimler-Benz DB 605-B, un 12 cilindri a V rovesciata, prodotto su licenza in Svezia, che gi\u00e0 equipaggiava i Saab 18.\nPer migliorare le prestazioni del velivolo, venne studiata l'opportunit\u00e0 di installare la successiva versione DB 605-E oppure il britannico Rolls-Royce Griffon, resosi disponibile nell'immediato dopoguerra, ma nessuno dei due progetti ebbe realizzazione pratica.\nArmamento.\nLibero dall'elica, il muso del Saab 21 venne impiegato per ospitare un cannone Hispano-Suiza HS.404 da 20\u00a0mm e due mitragliatrici da 13\u00a0mm; altre due armi di quest'ultimo tipo erano sistemate nelle semiali.\nLa versione da attacco poteva ospitare, in rastrelliere disposte sotto le semiali, carichi di caduta non guidati (bombe tradizionali o razzi).\nImpiego operativo.\nIl Saab 21 fu chiaramente un velivolo di transizione; tuttavia, pur essendo l'ultimo caccia con motore a pistoni ad operare nelle file dell'aviazione svedese, rimase in servizio per circa un decennio e gli ultimi esemplari vennero radiati solo nel 1959. Analoga sorte ebbero gli esemplari della versione per l'attacco al suolo."}
{"id": "2527446", "revid": "363629", "url": "https://it.wikipedia.org/wiki?curid=2527446", "title": "Germe", "text": ""}
{"id": "2527448", "revid": "332094", "url": "https://it.wikipedia.org/wiki?curid=2527448", "title": "SAAB 21", "text": ""}
{"id": "2527449", "revid": "92723", "url": "https://it.wikipedia.org/wiki?curid=2527449", "title": "Antica lingua slava orientale", "text": "L'antico slavo orientale (\u0420\u0443\u0441\u044c\u0441\u043a\u044b\u0438 \u044f\u0437\u044b\u043a\u044a, \"Rus'skyi jazyk\"\" lingua \"rus\u012dsk\u016d\") \u00e8 stata una lingua utilizzata tra il X e il XV secolo dagli Slavi orientali. Nella Rus' di Kiev era la lingua ufficiale e inizialmente la lingua parlata, mentre negli Stati che si sono evoluti dal suo collasso divent\u00f2 una lingua letteraria.\nLa lingua \u00e8 considerata un'evoluzione della lingua paleoslava.\nDialetti correlati alla antica lingua slava orientale erano parlati nei territori corrispondenti agli attuali stati della Russia occidentale, Bielorussia e Ucraina.\nDopo la fine dell'invasione mongola, quando i territori della Rus' di Kiev furono spartiti fra il Granducato di Lituania a ovest e la Moscovia a est, le lingue ufficiali e parlate in ciascuno dei due stati divennero il ruteno-ucraino e il bielorusso ad occidente e il russo ad oriente, nonostante ci\u00f2 per\u00f2, da tale periodo fino al XV secolo l'antico slavo orientale fu usato come lingua letteraria."}
{"id": "2527452", "revid": "458786", "url": "https://it.wikipedia.org/wiki?curid=2527452", "title": "Campionati del mondo di atletica leggera 2009 - 1500 metri piani maschili", "text": "La competizione si \u00e8 svolta su tre turni in tre giorni, con le batterie nelle serate del 15 agosto, le semifinali il 17 e la finale il 19.\nSituazione pre-gara.\nRecord.\nPrima di questa competizione, il record del mondo (WR) e il record dei campionati (CR) erano i seguenti.\nCampioni in carica.\nI campioni in carica, a livello mondiale e continentale, erano:\nLa stagione.\nPrima di questa gara, le atlete con le migliori tre prestazioni dell'anno erano:\n1\u00ba turno.\nIl primo turno si \u00e8 svolto su quattro batterie, partite rispettivamente alle 18:15, 18:22, 18:29 e 18:36 UTC+2 di sabato 15 agosto 2009. L'accesso al turno di semifinale era riservato ai primi cinque classificati di ogni batteria (Q) e ai quattro atleti con i migliori tempi degli inizialmente esclusi, per un totale di 24 semifinalisti.\nSemifinali.\nLe semifinali si sono svolte in due turni, partiti rispettivamente alle 20:10 e 20:19 UTC+2 di luned\u00ec 17 agosto 2009. L'accesso alla finale era riservato ai primi cinque classificati di ogni turno di semifiniale (Q) e ai due atleti con i migliori tempi degli inizialmente esclusi, per un totale di 12 finalisti.\nFinale.\nLa finale si \u00e8 svolta alle 20:27 UTC+2 di mercoled\u00ec 19 agosto 2009."}
{"id": "2527454", "revid": "28592", "url": "https://it.wikipedia.org/wiki?curid=2527454", "title": "Nikolaevsky", "text": ""}
{"id": "2527455", "revid": "28592", "url": "https://it.wikipedia.org/wiki?curid=2527455", "title": "Nikolajevsky", "text": ""}
{"id": "2527456", "revid": "339392", "url": "https://it.wikipedia.org/wiki?curid=2527456", "title": "S.A.R.", "text": ""}
{"id": "2527464", "revid": "2066040", "url": "https://it.wikipedia.org/wiki?curid=2527464", "title": "Msida Saint-Joseph Football Club", "text": "Il Msida Saint-Joseph Football Club \u00e8 una societ\u00e0 calcio con sede a Misida, a Malta.\nFondato nel 1906, milita in First Division, la seconda divisione del calcio maltese."}
{"id": "2527472", "revid": "92723", "url": "https://it.wikipedia.org/wiki?curid=2527472", "title": "Edward J\u00f3zef Abramowski", "text": "Professore, dal 1915, di psicologia all'Universit\u00e0 di Varsavia, di cui fond\u00f2 l'Istituto di psicologia.\nSvilupp\u00f2 secondo un proprio punto di vista le dottrine di Karl Marx e fu un teorico della cooperazione. Come psicologo, si occup\u00f2 soprattutto del problema del subcosciente e, successivamente, anche di spiritismo."}
{"id": "2527473", "revid": "41551", "url": "https://it.wikipedia.org/wiki?curid=2527473", "title": "Prometheus Society", "text": "La Prometheus Society \u00e8 una 'societ\u00e0 ad alto QI' simile al Mensa International. Per l'ammissione \u00e8 richiesto di rientrare nel 99,997 percentile (4 deviazioni standard) corrispondente a una rarit\u00e0 di 1 su 30.000 (per il Mensa \u00e8 1 su 50).\nStoria.\nRetroscena.\nLa prima societ\u00e0 ad alto QI la cui ammissione dipende dal superamento di un esame, escludendo il mandarinato cinese, \u00e8 il Mensa International. L'associazione fu fondata grazie all'incontro di due uomini su un treno.\nSebbene le ragioni che hanno spinto Ware e Berrill a fondare un QI club siano oggetto di disputa, \u00e8 probabile che capirono dalla loro prima conversazione che nonostante avessero vite differenti, avevano molto in comune. Ipotizzarono che ci\u00f2 che avevano in comune fosse l'intelligenza, e decisero di creare una societ\u00e0 di persone selezionate per questa caratteristica (attraverso l'unico mezzo disponibile, i test) per metterle in contatto tra loro.\nDecisero di focalizzarsi soprattutto su persone che i test avrebbero posizionato al 98\u00b0 percentile.\nOltre il 98 percentile.\nNei lontani anni trenta, l'innovativa ricerca del Dr. Leta Hollingworth, port\u00f2 alla pubblicazione di \"Children Above 180 IQ (1942)\", il quale evidenziava che c'era un gruppo di persone con un'intelligenza estremamente alta che avevano molto in comune tra loro ed erano tanto diverse dalle persone al 98 percentile tanto quanto queste ultime erano diverse dalle persone con un QI normale. Questo livello, 180 di ratio QI, corrisponde a circa 1 persona su 30000. A partire dagli anni sessanta, ci furono molti tentativi di formare societ\u00e0 che accettavano persone a un livello vicino a quest'ultimo. La International Society for Philosophical Enquiry e la Triple Nine Society, entrambe esistenti oggi, furono fondate negli anni settanta. Loro accettano persone al livello di 1 su 1000, quindi anche loro lontane dal valore di Hollingworth. Questo era dovuto a un problema. A parte alcuni punteggi ottenuti nell'infanzia, non c'erano test standardizzati disponibili per adulti per gli alti livelli e l'estrema rarit\u00e0 del punteggio voluto, ne rendevano difficile la standardizzazione.\nDifficolt\u00e0 nell'esaminazione.\nC'erano due possibili strade per aggirare l'ostacolo. O ottenere sufficienti dati dai normali test esistenti e normalizzarli al livello di Hollingworth, oppure creare nuovi test di alto livello appositi e normalizzarli di conseguenza. Negli anni settanta, fu questo l'approccio seguito. Sia Kevin Langdon sia Ronald Hoeflin svilupparono test non supervisionati, senza limiti di tempo per alti livelli. Langdon dichiar\u00f2 che il suo Langdon Adult Intelligence Test aveva un tetto di uno su un milione (176 QI [o 171 usando la deviazione standard di 15], corrispondente a 4.75 deviazioni standard). Hoeflin dichiar\u00f2 un tetto considerevolmente pi\u00f9 alto, ma in realt\u00e0 i test di Langdon e Hoeflin erano strettamente comparabili, tanto che il test di Hoeflin aveva un tetto di solo uno o due punti in pi\u00f9 rispetto a quello di Langdon. Questi test furono dati a un gruppo di circa trentamila candidati, reclutati attraverso la rivista \"Omni\", e i risultati furono usati per mettere a punto la scala. Langdon ha utilizzato gli scarti quadratici medi; Hoeflin ha usato il livellamento equipercentile. Usando questi test e normalizzazioni, Ronald Hoeflin fond\u00f2 la Prometheus Society nel 1982. Fu la seconda societ\u00e0 a selezionare persone al livello di 1 su 30000, dopo la societ\u00e0 di Kevin Langdon, Four Sigma Society, fondata nel 1976.\nCambiamenti recenti.\nIl numero di membri era per\u00f2 sempre limitato dal numero di persone che avevano fatto i test di Langdon e Hoeflin, e fu ancor pi\u00f9 limitato quando, negli anni novanta, furono pubblicate su internet le risposte ad alcuni quesiti dei test. Tuttavia, esisteva un grande gruppo di potenziali membri in mezzo a decine di milioni di persone che avevano fatto test standardizzati classici come il SAT Reasoning Test. Il problema era normalizzarli. Nel 1999, la Prometheus form\u00f2 una commissione di dieci membri, molti dei quali esperti in psicometria, per adempiere a questo compito. La commissione produsse un lungo rapporto esaminando tutti i test di intelligenza, determinando quali di questi potevano evidenziare un livello a 4 deviazioni standard, e quale fosse per ognuno il giusto punteggio da ottenere. Questo rapporto raccomandava che i membri fossero scelti in base a punteggi ottenuti in alcuni dei pi\u00f9 importanti test standardizzati, incluso il SAT, il GRE, il Wechsler Adult Intelligence Scale, il Cattell Culture Fair III, e altri. Questa novit\u00e0 aument\u00f2 notevolmente il numero di membri che oggi conta diverse centinaia di persone.\nMembri.\nI membri provengono dai contesti pi\u00f9 disparati. Ci sono CEO di aziende high-tech, professori di matematica, programmatori, PhD di fisica, ufficiali dell'esercito, e impiegati alla NASA. Come la lista suggerisce, i membri hanno molto in comune e i coordinatori del gruppo hanno cercato di mettere in contatto i membri con gli stessi interessi. La societ\u00e0 produsse cos\u00ec un giornale di 72 pagine, \"Gift of Fire\", pubblicato dieci volte all'anno, il quale contiene articoli riguardanti poesia, arte, e racconti brevi. Forse il pi\u00f9 conosciuto articolo che \u00e8 apparso sul \"Gift of Fire\" \u00e8 il trattato di Grady Towers, \"The Outsiders\"."}
{"id": "2527476", "revid": "767487", "url": "https://it.wikipedia.org/wiki?curid=2527476", "title": "Sydney Buxton", "text": "Figlio di Charles Buxton e nipote di Thomas Fowell Buxton, dopo gli studi al Clifton College ed al Trinity College, si mise in luce nel mondo politico nel 1880 grazie alla pubblicazione del suo \"Handbook to the Political Questions of the Day\", che ebbe 11 edizioni. In quello stesso anno si candid\u00f2 per la prima volta al Parlamento, ma fu sconfitto. Riusc\u00ec ad entrarvi tre anni dopo, vincendo un'elezione suppletiva nel collegio di Peterborough.\nNon fu confermato alle successive elezioni del 1885, ma ancora una volta fu eletto in una consultazione suppletiva, a Poplar, seggio che continu\u00f2 poi a mantenere fino al 1914.\nIl suo primo incarico governativo fu quello da sottosegretario alle colonie (1892-1895), nei governi sotto la guida di William Ewart Gladstone e Archibald Primrose.\nCol ritorno al governo dei liberali dieci anni pi\u00f9 tardi, Buxton fu nominato dal neo Primo Ministro Henry Campbell-Bannerman \"Postmaster General\" (figura di Ministro abolita nel 1969, sostituita da quella di Ministro per le Poste e Telecomunicazioni, che a sua volta \u00e8 stato poi assorbita da quella di Segretario di Stato alla Cultura, alle Comunicazioni e allo Sport), entrando dunque nel Gabinetto del Regno Unito.\nNel gabinetto di Herbert Henry Asquith fu dapprima confermato nel suo ruolo, poi chiamato - nel 1910 - a ricoprire quello di \"President of the Board of Trade\", assimilabile al Ministro per l'industria e il commercio. In questo suo ruolo, a seguito dell'affondamento del Titanic nel 1912, chiese al Lord Cancelliere Lord Loreburn la creazione di una commissione d'inchiesta.\nNel 1914 fu nominato Governatore generale dell'Unione Sudafricana, e nel maggio dello stesso anno Visconte Buxton di Newtimber.\nAllo scoppio della Prima guerra mondiale si trov\u00f2 a gestire - assieme al primo ministro Louis Botha - la rivolta boera e l'invasione dell'Africa Tedesca del Sud-Ovest.\nNel 1920 si ritir\u00f2, e fu elevato al rango di Conte. Continu\u00f2 ad occuparsi di Sud Africa anche una volta tornato in patria, nel suo ruolo di presidente dell\"'Africa Society\". Massone, fu membro della Gran Loggia unita d'Inghilterra."}
{"id": "2527477", "revid": "86599", "url": "https://it.wikipedia.org/wiki?curid=2527477", "title": "Crateri di Mimas", "text": "Segue una lista dei crateri d'impatto presenti sulla superficie di Mimas. La nomenclatura di Mimas \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI crateri di Mimas portano, con l'eccezione di Herschel dedicato allo scopritore della luna, i nomi di personaggi legati alla leggenda di Re Art\u00f9."}
{"id": "2527479", "revid": "1305772", "url": "https://it.wikipedia.org/wiki?curid=2527479", "title": "Peace-keeping", "text": ""}
{"id": "2527480", "revid": "16758", "url": "https://it.wikipedia.org/wiki?curid=2527480", "title": "Sydney Charles Buxton", "text": ""}
{"id": "2527481", "revid": "28592", "url": "https://it.wikipedia.org/wiki?curid=2527481", "title": "5\u00b0 canto dell'inferno", "text": ""}
{"id": "2527484", "revid": "599013", "url": "https://it.wikipedia.org/wiki?curid=2527484", "title": "Mario Muscat", "text": "Biografia.\nAnche suo figlio Brandon \u00e8 un calciatore.\nCarriera.\nDa sempre portiere dell', nel 2000 ha segnato il suo unico gol in carriera."}
{"id": "2527485", "revid": "6923", "url": "https://it.wikipedia.org/wiki?curid=2527485", "title": "PopCap Games", "text": "PopCap Games \u00e8 una societ\u00e0 privata che produce, sviluppa, pubblica e distribuisce giochi Online. La sua sede si trova a Seattle, negli Stati Uniti d'America, dove \u00e8 stata fondata nel 2000.\nStoria.\nPopCap Games viene fondata nel 2000 da John Vechey, Brian Fiete e Jason Kapalka. Inizia producendo il gioco \"Bejeweled\", che nel 2002 riceve un premio dalla Computer Gaming Wall of Fame. Nel 2005 la societ\u00e0 si espande, producendo pi\u00f9 giochi, fra i quali anche \"Feeding Frenzy\" ed il suo seguito \"Feeding Frenzy 2\". Il 22 agosto 2006 viene fondato il sito online di PopCap, che permetter\u00e0 alla societ\u00e0 di espandersi ulteriormente.\nIl 12 luglio 2011 Electronic Arts ufficializza l'acquisizione dell'azienda per 750 milioni di dollari, dando cos\u00ec il permesso alla societ\u00e0 americana di portare su altre piattaforme titoli quali \"Piante contro Zombi\", \"Bejeweled\", \"Zuma\" ed ogni nuovo progetto del team."}
{"id": "2527489", "revid": "363629", "url": "https://it.wikipedia.org/wiki?curid=2527489", "title": "Maschera di ossigeno", "text": ""}
{"id": "2527491", "revid": "1543377", "url": "https://it.wikipedia.org/wiki?curid=2527491", "title": "Campionati del mondo di atletica leggera 2009 - Salto con l'asta femminile", "text": "La gara di salto con l'asta si \u00e8 svolta su due giorni: qualificazioni la sera del 15 agosto e finale la sera del 17 agosto 2009. La polacca Anna Rogowska ha conquistato la medaglia d'oro e il titolo di campionessa del mondo, davanti alla connazionale Monika Pyrek e alla statunitense Chelsea Johnson. Non classificata in finale la campionessa uscente e favorita Elena Isinbaeva, con tre nulli d'ingresso a 4,75 e 4,80 m.\nSituazione pre-gara.\nRecord.\nPrima di questa competizione, il record del mondo (RM) e il record dei campionati (RC) erano i seguenti.\nCampionesse in carica.\nLe campionesse in carica, a livello mondiale e continentale, erano:\nLa stagione.\nPrima di questa gara, le atlete con le migliori tre prestazioni dell'anno erano:\nMolto vicine alle prime tre anche le due polacche Anna Rogowska e Monika Pyrek, con 4,80 e 4,78.\nAl contrario delle stagioni precedenti, la russa Isinbaeva non ha dominato rispetto alle altre atlete, ottenendo la miglior prestazione di soli tre centimetri e perdendo, seppur a pari misura, da Anna Rogowska a Londra il 24 luglio, cosa che non le capitava da pi\u00f9 di un anno.\nQualificazione.\nLa qualificazione si \u00e8 svolta, con le atlete divise in due gruppi (A e B), a partire dalle ore 19:00 UTC+2 del 15 agosto 2009, per terminare poco pi\u00f9 di due ore dopo.\nL'accesso alla finale era riservato alle concorrenti con una misura di almeno 4,60 m (Q) o, in mancanza di dodici di queste, alle prime dodici della qualificazione (q). In virt\u00f9 di queste regole, la qualificazione \u00e8 stata interrotta alla misura di 4,55 m, essendo gi\u00e0 entrate in gara tutte le atlete iscritte ed essendone rimaste in gara solamente undici.\nFinale.\nLa finale si \u00e8 svolta il 17 agosto 2009, \u00e8 iniziata alle ore 18:45 UTC+2 ed \u00e8 terminata alle 20:45.\nCon la vittoria di Anna Rogowska si \u00e8 interrotto il lungo dominio di Elena Isinbaeva nelle manifestazioni internazionali all'aperto: la russa aveva infatti vinto le precedenti due edizioni dei mondiali nel 2005 e nel 2007, le ultime due competizioni olimpiche nel 2004 e nel 2008 e l'ultima rassegna continentale nel 2006, oltre alle ultime tre edizioni dei mondiali indoor nel 2004, 2006 e 2008."}
{"id": "2527497", "revid": "712828", "url": "https://it.wikipedia.org/wiki?curid=2527497", "title": "Umineko When They Cry", "text": ", anche nota semplicemente come Umineko, \u00e8 una serie di otto videogiochi di genere sound novel scritta da Ryukishi07 e pubblicata tra il 17 agosto 2007 e il 31 dicembre 2010 da 07th Expansion. \u00c8 il secondo capitolo del franchise \"When They Cry\" (iniziato con \"Higurashi no naku koro ni\") e come il predecessore si compone a sua volta di due parti: \"Question Arcs\" e \"Answer Arcs\". La storia ruota attorno alle vicende di diciotto persone bloccate tra il 4 e 5 ottobre 1986 su un'isola di propriet\u00e0 privata e ai misteriosi omicidi che le riguardano. Lo scopo del gioco \u00e8 determinare se l'assassino \u00e8 di natura umana o soprannaturale.\nLa sound novel pu\u00f2 essere riprodotta su Microsoft Windows e telefono cellulare. La versione per PlayStation 3, prodotta da Alchemist, \u00e8 invece un \"remake\" in alta definizione, fornito del doppiaggio giapponese, di tutte le colonne sonore originali della sound novel e di un nuovo character design. I primi quattro giochi sono stati pubblicati il 16 dicembre 2010 con il titolo \"Umineko no naku koro ni: majo to suiri no rondo\", mentre il seguito, caratterizzato dal sottotitolo \"Shinjitsu to gens\u014d no nocturne\", \u00e8 uscito un anno pi\u00f9 tardi, il 15 dicembre 2011. La serie \u00e8 stata resa disponibile, sempre da Alchemist, anche per PlayStation Portable con il titolo \"Umineko no naku koro ni Portable\" ed \u00e8 stata divisa in quattro parti, delle quali solo le prime due sono state pubblicate rispettivamente il 20 ottobre e il 17 novembre 2011.\nInizialmente circoscritto ai Comiket giapponesi dove ogni gioco per PC ha fatto il suo debutto, \"Umineko When They Cry\" ha poi ottenuto vari adattamenti, tra cui i manga pubblicati da Square Enix, Ichijinsha, Kadokawa e Ohzora Publishing, una serie televisiva anime di ventisei episodi prodotta da Studio Deen, e i romanzi pubblicati da K\u014ddansha Box. Mentre l'anime e l'adattamento principale dei manga sono stati distribuiti anche in America del Nord, gli otto videogiochi originali sono stati tradotti interamente in italiano da un progetto amatoriale di traduzione e hanno ricevuto tra luglio 2016 e novembre 2017 un'edizione internazionale in lingua inglese a cura di MangaGamer. Quanto alla critica, la serie di sound novel \u00e8 stata lodata per la storia, i personaggi e la colonna sonora.\nTrama.\nLa storia si svolge principalmente durante il lasso di tempo che va dal 4 al 5 ottobre 1986 a , una piccola isola immaginaria di circa 10\u00a0km\u00b2 dell'arcipelago Izu di propriet\u00e0 di Kinzo, il capo della ricca famiglia Ushiromiya. Kinzo \u00e8 in fin di vita e i suoi parenti si riuniscono sull'isola per l'annuale riunione familiare, dove gli adulti e quattro fratelli pianificano di discutere sulla spartizione dell'eredit\u00e0 del padre in previsione della sua morte.\nBen presto un tifone intrappola tutti sul luogo e una strana lettera d\u00e0 il via a uno spaventoso gioco, in seguito al quale vengono ritrovate assassinate sei persone. Se nessuno riuscir\u00e0 a risolvere l'epigrafe nel salone d'entrata della villa principale, i presenti continueranno a morire in modi misteriosi e, secondo il contenuto dell'epigrafe stessa, alla fine Beatrice, la cosiddetta strega dorata e presunta consulente alchemica della famiglia Ushiromiya, ritorner\u00e0 in vita. Protagonista della storia \u00e8 Battler, uno dei nipoti di Kinzo che non vuole ammettere l'esistenza di magia o streghe. Siccome ci\u00f2 impedisce il ritorno della strega, Beatrice porta Battler in una dimensione parallela, dove lo sfida a un gioco di logica contorta in cui Battler dovr\u00e0 dimostrare come gli orrori del 4 e 5 ottobre 1986 siano frutto del genio umano e non di un'entit\u00e0 soprannaturale.\nIl mistero pi\u00f9 frequente nel corso della storia \u00e8 l'enigma della camera chiusa, mentre gli argomenti logici utilizzati sono la \"probatio diabolica\", il paradosso dei corvi e il paradosso del gatto di Schr\u00f6dinger. Se Beatrice riuscir\u00e0 a far arrendere Battler e a fargli accettare la sua esistenza, la fazione magica otterr\u00e0 la vittoria. Se invece Battler riuscir\u00e0 a risolvere tutti gli enigmi con successo, la fazione umana verr\u00e0 liberata da questo gioco infernale. La storia \u00e8 suddivisa in otto episodi, al termine dei quali il tempo ritorna alla mattina del 4 ottobre, i personaggi uccisi vengono resuscitati e gli orrori che li aspettano vengono architettati diversamente. Tutti gli umani ogni volta non ricordano nulla, ad eccezione del Battler nella dimensione parallela che affronta la sfida.\n\"Question Arcs\".\nI giochi di \"Umineko When They Cry: Question Arcs\", in giapponese noti come \u2014 \"When They Cry 3\", sono i primi quattro della serie e introducono il mondo dove si svolge la storia, tra cui le misteriose circostanze avvenute a Rokkenjima e la leggenda della strega dorata. Definiti \"archi di domanda\", sono anche noti col sottotitolo \"Majo to suiri no rondo\" nella versione per PlayStation 3.\n\"Answer Arcs\".\nI giochi di \"Umineko When They Cry: Answer Arcs\", in giapponese noti come \u2014 \"When They Cry 4\", trattano la seconda parte della storia e si addentrano nel cuore del mistero. Dato che ci si avvicina alla conclusione della serie, oltre al proseguimento della trama, che spazia in nuovi luoghi, vengono rivelati durante la lettura numerosi indizi riguardo ai quattro episodi precedenti. Definiti \"archi di risposta\", questi ultimi quattro giochi sono anche noti col sottotitolo \"Shinjitsu to gens\u014d no nocturne\" nella versione per PlayStation 3.\nPersonaggi.\nDurante il susseguirsi di crimini nella storia, i diciotto personaggi riflettono sui casi a cui hanno assistito o di cui sono rimasti in qualche modo vittima. Isolati su Rokkenjima, una delle speculazioni da loro avanzate \u00e8 quella della presenza di una diciannovesima persona sconosciuta che agisca dietro le quinte; in alternativa i personaggi dubitano dei loro conoscenti, prendendo in considerazione la possibilit\u00e0 che qualcuno di essi stia macchinando un piano per impadronirsi del tanto agognato oro di Kinzo. Finch\u00e9 brancolano nel buio, Beatrice continua a fare sfoggio di poteri da grande illusionista oscurando il mondo reale con uno di sua invenzione, ma lo scetticismo di Battler comporta un'indesiderata prospettiva, che essendo in conflitto con la sua, d\u00e0 vita alla tensione dialettica che pervade il loro rapporto.\nIl confronto con Battler non \u00e8 l'unico a cui Beatrice deve andare incontro: il suo modo di concepire l'amore \u00e8 a sua volta in contrasto con quello dell'alter ego Shannon. Il colpevole, identificato in \"Requiem of the Golden Witch\" come Sayo Yasuda, porta infatti in scena pi\u00f9 personalit\u00e0, le quali sono legate tra di loro e danno alla luce conflitti interiori. In questo senso Sayo \u00e8 un colpevole innovativo, la cui identit\u00e0 non pu\u00f2 essere svelata facilmente e il cui movente si cela dietro i suoi sentimenti. La sua figura costituisce il cuore stesso di \"Umineko\" e anche il sesso del suo corpo, \"incapace di amare\" per via di un incidente alle parti intime, non \u00e8 stato confermato dall'autore, che alla domanda se Sayo fosse un individuo transgender ha risposto di voler lasciare ai fan le loro conclusioni. Tuttavia Beatrice, nella sua complessit\u00e0, rimane un personaggio a s\u00e9 stante, definito da Ryukishi07 come il suo preferito \"per via della sua vivacit\u00e0 e delle sue espressioni facciali capaci di cambiare repentinamente come quelle di un gatto\".\nIl realismo dei rapporti sociali, i segreti familiari e la discordia all'interno della famiglia Ushiromiya \u00e8 invece diretta conseguenza dei giorni in cui Ryukishi07 fece servizio civile; tale lavoro gli permise di accumulare una certa esperienza nel campo, grazie a contatti con varie famiglie che lo abituarono ad approcciare i loro problemi e dissidi. Solo Maria, bambina di nove anni che sembra mostrare sintomi della sindrome di Asperger, appare esplicitamente anormale, essendo nata dalla volont\u00e0 dell'autore di creare un personaggio jolly che fosse abbastanza strano e ambiguo da indurre il lettore a metterne in discussione l'innocenza nonostante la giovane et\u00e0.\nModalit\u00e0 di gioco.\n\"Umineko When They Cry\" \u00e8 un gioco di genere giallo descritto come una \"sound novel\" da 07th Expansion. Una sound novel \u00e8 un tipo di visual novel: in entrambi i casi il videogioco \u00e8 composto interamente da testi di dialoghi, e perci\u00f2 il gameplay non richiede quasi nessuna interazione da parte del giocatore, se non l'utilizzo del tasto sinistro del mouse, spazio o invio per il proseguimento della storia. Rispetto alle normali visual novel per\u00f2, le sound novel, come suggerisce il nome stesso, prestano maggiore attenzione alla colonna sonora e agli effetti acustici del gioco, con lo scopo di coinvolgere di pi\u00f9 il lettore nella storia, creando l'atmosfera giusta in accordanza col testo.\nL'obiettivo principale del gameplay \u00e8 stabilire chi \u00e8 il vero assassino in ogni gioco e se ha utilizzato metodi sovrannaturali o umani. Durante il corso degli eventi possono essere visualizzati suggerimenti nel menu interno del gioco, il quale include anche le funzioni di caricamento e salvataggio. Questi suggerimenti, aggiornati in base ai progressi del giocatore, permettono di leggere informazioni supplementari sui personaggi e sulla storia, potenzialmente utili nel corso della risoluzione dei casi.\nUna caratteristica del gioco, aggiunta in \"Turn of the Golden Witch\", \u00e8 la , un tipo di frase che pu\u00f2 essere pronunciata unicamente dai personaggi dotati del titolo di \"strega\" o \"stregone\" e che stabilisce se qualcosa \u00e8 vero con il testo rosso, offrendo cos\u00ec utili indizi al lettore per fargli creare o confutare teorie. Vi \u00e8 poi la , concessa dalla fazione magica in \"Alliance of the Golden Witch\", che pu\u00f2 essere formulata da chiunque ed \u00e8 evidenziata col testo blu per formulare teorie sui vari misteri. Le frasi in dorato, introdotte in \"End of the Golden Witch\", sono le pronunciabili esclusivamente dal \"game master\", colui che conosce la verit\u00e0 assoluta della storia; esse possono rivelarsi pi\u00f9 potenti o meno delle verit\u00e0 rosse a seconda delle circostanze. Oltre alle verit\u00e0 in generale, in \"Twilight of the Golden Witch\" compaiono frasi particolari, dette , che possono risultare attendibili o meno a seconda di chi le dice: se la persona in questione \u00e8 uno dei colpevoli potrebbero essere false, se \u00e8 innocente allora sono indiscutibilmente vere.\nQuando viene completato per la prima volta un episodio, viene reso disponibile il relativo finale chiamato \"Tea party\", il quale mostra dei punti importanti della trama che suggeriscono come proceder\u00e0 la storia. Quando anche questo scenario viene compiuto, appare un altro finale intitolato \"????\" che chiude definitivamente l'episodio. Dopo il completamento di tutti i giochi di \"Umineko When They Cry: Question Arcs\" o \"Umineko When They Cry: Answer Arcs\", appare la sezione \"Music box\" nel menu principale, in cui il giocatore potr\u00e0 riascoltare tutte le musiche utilizzate negli episodi giocati.\nSviluppo e distribuzione.\nGenesi dell'opera.\nPoco prima della fine di \"Higurashi no naku koro ni\" (lett. \u00abQuando friniscono le cicale\u00bb) nel 2006, Ryukishi07 inizi\u00f2 ad avere idee su un possibile seguito per la serie \"When They Cry\", ispirandosi soprattutto al romanzo \"Dieci piccoli indiani\" di Agatha Christie. Tra i legami pi\u00f9 evidenti che desider\u00f2 instaurare tra le due opere vi fu la similitudine del titolo, che consist\u00e9 nella condivisione del , ideato da lui stesso e da suo fratello minore Yatazakura appositamente con il \"na\" rosso (\u306a). La scelta delle parole \"Higurashi\" e \"Umineko\" deriv\u00f2 invece dalla vecchia moda giapponese di intitolare i romanzi con un unico kanji, ma quando l'autore rivolse la sua attenzione al radicale di , ovvero , lo trov\u00f2 grottesco e bizzarro, ragion per cui decise di scrivere i due titoli in hiragana. Anche l'anno di ambientazione si avvicin\u00f2 a quello di \"Higurashi\" cos\u00ec da evitare epoche con mezzi di comunicazione tra cui i cellulari, che avrebbero avuto un forte impatto sia sulle azioni del colpevole sia sulle relazioni tra i vari personaggi.\nAl momento dell'ideazione del seguito, Ryukishi07 cerc\u00f2 un animale che facesse rumore in maniera simile alle cicale e che fosse adatto a un'ambientazione basata su un'isola. Il primo che gli venne in mente fu il gabbiano e, dopo averne cercato qualcun altro senza successo, decise di utilizzare come soggetto del titolo la parola , nome giapponese dei gabbiani codanera. In italiano il titolo originale della serie \"Umineko no naku koro ni\" significa quindi nell'insieme \u00abQuando stridono i gabbiani\u00bb, dove il , essendo stato scritto in hiragana anzich\u00e9 in kanji, ha il duplice significato di e . Di conseguenza la frase, contestualizzata, pu\u00f2 significare anche \u00abquando piangono i gabbiani\u00bb oppure \u00abquando i gabbiani torneranno a stridere\u00bb, con riferimento al 6 ottobre 1986, cio\u00e8 a dopo che sar\u00e0 cessata la tempesta.\nPer quanto riguarda i nomi degli otto episodi in cui \u00e8 suddivisa la storia, l'autore scelse di scriverli interamente in lingua inglese, facendoli terminare tutti in \u00ab\"of the Golden Witch\"\u00bb (lett. \u00abdella strega dorata\u00bb). In particolare, il ruolo di antagonista fu assegnato proprio alle streghe poich\u00e9 gli esseri viventi dotati di una certa longevit\u00e0 hanno una percezione diversa della realt\u00e0 e possono quindi macchiarsi di atti malvagi pur di trovare sollievo dalla noia.\nStoria editoriale.\nLa prima serie.\nIl 9 settembre 2006 Ryukishi07 annunci\u00f2 sul suo blog che il terzo titolo della serie \"When They Cry\", successore di \"Higurashi no naku koro ni\" e \"Higurashi no naku koro ni kai\", sarebbe stato \"Umineko no naku koro ni\". Esattamente tre mesi pi\u00f9 tardi fu rivelato che la pubblicazione del primo gioco era stata programmata per il Comiket dell'estate 2007 e furono accennati alcuni dettagli sul gameplay, come la funzione del tasto destro del mouse per la lettura della descrizione dei personaggi o la consultazione dei suggerimenti. Pochi giorni dopo Ryukishi07 pubblic\u00f2 in anteprima gli schizzi dei diciotto personaggi del primo episodio e da febbraio 2007 cominci\u00f2 a collaborare col direttore della sezione musicale, dai, per la stesura dell'opera. L'11 aprile 2007 BT accett\u00f2 l'incarico della gestione generale e quattro giorni dopo fu completato il design di tredici personaggi. Il logo ufficiale della serie venne pubblicato per la prima volta il 7 maggio 2007. Tra il 9 e il 13 giugno 2007 venne rivelato che la stesura dello scenario era stata conclusa e come titolo provvisorio era stato scelto \"Legend of the Golden Witch\", scritto appositamente in lingua inglese per indicare da subito il maggiore approccio della serie allo stile occidentale. Durante i giorni successivi Ryukishi07 mostr\u00f2 un'anteprima del menu principale e conferm\u00f2 che le espressioni facciali dei diciotto personaggi avrebbero contato in totale dai cinquanta ai settanta volti. A fine giugno 2007 fu pubblicata la copertina ufficiale del videogioco insieme all'annuncio che la sua produzione era entrata ormai nella fase finale, mentre il 3 agosto 2007 venne rivelato che il video d'apertura sarebbe stato accompagnato da una sigla cantata da Akiko Shikata. \"Legend of the Golden Witch\" fu infine pubblicato con titolo inalterato il 17 agosto 2007 al Comiket 72.\nLa stesura del secondo episodio ebbe inizio ad ottobre 2007 e l'11 novembre aveva gi\u00e0 oltrepassato il quaranta percento. Cinque giorni prima della pubblicazione furono apportate altre modifiche al menu principale, e le sezioni \"Tea party\" e \"????\" diventarono nascoste fino alla conclusione dell'episodio relativo. \"Turn of the Golden Witch\" venne quindi pubblicato il 31 dicembre 2007 al Comiket 73. A gennaio 2008 Ryukishi07 si mise subito al lavoro per lo sviluppo del videogioco successivo della serie, che avrebbe avuto un inizio dal ritmo pi\u00f9 veloce rispetto al predecessore. Egli tuttavia inizi\u00f2 a chiedersi su quale grado di difficolt\u00e0 avrebbe dovuto impostare il nuovo episodio e, dopo aver notato che troppi videogiocatori non erano riusciti a ragionare correttamente sui vari enigmi di \"Turn\", interruppe la produzione di ci\u00f2 che sarebbe dovuto diventare \"Land of the Golden Witch\" per ideare una storia pi\u00f9 semplice guidata da un personaggio di supporto. Fu cos\u00ec che diede vita a Virgilia e, contemporaneamente, cominci\u00f2 a pensare a un altro personaggio pi\u00f9 aggressivo che sarebbe dovuto apparire pi\u00f9 avanti nella storia: Erika.\nIl 14 giugno 2008 \"Banquet of the Golden Witch\" entr\u00f2 nella fase di produzione finale e, qualche giorno pi\u00f9 tardi, Ryukishi07 annunci\u00f2 che, a differenza delle trame mystery e fantasy rispettivamente del primo e del secondo episodio, il terzo avrebbe segnato un'ulteriore svolta nella serie costituendo un vero e proprio misto tra i due generi dei predecessori. Il videogioco fu pronto per la pubblicazione l'11 luglio 2008 e debutt\u00f2 il 16 agosto 2008 al Comiket 74. Lo sviluppo del seguito, \"Alliance of the Golden Witch\", si protrasse dal 4 agosto al 24 dicembre dello stesso anno, con la pubblicazione avvenuta il 29 dicembre 2008 al Comiket 75, che concluse la prima parte della serie.\nLa seconda serie.\nRyukishi07 cominci\u00f2 a pensare al primo episodio di \"Umineko no naku koro ni chiru\" il 3 aprile 2009, ma soltanto il giorno 20 diede inizio alla stesura dell'opera. A maggio 2009 assist\u00e9 alle registrazioni dell'adattamento anime dei primi quattro episodi della serie e per migliorarne l'interpretazione rivel\u00f2 l'intera verit\u00e0 della storia a Sayaka \u014chara, ossia la doppiatrice di Beatrice, mentre tenne all'oscuro di tutto sia Daisuke Ono sia Rie Kugimiya, ovvero i doppiatori rispettivamente di Battler e Shannon. Il 26 giugno 2009 l'autore afferm\u00f2 di voler terminare lo sviluppo dell'episodio entro la fine del mese e infatti il 10 luglio venne annunciato che la produzione del videogioco era quasi ultimata. \"End of the Golden Witch\" fu pronto per la distribuzione il 9 agosto 2009 e venne effettivamente distribuito a partire dal 15 agosto 2009 al Comiket 76. Nei mesi successivi l'autore cadde in depressione a causa della scomparsa di BT, suo migliore amico e primo lettore, avvenuta il 10 luglio 2009, ma continu\u00f2 a lavorare a \"Dawn of the Golden Witch\" insieme al resto dello staff, che ringrazi\u00f2 personalmente per averlo affiancato in un momento cos\u00ec difficile. Il sesto capitolo venne completato il 26 dicembre 2009 e presentato pochi giorni dopo, il 30 dicembre, al Comiket 77.\nIl 3 febbraio 2010 Ryukishi07 annunci\u00f2 di voler pensare gi\u00e0 alla stesura del settimo episodio dal momento che il 2010 sarebbe stato l'anno della conclusione della serie. La produzione di \"Requiem of the Golden Witch\" fu portata a compimento l'11 agosto 2010 e il gioco fu pubblicato il 24 agosto al Comiket 78; l'autore specific\u00f2 che questo episodio sarebbe stato caratterizzato sia da un tipo di ambientazione diversa sia da pi\u00f9 \"risposte specifiche\" date agli enigmi mostrati nel corso della storia. L'inizio della stesura dell'ultimo episodio di \"Umineko\", \"Twilight of the Golden Witch\", risale al 6 ottobre 2010, quando l'autore annunci\u00f2 che era finalmente giunto il momento di calare il sipario sulla storia di Battler e Beatrice. Il 21 novembre 2010 venne svelata l'esistenza di un altro videogioco, intitolato \"Tsubasa\", che avrebbe accompagnato \"Twilight\" alla pubblicazione, e agli inizi di dicembre la produzione di entrambe le opere fu portata quasi a compimento, cosa che avvenne effettivamente il giorno 23. L'ottavo e ultimo gioco della serie venne infine pubblicato insieme a \"Umineko no naku koro ni tsubasa\" il 31 dicembre 2010 al Comiket 79. Un altro fan disc, \"Umineko no naku koro ni hane\", fu distribuito accanto a due libretti, intitolati e , il 31 dicembre 2011 al Comiket 81.\nAltre edizioni.\nUna versione di \"Legend of the Golden Witch\" \u00e8 stata pubblicata da Taito per alcuni telefoni cellulari il 31 marzo 2009. Il gioco pu\u00f2 essere riprodotto su FOMA 900 e cellulari i703, tramite BREW come run-time system. Un'altra versione senza musica per iPhone, iPad e iPod touch \u00e8 stata commercializzata da Aibee a partire dal 27 marzo 2013. Un'edizione internazionale della serie a cura di MangaGamer, annunciata presso l'Anime Expo 2015, \u00e8 stata provvista sia di una traduzione aggiornata inglese del gruppo amatoriale Witch Hunt, sia di nuovi sprite dei personaggi sostituibili agli originali. I primi quattro giochi sono stati pubblicati da MangaGamer e Steam l'8 luglio 2016 per Windows e macOS in un'unica raccolta dal titolo \"Umineko When They Cry: Question Arcs\", mentre i successivi quattro sono stati messi in vendita dal 17 novembre 2017 sotto il titolo di \"Umineko When They Cry: Answer Arcs\". La traduzione dei Witch Hunt era gi\u00e0 stata autorizzata in precedenza da 07th Expansion, in quanto secondo Ryukishi07 nel mondo dei \"d\u014djin soft\" i progetti di traduzione esteri sono accettati di buon grado, finch\u00e9 si limitano a offrire patch aggiuntive che promuovano l'acquisto legale del prodotto.\nUn \"remake\" per PlayStation 3, sottotitolato , \u00e8 stato pubblicato da Alchemist il 16 dicembre 2010. Il prodotto copre i primi quattro giochi per PC e le sue caratteristiche includono una grafica in HD, tutte le colonne sonore originali della sound novel e il doppiaggio completo dei personaggi. Il seguito, \"Umineko no naku koro ni chiru\", \u00e8 stato rifatto in modo simile, sempre per PlayStation 3, con il sottotitolo ed \u00e8 stato pubblicato da Alchemist il 15 dicembre 2011. Nel corso del 2011 l'azienda annunci\u00f2 anche un adattamento di entrambi i \"remake\" per PlayStation Portable con il titolo , ognuno di essi separato in due giochi. \"Rondo\" \u00e8 stato diviso infatti in \"Portable 1\", con \"Legend\" e \"Turn\", e \"Portable 2\", con \"Banquet\" ed \"Alliance\", pubblicati rispettivamente il 20 ottobre e il 17 novembre 2011. \"Nocturne\" doveva essere diviso invece in \"Portable 3\", con \"End\" e \"Dawn\", e \"Portable 4\", con \"Requiem\" e \"Twilight\", ma le date di pubblicazione non sono mai state rese note fino al fallimento di Alchemist nell'aprile 2016.\nTematiche trattate e analisi.\nL'opera punta a inquadrare le convenzioni del mystery e del fantasy per poi unirle insieme, in modo da creare un misto di verit\u00e0 e fantasia dove gli aspetti della realt\u00e0 diventano un tutt'uno con la finzione. Secondo la studiosa Dani Cavallaro, i due generi sono trattati in maniera equilibrata e gli aspetti pi\u00f9 fantasiosi del racconto non oscurano la complessit\u00e0 dei personaggi, la loro intelligenza e personalit\u00e0. L'articolata introspezione della psiche umana sottolinea l'inevitabilit\u00e0 dell'isolamento e della solitudine, e i detective stessi della narrazione sono coinvolti in prima persona dalla tragicit\u00e0 degli eventi. Nonostante dopo l'introduzione di tutti i personaggi la storia assuma ben presto una piega seria e drammatica, secondo Rebecca Silverman di Anime News Network viene lasciato spazio anche al fanservice, come nel caso del personaggio Dlanor A. Knox, personificazione del moe. L'ambientazione \u00e8 stata ampiamente occidentalizzata per far avvicinare la cultura giapponese a quella europea, e Ryukishi07 si \u00e8 ispirato in particolar modo all'architettura neogotica del XVIII secolo per la sua natura pi\u00f9 adatta alla letteratura dell'orrore. La disintegrazione fisica, mentale ed etica dei personaggi avviene attraverso il disordine, l'ossessione, la confusione psicologica e la distorsione della realt\u00e0. Il tutto, unito ad avidit\u00e0 e forti desideri di vendetta scaturiti dal risentimento, si avvicina alle linee narrative del gotico e, data l'assenza di una qualsiasi autorit\u00e0 giudiziaria sull'isola, chiunque pu\u00f2 dare libero sfogo ai propri istinti depravati, sprofondando ben presto in un processo delirante di autodistruzione che degenera, in ultima analisi, nella follia vera e propria.\nIl tema principale della serie \u00e8 l'\u00abamore eterno\u00bb, una sorta di amore platonico che Ryukishi07 ha ammesso di introdurre in ogni suo lavoro in quanto, a suo parere, \u00e8 uno dei fattori che fa vivere il protagonista per davvero nelle sue storie. Nel caso specifico di \"Umineko\" viene suggerito pi\u00f9 volte che l'amore \u00e8 quasi la soluzione al mistero principale del videogioco e l'aspetto eterno di questo sentimento \u00e8 stato fortemente enfatizzato. Altri temi pi\u00f9 generali che si possono individuare progressivamente, durante lo sviluppo dell'intreccio, sono il sessismo, le conseguenze psicologiche della disforia di genere e la disumanizzazione.\nStile.\nIl videogioco originale \u00e8 stato realizzato con il motore grafico NScripter. I disegni sono spogli di ornamenti ridondanti e l'unica parte del corpo dei personaggi a essere dinamica \u00e8 la faccia, che ha il compito di mostrare reazioni diverse allo scorrimento del testo. A differenza delle altre visual novel, dove \u00e8 possibile prendere decisioni nel corso del gameplay che influiscono sul proseguimento della storia, \"Umineko\" dispone di un unico intreccio, come se fosse un vero e proprio romanzo a senso unico. Inoltre i dialoghi e i testi compaiono direttamente sulle immagini stesse del gioco invece che nei tipici text box posizionati nella parte inferiore della schermata, ad indicare la maggiore priorit\u00e0 data sia alla storia sia alle musiche riprodotte in sottofondo. L'omissione di informazioni specifiche, come ad esempio le date di nascita di alcuni personaggi, \u00e8 stata una sorta di precauzione presa da Ryukishi07 per evitare di rivelare dettagli errati sulla storia: essa ruota intorno a pi\u00f9 et\u00e0 e generazioni e il bench\u00e9 minimo errore cronologico avrebbe potuto generare facilmente delle contraddizioni. Anche l'elaborazione delle verit\u00e0 rosse fu opera non da poco, in quanto l'autore sapeva che una volta apparse, a differenza di altre informazioni manipolabili, non le avrebbe potute pi\u00f9 modificare. Viceversa, il genere di storia gli facilit\u00f2 il processo di scrittura, in quanto la descrizione delle frequenti scene di morti e omicidi si adattava meglio al suo stile.\nLa narrazione punta ovviamente all'intrattenimento del lettore, ma Ryukishi07 ha ammesso di aver scritto le sue opere anche e soprattutto per il proprio divertimento, altrimenti non se ne sarebbe potuto sentire soddisfatto. Inoltre uno degli obiettivi principali della trama \u00e8 quello di illudere il pubblico, depistarlo e poi tradire le sue aspettative in maniera improvvisa, una tecnica stilistica che trova applicazione particolare in \"Umineko\", in quanto tutto ci\u00f2 che non viene scritto con la verit\u00e0 rossa potrebbe non essere vero e costringe in questo modo il lettore a diffidare continuamente del testo e a mettere alla prova le sue capacit\u00e0 ermeneutiche. Allo scopo di migliorare la storia da questo punto di vista, ai tempi della produzione i pareri dei fan su Internet e le reazioni di alcune persone tra cui BT, furono essenziali all'autore per la costruzione di una sorta di \"feedback\" a cui fare riferimento. Nonostante ci\u00f2, per quanto supposizioni e teorie sul web potessero avvicinarsi alla verit\u00e0, l'identit\u00e0 del colpevole non fu mai cambiata.\nL'opera non offre spiegazioni a tutto, bens\u00ec viene lasciata al lettore l'opportunit\u00e0 di interpretare la storia come meglio crede e di ideare la sua \"verit\u00e0 definitiva\" dietro ogni mistero. Le risposte date in \"Requiem of the Golden Witch\" a tutti gli enigmi della serie non rivelano infatti come siano avvenuti precisamente i vari omicidi, e anche in questo caso tocca al lettore cogliere i giusti indizi per sviluppare una propria versione dei fatti. Sebbene le deduzioni a cui arrivano i detective siano a tratti inaffidabili, l'autore ha fatto in modo che i personaggi stessi spiegassero concetti fondamentali per la formulazione di teorie corrette, sicch\u00e9 il \"gioco\" consistesse proprio nella sfida di svelare ogni mistero senza limitarsi a scoprire il nome del colpevole. Invece l'ultimo episodio della serie, \"Twilight of the Golden Witch\", \u00e8 stato concepito dall'autore come una specie di postfazione, il cui scopo fosse quello di completare il significato della storia con un lieto fine che potesse soddisfare anche chi non avesse compreso tutto.\nAltri media.\nManga.\nUn adattamento manga \u00e8 stato pubblicato da Square Enix e realizzato da sei \"mangaka\" che hanno lavorato separatamente sui vari episodi della sound novel. Le pubblicazioni sono avvenute soprattutto su \"Monthly Gangan Joker\", e i volumi messi in vendita sotto l'etichetta Gangan Comics sono stati in tutto cinquanta. La serializzazione di \"Legend of the Golden Witch\", a cura di Kei Natsumi, \u00e8 iniziata il 22 dicembre 2007 sul numero 10 del \"Gangan Powered\" e pi\u00f9 tardi, a causa della sospensione della rivista, \u00e8 stata trasferita su \"Gangan Joker\" dal 22 aprile 2009 fino alla sua conclusione sul numero di settembre dello stesso anno. I capitoli sono stati raccolti in quattro volumi \"tank\u014dbon\", pubblicati in Giappone tra il 21 giugno 2008 e il 22 dicembre 2009.\n\"Turn of the Golden Witch\", disegnato da Jir\u014d Suzuki, \u00e8 stato serializzato sui numeri tra agosto 2008 e ottobre 2010 del \"Monthly GFantasy\" e conta in tutto cinque volumi, pubblicati tra il 22 giugno 2009 e il 22 dicembre 2010. Il terzo episodio, \"Banquet of the Golden Witch\", \u00e8 stato illustrato anch'esso da Kei Natsumi e ha iniziato la serializzazione sul numero di ottobre 2009 del \"Gangan Joker\", per poi terminare sul numero di luglio 2011. I \"tank\u014dbon\" dell'adattamento sono stati pubblicati dal 22 aprile 2010 al 22 agosto 2011, per un totale di cinque volumi in circa un anno. \"Alliance of the Golden Witch\" di S\u014dichir\u014d, serializzato dal 1\u00ba ottobre 2009 sulla webzine \"Gangan Online\", ha concluso la prima parte della serie il 2 febbraio 2012. Sei volumi sono stati pubblicati tra il 22 aprile 2010 e il 21 aprile 2012. La serializzazione di \"End of the Golden Witch\", ad opera di Akitaka, ha avuto inizio sul numero di novembre 2010 del \"Gangan Joker\" e si \u00e8 conclusa due anni pi\u00f9 tardi sul numero di dicembre 2012. Dei sei volumi editi da Square Enix, il primo e l'ultimo sono stati pubblicati rispettivamente il 22 aprile 2011 e il 22 dicembre 2012. L'inizio di \"Dawn of the Golden Witch\" di Hinase Momoyama risale invece al numero di dicembre 2010 del \"GFantasy\". L'adattamento dell'episodio, terminato nel dicembre 2012, \u00e8 composto da sei volumi \"tank\u014dbon\", la cui pubblicazione \u00e8 avvenuta tra il 22 agosto 2011 e il 22 dicembre 2012.\nIl settimo episodio, \"Requiem of the Golden Witch\", illustrato da Eita Mizuno, ha iniziato la serializzazione sul numero di maggio 2011 del \"Monthly Sh\u014dnen Gangan\". La conclusione ha avuto luogo il 12 marzo 2015 sul numero di aprile, e tra il 22 dicembre 2011 e il 22 aprile 2015 i capitoli sono stati raccolti in nove volumi \"tank\u014dbon\". \"Twilight of the Golden Witch\", disegnato da Kei Natsumi, \u00e8 stato serializzato invece dal 21 gennaio 2012 al 22 giugno 2015 su \"Gangan Joker\". I volumi pubblicati ammontano a nove: il primo \u00e8 stato messo in vendita il 22 agosto 2012, mentre gli ultimi due hanno concluso insieme la serie il 22 agosto 2015. A differenza della sound novel dove viene lasciato spazio all'immaginazione del lettore fino alla fine, nel manga sono mostrate tutte le risposte al mondo di \"Umineko\". In America del Nord i diritti dei vari manga sono stati acquistati nell'aprile 2012 da Yen Press, che pi\u00f9 tardi ha iniziato la pubblicazione della serie sotto il titolo di \"Umineko When They Cry\".\nManga spin-off.\nI seguenti manga, in alcuni casi raccolti in antologie, sono spin-off ambientati nello stesso universo di \"Umineko When They Cry\":\nDrama-CD.\nDiversi drama-CD di \"Umineko When They Cry\" sono stati prodotti da Frontier Works e raccolti in due cofanetti. Il primo \u00e8 stato pubblicato il 24 giugno 2009 con il titolo , mentre il secondo \u00e8 stato reso disponibile un mese pi\u00f9 tardi, il 23 luglio 2009, intitolato . I doppiatori dei personaggi sono gli stessi dell'anime.\nRomanzi.\nUna serie di romanzi, basata sulle sound novel originali, \u00e8 stata scritta sempre da Ryukishi07 di 07th Expansion con le copertine illustrate da Tomohi. K\u014ddansha Box ha iniziato a pubblicare gli adattamenti letterari di \"Umineko When They Cry: Question Arcs\" a partire dal luglio 2009 con \"Legend of the Golden Witch (1)\", ed \u00e8 poi passata a \"Umineko When They Cry: Answer Arcs\" nel luglio 2012 con \"End of the Golden Witch (1)\". Ogni gioco \u00e8 stato diviso in due volumi, che al 2 giugno 2015 ammontano in tutto a tredici.\nAnime.\nUna serie televisiva anime di ventisei episodi, ispirata a \"Umineko When They Cry\", fu annunciata da Frontier Works nel luglio 2008 e sponsorizzata con video promozionali in streaming su Animate TV e Famits\u016b. Prodotta dallo studio di animazione Studio Deen, copre gli avvenimenti delle prime quattro sound novel originali. La regia \u00e8 a cura di Chiaki Kon e la supervisione della sceneggiatura \u00e8 stata affidata a Toshifumi Kawase, i quali avevano gi\u00e0 lavorato precedentemente insieme per l'adattamento anime di \"Higurashi no naku koro ni\". Il character design, basato sui disegni originali di Ryukishi07, \u00e8 stato invece sviluppato da Y\u014dko Kikuchi. Nell'adattamento, le frasi dette dai personaggi sotto forma di verit\u00e0 rosse o blu appaiono scritte sullo schermo nel relativo colore mentre scorrono in direzione orizzontale, verticale o diagonale.\nLa serie \u00e8 stata trasmessa in Giappone dal 2 luglio al 24 dicembre 2009 su Chiba TV e qualche giorno pi\u00f9 tardi su altre stazioni televisive. Tra il 23 ottobre 2009 e il 22 ottobre 2010 gli episodi sono stati raccolti da Geneon Entertainment in tredici BD/DVD, contenenti nell'edizione limitata anche alcuni speciali intitolati dalla durata di un minuto. Tre cofanetti dei DVD sono stati poi pubblicati tra il 26 maggio e il 22 ottobre 2010. In America del Nord i diritti dell'anime sono stati acquistati da NIS America, che ha curato un'edizione sottotitolata in inglese suddivisa in due Blu-ray Disc, pubblicata il 4 dicembre 2012.\nWeb radio.\nUna trasmissione radiofonica di dieci episodi, intitolata , \u00e8 andata in onda sulla web radio, ospitata da Animate TV, dal 26 agosto 2009 al 13 gennaio 2010. Lo spettacolo \u00e8 stato condotto dalla doppiatrice di Beatrice, Sayaka \u014chara, la quale ha presentato numerosi ospiti come Daisuke Ono e Marina Inoue, ossia i doppiatori di Battler e Jessica. Nell'episodio aggiuntivo speciale del 28 aprile 2010 sono stati invitati anche la doppiatrice di Ange, Rina Sat\u014d, e l'autore della serie, Ryukishi07. I dieci episodi, speciale escluso, sono stati poi pubblicati in due raccolte, da due CD l'una, rispettivamente il 23 dicembre 2009 e il 27 gennaio 2010.\nVideogiochi.\nUn picchiaduro 2D basato sulla serie, intitolato , \u00e8 stato distribuito da 07th Expansion il 31 dicembre 2010 al Comiket 79. Una versione per Xbox 360, sviluppata da Alchemist, \u00e8 stata pubblicata il 6 ottobre 2011 con il titolo . Il seguito, dal titolo , \u00e8 stato reso disponibile il 31 dicembre 2011 al Comiket 81 e ha incluso i disegni vincitori di un concorso tenutosi tra il 15 luglio e il 15 agosto 2011 sulla comunit\u00e0 virtuale Pixiv.\nL'8 novembre 2013 \u00e8 stata sponsorizzata con un evento ad Akihabara l'uscita di un pachi-slot ispirato alla serie, prodotto da Oizumi e 07th Expansion: \u2014 \"When They Cry 3+4\". Il gameplay \u00e8 caratterizzato da 43 doppiatori e da un testo che conta pi\u00f9 di 4000 parole. Il character design \u00e8 diverso sia da quello dell'anime sia dal gioco originale, mentre la storia si basa su tutti e otto gli episodi della serie. Una versione online \u00e8 stata resa disponibile per PC il 20 febbraio 2014. Un'applicazione del gioco per iOS e un'altra per Android sono state pubblicate rispettivamente il 25 marzo e il 1\u00ba aprile 2014. Un gioco di carte collezionabili, prodotto da Sorayume e intitolato , \u00e8 stato pubblicato per iOS e Android il 22 ottobre 2013.\nColonna sonora.\nLa sound novel adotta tre sigle d'apertura differenti. I primi quattro episodi si aprono con il singolo di Akiko Shikata, distribuito il 15 agosto 2008 al Comiket 74 e pubblicato da Frontier Works il 29 agosto dello stesso anno. I primi due episodi di \"Chiru\", \"End\" e \"Dawn\", usano come sigla iniziale la musica di Ayumu, pubblicata da Geneon Entertainment il 26 novembre 2009. Infine gli ultimi due episodi della serie, \"Requiem\" e \"Twilight\", presentano come terza e ultima sigla d'apertura , composta da Nei Kino e pubblicata il 14 agosto 2010. I \"remake\" per PlayStation 3, \"Majo to suiri no rondo\" e \"Shinjitsu to gens\u014d no nocturne\", sono caratterizzati invece da due nuove sigle d'apertura: di Kokomi e di Ayumu, pubblicate da 5pb. Records rispettivamente il 26 gennaio 2011 e il 25 gennaio 2012.\nAlla fine di ogni episodio vengono riprodotte due sigle differenti: una al completamento del gioco principale, quando viene mostrata la lista dei personaggi, e una al termine del relativo \"????\", quando scorrono i crediti. In \"Legend of the Golden Witch\", \"Bring The Fate\" (lett. \u00abGestisci il destino\u00bb) di Hironori Doi \u00e8 la prima sigla di chiusura, mentre di -45 viene usata per i crediti. In \"Turn\" vengono riprodotte prima di U2 Akiyama e poi di Kazumi Kimura. La lista dei personaggi e i crediti di \"Banquet\", invece, sono accompagnati rispettivamente da \"Dread of the grave -rhythm ver-\" (lett. \u00abPaura della tomba -versione ritmata-\u00bb), composta da SB Yune, e da \"ACTIVE PAIN\" (lett. \u00abDolore effettivo\u00bb), composta da Zakuro Motoki. Infine l'ultimo episodio di \"Umineko When They Cry: Question Arcs\", \"Alliance\", si conclude con \"Discode\" di Kanae Sakura e poi, ancora una volta come in \"Legend\", con \"R\u014dgoku Strip\" di -45.\nDurante la lista dei personaggi e i crediti di \"End\" si possono ascoltare di -45 e di Rekka Katakiri. In \"Dawn\" si hanno invece come prima sigla di chiusura \"Birth of a new witch\" (lett. \u00abNascita di una nuova strega\u00bb) di Zakuro Motoki e come sigla dei crediti di Nei Kino. Le musiche finali di \"Requiem\" sono \"the executioner\" (lett. \u00abl'esecutore\u00bb) di zts e di Kanae Sakura. Infine in \"Twilight\", l'episodio che conclude \"Chiru\" e l'intera serie, a causa del finale aggiuntivo vi sono tre sigle di chiusura al posto di due: a differenza del \"finale dell'inganno\", dove si ottiene la sigla d'apertura \"Umineko no naku koro ni\" dei primi quattro episodi, il \"finale della magia\" viene accompagnato sia dal singolo in lingua italiana , composto e cantato da Akiko Shikata e pubblicato da Frontier Works l'8 giugno 2011, durante la lista dei personaggi sia da \"engage of marionette\" di dai durante lo scorrimento dei crediti.\nLa serie televisiva anime presenta due sigle originali, pubblicate rispettivamente il 19 agosto e il 16 settembre 2009: una d'apertura, cantata da Akiko Shikata e intitolata , e una di chiusura, interpretata da Jimang dei Sound Horizon e intitolata . Entrambe le sigle fanno uso dell'italiano: la prima nel testo del coro, mentre la seconda nel titolo. La colonna sonora originale di \"Legend of the Golden Witch\", intitolata \"Essence\", \u00e8 stata pubblicata da Frontier Works il 26 agosto 2009.\nAccoglienza.\n\"Umineko When They Cry\" ha subito riscosso un discreto successo grazie alla buona reputazione del predecessore \"Higurashi no naku koro ni\"; infatti il circolo 07th Expansion, presentatosi il 17 agosto 2007 al Comiket 72 per la pubblicazione del primo gioco, \"Legend of the Golden Witch\", vendette tutte le copie disponibili dopo soltanto trenta minuti dall'apertura. Recensendo l'edizione internazionale su Steam, Cody Perez di The Fandom Post, pur preferendo in generale la grafica in HD della versione per PlayStation 3, ha apprezzato la decisione di MangaGamer di inserire nuovi sprite dei personaggi sostituibili agli originali. Il recensore \u00e8 rimasto anche positivamente colpito da alcune composizioni musicali tra cui le sigle, reputando per\u00f2 un punto a sfavore l'assenza di un componente chiave come il doppiaggio. Quanto alla storia, Perez ha definito \"Umineko\" possibilmente la visual novel pi\u00f9 stimolante ed enigmatica da lui mai giocata, grazie a personaggi unici tra cui Battler, che considera il protagonista perfetto per il giocatore da impersonare.\nAnche Marcus Estrada di Hardcore Gamer ha apprezzato il cast originale di personaggi alle prese con aspetti economici e rapporti familiari impegnativi. Tuttavia, al contrario di Perez, ha dato poca importanza all'assenza del doppiaggio, definendo la colonna sonora \"sublime\" e trovando come unico neo il motore di gioco, cui manca la personalizzazione di impostazioni come la velocit\u00e0 di scorrimento automatico del testo e la scelta del font. Nicole Seraphita di Tech Raptor ha invece dichiarato che \"Umineko\" \u00e8 una storia molto pi\u00f9 profonda e toccante di \"Higurashi\", valutando la lunghezza di circa un milione di parole dell'intera serie sia in termini positivi, per via dello spazio dedicato a ogni personaggio, sia negativi, a causa di scene dal ritmo eccessivamente lento. Ha anche avanzato critiche sul character design originale di Ryukishi07 e gli sprite femminili di MangaGamer, ma malgrado ci\u00f2 ha lodato il lavoro svolto sulla colonna sonora e considerato \"Umineko\" una delle migliori visual novel disponibili su Steam.\nLa serie televisiva \u00e8 stata premiata sia col primo posto nella classifica dei migliori dieci anime di genere horror redatta nel 2013 da Japanator, sia col ventesimo posto nella classifica di anime horror redatta nel 2015 da Gakusei no Madoguchi. Nick Browne di T.H.E.M Anime Reviews, non avendo provato il gioco originale, ha criticato pi\u00f9 l'adattamento in s\u00e9 che la storia, presupponendo che molti aspetti da lui giudicati negativi, come l'introduzione maldestra dei personaggi, \"possano essere riconducibili all'incapacit\u00e0 dello studio di adattare un buon videogioco in una buona serie televisiva, anzich\u00e9 necessariamente a un difetto fondamentale nella storia\". Serdar Yegulalp di About.com, sebbene abbia apprezzato la trama \"intrigante\" e la posa di Battler alla \"Obiezione!\" di Phoenix Wright, ha trovato \"Umineko\" \"una serie con una grande premessa, alcune idee interessanti e una realizzazione assolutamente straziante \u2014 in entrambi i sensi di quella parola \u2014 della sua storia\", riferendosi sia al tipo di anime molto cruento, sia alla difficolt\u00e0 dello studio di \"aggiungere tutto ci\u00f2 che c'era nel gioco\". Robert Allen di Tech-Gaming ha sottolineato la complessit\u00e0 della storia, consigliando l'opera soprattutto a chi ha gradito \"\".\nPer quanto concerne il manga, secondo Oricon i volumi della serie che hanno riscosso pi\u00f9 successo nel corso della prima settimana dalla loro pubblicazione in Giappone appartengono entrambi all'adattamento di \"Legend of the Golden Witch\". Ad aver raggiunto le prime dieci posizioni nelle classifiche delle vendite sono, infatti, il terzo, classificatosi nono tra il 22 e il 28 giugno 2009 con 96.191 copie vendute, e il quarto, in settima posizione tra il 21 e il 27 dicembre 2009 grazie alla vendita di copie. In America del Nord, invece, il secondo volume di \"Legend of the Golden Witch\" si \u00e8 aggiudicato l'ottavo posto tra i dieci manga best seller individuati dal \"New York Times\" tra il 24 febbraio e il 2 marzo 2013. Nella recensione del primo volume della serie, Rebecca Silverman di Anime News Network ha apprezzato la trama mystery e le illustrazioni, opportunamente spaventose nei momenti adatti, di Kei Natsumi, consigliando l'opera sia ai fan di \"Higurashi\" sia agli appassionati dei libri di Agatha Christie. Tuttavia nella recensione del primo volume di \"Turn of the Golden Witch\", la Silverman ha affermato di trovare i disegni di Jir\u014d Suzuki molto pi\u00f9 spaventosi e piacevoli di quelli del predecessore, definendo il nuovo character design di Beatrice \"impressionante\". L.B. Bryant di ICv2, recensendo il primo volume di \"Legend of the Golden Witch\", ne ha invece sottolineato solo aspetti negativi, come il ritmo inconsistente e i disegni di alcuni personaggi troppo dettagliati a dispetto di altri."}
{"id": "2527504", "revid": "1305772", "url": "https://it.wikipedia.org/wiki?curid=2527504", "title": "When in Rome", "text": ""}
{"id": "2527507", "revid": "1543377", "url": "https://it.wikipedia.org/wiki?curid=2527507", "title": "Friedrich Schwindl", "text": "Vita.\nAttivo come violinista, flautista, pianista, insegnante e compositore, Schwindl conobbe nel 1763 il giovane Mozart a Bruxelles. Fu inoltre primo violino del margravio di Wied-Runkel, alla corte di Colloredo e nel 1770 alla corte di Guglielmo V di Orange-Nassau a L'Aia. Nel 1776 si stabil\u00ec a Ginevra, dove fond\u00f2 una scuola di musica e quattro anni dopo si trasfer\u00ec a Karlsruhe, lavorando per il resto della sua vita come primo violino dell'orchestra di corte di Baden, per la quale scrisse due singspiel.\nAll'epoca le sue opere erano molto in voga e furono edite da Johann Nepomuk Hummel ad Amsterdam. Scrisse inoltre Sinfonie nello stile della Scuola di Mannheim, musica da camera, duetti vocali, trii, oratori e diverse opere corali. I singspiel \"Die drei P\u00e4chter\" (I tre mezzadri, 1778) e \"Das Liebesgrab\" (La tomba dell'amore, 1779) sono stati entrambi eseguiti a M\u00fchlhausen."}
{"id": "2527508", "revid": "767487", "url": "https://it.wikipedia.org/wiki?curid=2527508", "title": "Stafford (New Jersey)", "text": "Stafford \u00e8 un comune degli Stati Uniti d'America, nella Contea di Ocean, nello Stato del New Jersey.\nIl capoluogo comunale della township \u00e8 il Census-designated place di Manahawkin."}
{"id": "2527509", "revid": "119816597", "url": "https://it.wikipedia.org/wiki?curid=2527509", "title": "Manahawkin", "text": "Manahawkin \u00e8 un census-designated place degli Stati Uniti d'America, capoluogo del comune di Stafford, nella Contea di Ocean, nello stato del New Jersey."}
{"id": "2527510", "revid": "15756", "url": "https://it.wikipedia.org/wiki?curid=2527510", "title": "Between Order and Model", "text": "Between Order and Model \u00e8 il primo EP della band gallese Funeral for a Friend, pubblicato il 12 agosto 2002 dalla Mighty Atom Records nel Regno Unito. Essendo stato stampato in un numero limitato di copie, \u00e8 molto ricercato dai fan della band. Tutte le tracce, ad esclusione di \"Juno\", sono state incluse nell'EP del 2003 Seven Ways to Scream Your Name. La traccia \"Red Is the New Black\" \u00e8 stata inserita nel primo album della band, \"Casually Dressed &amp; Deep in Conversation\", dove \"Juno\" \u00e8 stata rinominata \"Juneau\". La band ha anche registrato un promo-video della traccia \"10:45 Amsterdam Conversations\" con la formazione corrente nel 2002 per Bandit (uno show televisivo gallese).\nIl 20 settembre 2013 la band ha annunciato che l'EP sar\u00e0 ripubblicato il 15 novembre tramite Mighty Atom Records ed End Hits Records (l'etichetta dei Boysetsfire). Si tratta di una versione rimixata e rimasterizzata dal produttore Joe Gibb, alla quale sono state aggiunte alcune tracce inedite o rare: \"Storytelling pt. 2\", \"Grand Central Station\" (inedite) e \"The Getaway Plan\" (presente in \"\") provengono dalla stessa sessione in cui \u00e8 stato registrato l'EP; le ultime 4 tracce sono registrazioni live delle 4 originali canzoni dell'EP effettuate il 14 agosto 2013 durante il soundcheck prima del concerto ad Augusta. La versione in vinile \u00e8 stampata in 300 copie colorate; il booklet \u00e8 composyo da 12 pagine di foto d'archivio della band e note scritte da Matt Davies, Josh Latshaw (Boysetsfire) e Oliver Sykes (Bring Me the Horizon).\nCritica.\nVulture Hound Magazine ha descritto la band come una \"pura forza della natura\" e l'EP come una \"forma di espressione pi\u00f9 naturale\" (rispetto ai lavori successivi della band, pi\u00f9 raffinati e puliti). Il critico afferma comunque che la versione qui presentata di \"Juno\" ha un approccio troppo grezzo e difficilmente ascoltabile, e si mostra lieto del fatto che il gruppo abbia reinterpretato la canzone aggiungengo parti vocali pi\u00f9 armoniche per l'album di debutto. Un altro magazine inglese, Glasswerk, afferma che l'EP, oltre ad essere un punto di riferimento per un'intera generazione di giovani musicisti e fan, resta ancora vitale ed attuale dieci anni dopo la sua uscita. Secondo il recensore, \"The Art of American Football\" potrebbe essere presente pi\u00f9 su uno dei primi album degli Avenged Sevenfold che su un disco dei Funeral for a Friend (alla luce del sound sviluppato successivamente dalla band). Parole di elogio sono anche espresse per \"Juno\", ed in particolare per il suo ritornello.\nTracce.\n\"10:45 Amsterdam Conversations\".\nIl testo della canzone \u00e8 stato scritto dal chitarrista Kris Coombs-Roberts e si tratta anche della prima canzone scritta dai Funeral for a Friend con il cantante Matt Davies.\n\"The Art of American Football\".\nUna delle canzoni pi\u00f9 heavy e aggressive scritte dalla band, deriva il suo sound principalmente da Coombs-Roberts, grande appassionato di musica metal.\n\"Red Is the New Black\".\nMatt Davies ha affermato che la canzone a livello di testo \"parla delle persone che danno importanza allo stile o alla sostanza\". Avendo a disposizione il riff iniziale, il chitarrista Coombs-Roberts ha poi scritto il resto della musica assieme ad un suo amico che faceva parte di un'altra band, chiedendogli poi di \"lasciargli\" quelle parti perch\u00e9 si adattavano perfettamente al brano dei Funeral for a Friend.\n\"Storytelling pt. 2\".\nSi tratta di una versione anteriore a quella poi presente su \"Casually Dressed &amp; Deep in Conversation\". \u00c8 stata registrata negli studi di Billy Anderson.\n\"The Getaway Plan\".\nMatt Davies ha detto che la canzone musicalmente si pu\u00f2 intendere come una sorta di omaggio ad alcune band che hanno influenzato i Funeral for a Friend nei primi anni di vita, come Snapcase, Faith No More e Glassjaw."}
{"id": "2527512", "revid": "162719", "url": "https://it.wikipedia.org/wiki?curid=2527512", "title": "HMS Gloucester (C62)", "text": ""}
{"id": "2527514", "revid": "52076", "url": "https://it.wikipedia.org/wiki?curid=2527514", "title": "Mureybet", "text": ""}
{"id": "2527515", "revid": "74801", "url": "https://it.wikipedia.org/wiki?curid=2527515", "title": "East Orange", "text": "East Orange \u00e8 un comune degli Stati Uniti d'America, nella Contea di Essex, nello Stato del New Jersey."}
{"id": "2527516", "revid": "1303834", "url": "https://it.wikipedia.org/wiki?curid=2527516", "title": "Pietro Massolo", "text": "Dopo aver ucciso la moglie nel 1537 ed essendo stato condannato alla pena capitale, nel 1538 divenne monaco, col nome di Lorenzo, in San Benedetto di Mantova ed appartenne alla Congregazione cassinese di Santa Giustina di Padova."}
{"id": "2527517", "revid": "385128", "url": "https://it.wikipedia.org/wiki?curid=2527517", "title": "HMS Manchester (C15)", "text": ""}
{"id": "2527522", "revid": "76963", "url": "https://it.wikipedia.org/wiki?curid=2527522", "title": "David Feiss", "text": "Ha iniziato a lavorare ai cartoni animati verso il 1978, presso Hanna-Barbera.\nNel 1980 ha lavorato per rilanciare la serie \"I Jetsons\" essendo in seguito un animatore chiave per produrne il film, \u00e8 stato inoltre co-animatore di \"The Ren and Stimpy Show\" durante la sua prima stagione. \u00c8 famoso per aver creato le serie animate \"Mucca e Pollo\" e \"Io sono Donato Fidato\" trasmesse da Cartoon Network dirigendone tutti gli episodi e lavorandovi anche come scrittore, collaborando spesso con Michael Ryan. Nel 2016 \u00e8 il regista del film d'animazione \"Boog &amp; Elliot 4 - Il mistero della foresta\" nonch\u00e9 quarto film del franchise di Boog &amp; Elliot."}
{"id": "2527526", "revid": "74801", "url": "https://it.wikipedia.org/wiki?curid=2527526", "title": "Clifton (New Jersey)", "text": "Clifton \u00e8 una citt\u00e0 degli Stati Uniti d'America, nella Contea di Passaic, nello Stato del New Jersey."}
{"id": "2527563", "revid": "767487", "url": "https://it.wikipedia.org/wiki?curid=2527563", "title": "Ne parliamo luned\u00ec", "text": "Ne parliamo luned\u00ec \u00e8 un film del 1990 diretto da Luciano Odorisio.\nTrama.\nSullo sfondo di un motel in disgrazia, Alma intrattiene con il marito Nico e l'amante Marcello una complicata relazione basata sull'inganno."}
{"id": "2527572", "revid": "1305772", "url": "https://it.wikipedia.org/wiki?curid=2527572", "title": "Hansel e Gretel (disambigua)", "text": ""}
{"id": "2527573", "revid": "1543377", "url": "https://it.wikipedia.org/wiki?curid=2527573", "title": "Salinas de Guaranda", "text": "Salinas de Guaranda, o Salinas de Tomabela, \u00e8 una parrocchia di quasi 10.000 abitanti situata appena a nord di Guaranda in Ecuador, nella provincia di Bol\u00edvar e nei pressi del vulcano Chimborazo, a 3.550 metri di altitudine.\nLa parrocchia comprende il villaggio di Salinas e 30 frazioni ubicate nelle aree circostanti (sia nella zona del p\u00e0ramo che del sub-tropico). Costituita nel 1884 sotto il governo del presidente Jos\u00e9 Mar\u00eda Placido Caama\u00f1o, prende il nome per la presenza di miniere di sale nella zona.\nLa temperatura media nella zona varia a seconda dell'altitudine, che va dagli 800 della localit\u00e0 di Chazojuan ai 4200\u00a0m s.l.m. di Natahua nella zona del Arenal (direzione Ambato); a bassa quota il clima \u00e8 subtropicale, con temperature medie che vanno dai 18 ai 25 \u00b0C, mentre oltre i 4000 metri le temperature si attestano dai 7 ai 14\u00a0\u00b0C.\nNel 1970 alcuni volontari italiani salesiani e volontari dell'operazione Mato Groso sono arrivati a Salinasper promuovere politiche di formazione giovanile e sostegno sociale, hanno istituito la Fundaci\u00f3n Familia Salesiana. Il 26 novembre 2006 numerosi piccoli gruppi di agricoltori e produttori locali si sono associati nel Gruppo Salinas, una cooperativa costituita da sei organizzazioni dedicate ad attivit\u00e0 sociali e produttive, impegnata nel turismo responsabile e nella produzione di svariati prodotti (formaggi, insaccati, cioccolato, artigianato, oli essenziali, ceramiche ecc.), alcuni dei quali vengono esportati in particolar modo in Italia, Germania e Giappone attraverso la rete del commercio equo e solidale.\nEconomia.\nL'economia di Salinas si dividi tra agro-industria, artigianato e turismo.\nCi sono circa 28 piccole imprese locali che creano 290 posti di lavoro (dato del 2007). Tra le principali imprese ci sono un caseificio, una fabbrica di cioccolato e dolciumi, una fabbrica di insaccati, una filanda artigianato d'alpaca.\nLa produzione \u00e8 venduta a livello nazionale ed all'estero in diverse parti del mondo, in particolare in Italia, Germania e Giappone.\nNote"}
{"id": "2527575", "revid": "729019", "url": "https://it.wikipedia.org/wiki?curid=2527575", "title": "Insufficienza respiratoria", "text": "L' insufficienza respiratoria \u00e8 l'incapacit\u00e0 del sistema respiratorio (e non del solo polmone) di assicurare un adeguato scambio gassoso, sotto sforzo o a riposo. \u00c8 una sindrome caratterizzata dalla caduta dei livelli di ossigeno nel sangue arterioso (ipossiemia), che pu\u00f2 associarsi o meno a un aumento dei valori di anidride carbonica (ipercapnia). Il livello di PaO2 (pressione parziale di ossigeno nel sangue arterioso) sotto il quale si parla di insufficienza respiratoria \u00e8 60\u00a0mmHg.\nQuesto limite \u00e8 stato scelto perch\u00e9 \u00e8 strettamente legato al punto critico sulla curva di dissociazione dell'emoglobina, sotto il quale la curva diventa pi\u00f9 ripida e bastano piccoli cambiamenti di PaO2 per far variare grandemente il contenuto di ossigeno nel sangue. Allo stesso modo, per convenzione, \u00e8 stato scelto per l'ipercapnia il limite di 45\u00a0mmHg di PaCO2.\nTrattandosi di una condizione clinica che compare in corso di diverse malattie, non viene considerata una patologia a s\u00e9 stante, ma una sindrome.\nTipologia.\nA seconda che influenzi solo l'apporto di ossigeno o anche la rimozione di anidride carbonica, si parla di \"insufficienza respiratoria normocapnica\" (o parziale) e \"insufficienza respiratoria ipercapnica\" (o globale). Nel primo caso si osserva l'ipossiemia senza ipercapnia, nella seconda entrambe.\nEntrambe le tipologie possono mostrarsi in forma acuta o cronica.\nAltra distinzione si osserva a seconda che essa si mostri solo sotto esercizio fisico (in tal caso viene chiamata latente) oppure anche a riposo (insufficienza respiratoria manifesta).\nForma acuta.\nSolitamente la pi\u00f9 grave. In questa forma assume importanza la rapidit\u00e0 con la quale si manifesta l'insufficienza respiratoria, in quanto a una elevata velocit\u00e0 di alterazione dei valori pu\u00f2 mostrarsi l'insufficienza, anche se i valori stessi rimangono nella norma.\nForma cronica.\nSi manifesta pi\u00f9 lentamente. Esiste anche una forma pi\u00f9 grave definita \"insufficienza respiratoria cronica riacutizzata\", che pu\u00f2 aversi in occasione di un rapido aumento della PaCO2 durante la forma cronica. In tal caso le terapie sono limitate, in quanto riportano alla situazione precedente (cio\u00e8 alla forma cronica, pi\u00f9 o meno grave che gi\u00e0 fosse di per s\u00e9).\nEziologia.\nVi sono alcune patologie in cui si mostra tale sindrome:\nTerapia.\nForma acuta.\nGli obiettivi sono correggere l'ipossia, eventualmente somministrando ossigeno, e al contempo trattare l'acidosi respiratoria che potrebbe insorgere.\nLa maschera di ossigeno semplice viene utilizzata nella maggior parte dei casi, una migliore alternativa pu\u00f2 essere, la maschera di Venturi. In casi pi\u00f9 acuti si pu\u00f2 ricorrere alla NIMV (ventilazione non invasiva) o alla ventilazione meccanica. Altri ausili utili possono essere le cannule nasali o cannule oro faringee tipo Guedel / Mayo (da usare queste ultime, per\u00f2, con Paziente con Glasgow 3 o AVPU=U). La percentuale di Ossigeno da somministrare al paziente \u00e8 determinata dalla necessit\u00e0 di raggiungere un determinato target di saturazione di Ossigeno, con una SaO2 tra 88% e 92%; con una SaO2 tra 96% e 97% nell'IMA e nello STROKE e del 100% negli eventi traumatici. Sia il mezzo con cui si somministra ossigeno, che la FiO2 (percentuale di ossigeno) che la quantit\u00e0 di O2 espressa in litri/minuto da somministrare, sono determinati dal raggiungimento del target di saturazione da ottenere\nForma cronica.\nIl trattamento cambia a seconda della malattia correlata: oltre che farmacologico (antibiotici, broncodilatatori) pu\u00f2 prevedere anche la correzione dello stile di vita (astensione dal fumo o dall'alcool, seguire una dieta equilibrata per ridurre il peso, ecc.)"}
{"id": "2527578", "revid": "204012", "url": "https://it.wikipedia.org/wiki?curid=2527578", "title": "Broncopolmoniti", "text": ""}
{"id": "2527579", "revid": "204012", "url": "https://it.wikipedia.org/wiki?curid=2527579", "title": "Pleuriti", "text": ""}
{"id": "2527584", "revid": "729019", "url": "https://it.wikipedia.org/wiki?curid=2527584", "title": "Rivolta del due di maggio", "text": "La rivolta del due di maggio \u00e8 il nome con il quale si conoscono i fatti violenti accaduti a Madrid (Spagna) il 2 maggio 1808, scaturiti dalla protesta popolare dinanzi alla situazione di incertezza politica generatasi in seguito al Mot\u00edn de Aranjuez. Repressa la protesta dalle forze napoleoniche presenti in citt\u00e0, si sparse per tutto il paese un'ondata di proclami di indignazione e incitazioni pubbliche all'insurrezione armata che sarebbe sboccata nella guerra d'indipendenza spagnola.\nStoria.\nAntefatto.\nDopo la firma del trattato di Fontainebleau il 27 ottobre 1807 e la conseguente entrata in Spagna delle truppe alleate francesi di strada verso il Portogallo, e gli avvenimenti del Mot\u00edn de Aranjuez il 17 marzo 1808, Madrid fu occupata dalle truppe del generale Murat il 23 marzo. Il giorno seguente, avvenne l'entrata trionfale in citt\u00e0 di Ferdinando VII e suo padre, Carlo IV, che aveva appena abdicato in favore del primo. Entrambi si trovano a dover andare, per riunirsi con Napoleone, a Bayonne, dove avverr\u00e0 il fatto storico conosciuto come gli abdicamenti di Bayonne, che lasciarono il trono della Spagna nelle mani del fratello dell'imperatore, Giuseppe Bonaparte.\nNel frattempo, a Madrid si costitu\u00ec una giunta di Governo in rappresentazione del re Ferdinando VII. Tuttavia, il potere effettivo rimase nelle mani di Murat, il quale ridusse la giunta ad una giunta fantoccio, semplice spettatrice degli avvenimenti. Il 27 aprile Murat sollecit\u00f2, presumibilmente in nome di Carlo IV, l'autorizzazione per il trasferimento a Bayonne dei suoi due figli che rimanevano in citt\u00e0, Maria Luisa di Borbone, regina dell'Etruria, e il figlio minore Francesco di Paola. La giunta si neg\u00f2 in principio, ma dopo una riunione nella notte tra l'1 e il 2 di maggio, e date le istruzioni di Ferdinando VII arrivate per mano di un emissario da Bayonne, finalmente cedette.\n\u00ab\u00a1Que nos lo llevan!\u00bb.\nIl 2 maggio 1808, alle prime ore dell'alba, la folla cominci\u00f2 a concentrarsi davanti al Palazzo Reale. La moltitudine vide come i soldati francesi tiravano fuori l'infante Francesco di Paola, e dunque, al grido di Jos\u00e9 Blas de Molina \u00ab\"\u00a1Que nos lo llevan!\"\u00bb (\u00ab\"Ce lo portano via!\"\u00bb), la folla prov\u00f2 ad assaltare il palazzo. L'infante si sporse a un balcone, e cos\u00ec fece aumentare il trambusto proveniente dalla piazza. Questo tumulto fu sfruttato da Murat, che mand\u00f2 rapidamente delle Guardie Imperiali a palazzo, accompagnati da artiglieria, che mand\u00f2 incontro alla folla. Al desiderio del popolo di impedire l'uscita dell'infante, si un\u00ec quello di vendicare i morti e di disfarsi dei francesi. Con questi sentimenti, la lotta si estese velocemente in tutta la citt\u00e0.\nLa lotta di strada.\nI madrileni cominciarono cos\u00ec una rivolta popolare spontanea ma covata lungamente dall'entrata nel paese delle truppe francesi, improvvisando soluzioni alle necessit\u00e0 della lotta di strada. Si costruirono cos\u00ec squadre di quartiere comandate da capi spontanei; si cerc\u00f2 di approvvigionarsi di armi, dato che in principio le uniche di cui disponevano furono coltelli; si comprese la necessit\u00e0 di impedire l'entrata in citt\u00e0 di altre truppe francesi.\nTutto questo non fu sufficiente e Murat pot\u00e9 mettere in pratica una tattica tanto semplice quanto efficace. Quando i madrileni vollero conquistare le porte delle mura della citt\u00e0 per impedire l'arrivo delle forze francesi appostate nei dintorni, il grosso delle truppe di Murat (circa 30.000 uomini) era gi\u00e0 penetrato, effettuando un movimento concentrico per dirigersi verso il centro. Ci\u00f2 nonostante, la gente segu\u00ec lottando durante tutta la giornata utilizzando qualsiasi oggetto che fosse suscettibile di essere utilizzato come arma, come pietre, aghi da cucire, vasi lanciati dai balconi...\nCos\u00ec, gli accoltellamenti, sgozzamenti e arresti si succedettero in una giornata di sangue. Mammelucchi e lancieri napoleonici portarono agli estremi la loro crudelt\u00e0 verso la popolazione e varie centinaia di madrileni, uomini e donne, cos\u00ec come soldati francesi, morirono nella mischia. Goya rifletter\u00e0 anni dopo, nella sua tela \"La Carga de los Mamelucos\", queste lotte. Sebbene la resistenza all'avanzata francese fu molto pi\u00f9 efficace di quello che Murat aveva previsto, specialmente presso la Puerta de Toledo, la Puerta del Sol e il Parque de Artiller\u00eda de Montele\u00f3n, la sua operazione di accerchiamento gli permise di sottomettere Madrid alla sua giurisdizione militare e mettere ai suoi ordini la Giunta del Governo. Poco a poco, i focolai di resistenza popolare caddero.\nDao\u00edz y Velarde.\nMentre si svolgeva la lotta, i militari spagnoli rimasero nelle caserme passivi, seguendo ordini del capitano generale Francisco Javier Negrete. Solo gli artiglieri del parco di Artiglieria nel Palacio de Montele\u00f3n disobbedirono agli ordini e si unirono all'insurrezione. Gli eroi maggiormente decorati furono i capitani Luis Dao\u00edz, che assunse il comando dell'insurrezione per essere il pi\u00f9 esperto, e Pedro Velarde Santill\u00e1n. Con i suoi uomini si rinchiusero nel Parque de Artiller\u00eda de Montele\u00f3n e, dopo aver respinto una prima offensiva francese al comando del generale Lefranc, morirono lottando eroicamente di fronte ai rinforzi inviati da Murat.\nI ribelli in armi.\nIl 2 maggio non fu la ribellione dello Stato spagnolo contro i francesi, ma quella delle classi popolari di Madrid contro l'occupante francese, tollerato (per indifferenza, paura o interesse) da una grande quantit\u00e0 di membri dell'Amministrazione. Di fatto, l'entrata delle truppe francesi era avvenuta legalmente, sotto il Trattato di Fontainebleau, i cui limiti tuttavia presto si resero evidenti: eccedenza del contingente consentito e occupazione di luoghi che non erano sulla via di transito per il Portogallo, obiettivo dichiarato dell'impresa. \"La Carga de los Mamelucos\" prima citata, presenta le principali caratteristiche della lotta: professionisti perfettamente equipaggiati (i mamelucchi o \"los coraceros\", i corazzieri reclutati da Napoleone durante la campagna d'Egitto) dinanzi a una folla praticamente disarmata; presenza attiva nel combattimento di donne, alcune delle quali perdettero anche la vita (Manuela Malasa\u00f1a o Clara del Rey). In definitiva, presenza quasi esclusiva del popolo e dell'elemento militare francese.\nLa repressione.\nLa repressione fu crudele. Murat, non soddisfatto di aver placato la rivolta, si propose tre obiettivi: controllare l'amministrazione e l'esercito spagnolo, applicare un rigoroso castigo ai ribelli come lezione per tutti gli spagnoli e affermare che era lui che governava la Spagna. La sera del 2 maggio firm\u00f2 un decreto che cre\u00f2 una commissione militare, presieduta dal generale Grouchy, per condannare a morte tutti quanti fossero presi con le armi in mano (\u00ab\"Saranno archibugiati tutti coloro che durante la rivolta siano stati catturati con le armi\"\u00bb). Il Consiglio di Castiglia pubblic\u00f2 un proclama nel quale si dichiar\u00f2 illecita qualsiasi riunione in luoghi pubblici e si ordin\u00f2 la consegna di tutte le armi, bianche o di fuoco. Militari spagnoli collaborarono con Grouchy nella commissione militare. In questi primi momenti, le classi ricche sembrarono preferire il trionfo delle armi di Murat rispetto a quelle dei patrioti, composti unicamente dalle classi popolari. Nel Paseo del Prado e nei campi di La Moncloa vennero fucilati centinaia di patrioti. Forse migliaia di spagnoli perdettero la vita nella rivolta e nelle fucilazioni conseguenti\nConseguenze.\nMurat pensava di aver estirpato gli impeti rivoluzionari degli spagnoli, avendogli infuso una gran paura e garantito cos\u00ec per lui stesso la corona di Spagna. Tuttavia, il sangue versato non fece altro che infiammare gli animi degli spagnoli e dare il segnale di inizio della lotta in tutta la Spagna contro le truppe invadenti. Lo stesso 2 maggio, nel pomeriggio, nel comune di M\u00f3stoles, di fronte alle notizie orribili portate dai fuggitivi della repressione nella capitale, un politico, Juan P\u00e9rez Villamil, \"Secretario del Almirantazgo\" e \"Fiscal del Supremo Consejo de Guerra\", fece firmare ai sindaci del paese (Andr\u00e9s Torrej\u00f3n e Sim\u00f3n Hern\u00e1ndez) un bando nel quale si esortavano tutti gli spagnoli a impugnare le armi contro l'invasore, cominciando con l'andare al soccorso della capitale. Questo bando avrebbe causato, in modo indiretto, l'inizio del sollevamento generale, i cui primi movimenti, sebbene in seguito sospesi, furono quelli che promossero il \"corregidor\" di Talavera de la Reina, Pedro P\u00e9rez de la Mula, e l'alcalde Mayor di Trujillo, Antonio Mart\u00edn Rivas. Entrambe le autorit\u00e0 arruolarono volontari, con viveri e armi, e la mobilitazione di truppe, per entrare in aiuto della capitale.\nIl due maggio ai giorni nostri.\nI fatti del Due maggio vengono celebrati tutti gli anniversari di tale data. Inoltre si celebra il D\u00eda de la Comunidad de Madrid. Tra gli omaggi bisogna menzionare quelli celebrati in occasione del Primo Centenario nel 1908, con l'inaugurazione del complesso di sculture di bronzo \"H\u00e9roes del Dos de Mayo\", dello scultore Aniceto Marinas, da parte del re Alfonso XIII; e le celebrazioni del Secondo Centenario nel 2008. Queste ultime furono contraddistinte da uno spettacolo nella Plaza de Cibeles del gruppo teatrale La Fura dels Baus, nel quale venivano narrati gli antecedenti storici della Rivolta e le fucilazioni del 3 maggio. Inoltre ci furono altre attivit\u00e0 culturali, tanto nella capitale come a M\u00f3stoles, come la collocazione di una offerta floreale agli eroi del 2 maggio nel Cementerio de la Florida, una parata nella Puerta del Sol con la collocazione di una corona di fiori alle placche di ringraziamento a coloro che lottarono il 2 maggio 1808 cos\u00ec come ai cittadini che aiutarono le vittime degli attentati di Madrid dell'11 marzo 2004, e una cerimonia di consegna dei premi nella Sede della Presidencia de la Comunidad de Madrid. Una celebrazione molto emotiva \u00e8 quella che avviene nella stessa casa di Pedro Velarde, a Muriedas (Cantabria), nella quale tutti i vicini, assieme alle autorit\u00e0 del comune e del governo regionale di Cantabria, si riuniscono nel suo giardino: si celebra una messa in sua memoria, si ricorda l'eroe e si fa un'offerta floreale."}
{"id": "2527587", "revid": "1873017", "url": "https://it.wikipedia.org/wiki?curid=2527587", "title": "Gig\u014d Funakoshi", "text": "Fu il terzo figlio di Gichin Funakoshi (il fondatore del karate stile Sh\u014dt\u014dkan) ed \u00e8 generalmente riconosciuto come l'iniziatore del karate moderno.\nLo sviluppo del karate moderno.\nSebbene mancato in giovane et\u00e0 (appena quarantenne, nella primavera del 1945), Gig\u014d Funakoshi, (Yoshitaka in Giapponese) ebbe una vasta influenza nella evoluzione in senso moderno del karate stile shotokan.\nMentre suo padre fu responsabile della trasformazione del karate da tecnica di combattimento ad arte marziale filosofica (intesa come D\u014d, \"via, cammino\", in lingua giapponese), Gig\u014d fu il responsabile dello sviluppo di una tecnica di karate che i giapponesi separarono definitivamente dalle arti marziali di Okinawa, trasformandola e dandole una caratterizzazione tipicamente nipponica."}
{"id": "2527590", "revid": "339392", "url": "https://it.wikipedia.org/wiki?curid=2527590", "title": "Daegu World Cup Stadium", "text": ""}
{"id": "2527592", "revid": "339392", "url": "https://it.wikipedia.org/wiki?curid=2527592", "title": "Stadio della Coppa del Mondo", "text": ""}
{"id": "2527596", "revid": "292855", "url": "https://it.wikipedia.org/wiki?curid=2527596", "title": "Tomolo", "text": "Il t\u00f2molo (anche \"t\u00f9mulo\", \"t\u00f9mminu\" o \"tomolata\") \u00e8 un'antica unit\u00e0 di misura della superficie agraria, utilizzata in alcune province italiane. Dove viene chiamato tomolata, il termine tomolo indica allora una misura di capacit\u00e1, pari a 50,5 litri, ossia il volume del grano necessario per seminare una tomolata di terra.\nMultipli.\nMultipli del tomolo sono:\nSottomultipli.\nSottomultipli del tomolo sono: \"mondello, carozzo, quarto, quartullo, quartiglio, mezzetto, misura, passo, stoppello, coppo, canna, cozza\".\nUtilizzo.\nIl tomolo era utilizzato nelle province di Agrigento, Avellino, Bari, Benevento, Brindisi, Caltanissetta, Campobasso, Caserta, Catania, Catanzaro, Chieti, Cosenza, Crotone, Enna, Isernia, Lecce, Matera, Messina, Palermo, Pescara, Potenza, Ragusa, Reggio Calabria, Siracusa, Taranto, Teramo, Trapani.\nNella provincia di Caserta, l'unit\u00e0 locale di misura della superficie usata in agraria \u00e8 il moggio che \u00e8 utilizzato come sinonimo di tomolo.\nA partire dal 31 dicembre 2009 l'utilizzo del tomolo, come di tutte le altre misure non comprese nel sistema internazionale, \u00e8 stato vietato.\nValore.\nIl valore del tomolo, espresso in m2, varia da provincia a provincia, considerando quello \"comune\" (mq. 2.143); il pi\u00f9 utilizzato."}
{"id": "2527598", "revid": "1873017", "url": "https://it.wikipedia.org/wiki?curid=2527598", "title": "Motobu Ch\u014dki", "text": "Fratello minore del \"karateka\" Motobu Ch\u014dy\u016b, nacque nel Villaggio Akahira a Shuri, ad Okinawa, capitale del Regno delle Ry\u016bky\u016b.\nSuo padre, Lord Motobu Ch\u014dshin (\"Motobu Aji Ch\u014dsin\"), fu discendente e sesto figlio del Re di Okinawa, Sh\u014d Shitsu (1629-1668), noto altrimenti con il nome di Sh\u014d K\u014dshin, e conosciuto inoltre come Principe Motobu Ch\u014dhei (1655-1687). Ch\u014dki fu il terzo figlio di \"Motobu Udun\" (\"Motobu Palace\"), uno dei rami cadetti della famiglia reale okinawense Sh\u014d.\nCome ultimo di tre figli, Motobu Ch\u014dki non fu indirizzato verso un'educazione al loro stile di famiglia del \"Te\" (il primo nome per il karate). Nonostante questo Motobu si interess\u00f2 molto alla disciplina, utilizzando molto tempo in giovent\u00f9 per allenarsi da solo, colpendo il \"makiwara\", e sollevando pesanti pietre per incrementare la sua forza. Venne descritto dai suoi contemporanei come un atleta molto agile, guadagnandosi il soprannome di \"Motobu no Saru\", o \"Motobu la scimmia.\" Inizi\u00f2 a praticare il karate sotto Ank\u014d Itosu continuando con Matsumura S\u014dkon, Sakuma Pechin e K\u014dsaku Matsumora.\nAllenamenti.\nNonostante fosse descritto dai suoi detrattori come un combattente di strada violento e crudele, senza un allenamento formale, Motobu era lo studente di karate pi\u00f9 promettente dei praticanti di Okinawa. Ank\u014d Itosu (1831-1915), S\u014dkon Matsumura (1809-1899), Sakuma Pechin, K\u014dsaku Matsumora (1829-1898) e Tokumine Pechin (1860-1910) insegnarono tutto a Motobu. Molti maestri trovarono indesiderata la sua abitudine di testare le sue abilit\u00e0 combattive tramite combattimenti di strada nel \"tsuji\" (zona a luci rosse).Ma a causa delle sue nobili origini (come un discendente okinawense della famiglia reale Sh\u014d) resero difficile loro rifiutarlo come discepolo.\nL'incontro di boxe.\nDopo numerose attivit\u00e0 commerciali fallite, Motobu part\u00ec per Osaka, in Giappone, nel 1921. Un amico convinse Motobu a partecipare a un incontro \"boxing vs judo\". Questi incontri erano popolari a quel tempo, e spesso davano la possibilit\u00e0 di far partecipare un pugile straniero in un match contro un jujutsu o uno judoka. Secondo un articolo del giornale \"King\" relativo al calcolo dei combattimenti del 1925, Motobu avrebbe partecipato ad una sfida in un incontro contro un pugile straniero, descritto come un pugile Russo molto forte. Dopo alcuni round, Motobu si incontr\u00f2 con il pi\u00f9 alto e il pi\u00f9 grande boxer di quei tempi e lo elimin\u00f2 con un solo colpo di mano. Motobu aveva 52 anni.\nL'articolo del \"King\" descrisse come sorprendente la vittoria di Motobu, sebbene le illustrazioni mostrassero chiaramente che era Gichin Funakoshi il combattente in questione. Questo errore di pubblicazione aument\u00f2 la amara rivalit\u00e0 tra i due maestri, e port\u00f2 ad un apparente scontro. Erano spesso in conflitto anche le loro opinioni su come dovrebbe essere usato ed insegnato il karate.\nLa popolarit\u00e0 scaturita da questa inaspettata vittoria port\u00f2 Motobu ad un livello di fama mai conosciuto precedentemente in Giappone. Motobu fu consultato da numerose celebrit\u00e0 del tempo, incluso il campione di boxe \"Piston\" Horiguchi, per essere allenati da lui. Apr\u00ec un dojo, il Daidokan, dove insegn\u00f2 sino all'inizio della Seconda guerra mondiale nel 1941. Motobu affront\u00f2 notevoli difficolt\u00e0 nell'insegnamento. La causa principale dei suoi problemi fu la difficolt\u00e0 nello scrivere e parlare il Giapponese continentale. I dialetti okinawensi erano praticamente incomprensibili ai continentali. Come risultato dovette affidarsi a delle traduttrici che lo portarono alla diceria che fosse un analfabeta. Queste voci furono largamente screditate dall'esistenza di alcuni manoscritti di Motobu, scritti con una calligrafia chiara ed istruita. In una produzione video della Tsunami sullo stile di Motobu, si parl\u00f2 della difficolt\u00e0 di espressione linguistica del padre: Motobu Ch\u014dsei che potevano essere maggiormente motivate come protesta at being a displaced member (dalla Annessione Giapponese di Okinawa) dell'aristocrazia delle Ryukyuan piuttosto che un'incapacit\u00e0."}
{"id": "2527605", "revid": "1005847", "url": "https://it.wikipedia.org/wiki?curid=2527605", "title": "Stazione di Fiumicino", "text": "La stazione di Fiumicino fu una stazione ferroviaria situata nel comune di Fiumicino (fino al 1992 frazione del comune di Roma). Dal 1990 fino alla sua dismissione fu nota come \"Fiumicino Citt\u00e0\".\nStoria.\nAperta il 6 maggio 1878, la stazione ha svolto sin dall'inizio la funzione di capolinea per il servizio viaggiatori della linea per Roma e di punto di collegamento con il porto fluviale mediante una breve linea di raccordo che terminava con uno scalo merci (denominato Fiumicino Porto Canale).\nIl 14 novembre 1938 venne attivato l'esercizio a trazione elettrica, con linea aerea alla tensione di 3000 V.\nA partire dal 1990, con l'apertura della linea di raccordo con l'aeroporto di Fiumicino e con l'istituzione del servizio metropolitano sull'intera linea (FR1, aperta nel 1994), la stazione, pur mantenendo il ruolo di capolinea, inizi\u00f2 a perdere importanza a causa dell'attestamento della maggior parte dei treni alla stazione di Fiumicino Aeroporto.\nIl 30 gennaio 2000, con il cambio di orario, fu sospeso il servizio dalla stazione fino al bivio con la linea di raccordo per l'aeroporto: dopo aver ventilato l'ipotesi di ricostruire l'impianto in una posizione pi\u00f9 arretrata rispetto all'ubicazione originaria, nel 2002 ne fu soppresso definitivamente il servizio mentre, di l\u00ec a qualche anno, la stazione sar\u00e0 demolita per la costruzione di alcuni edifici di edilizia privata."}
{"id": "2527613", "revid": "117691", "url": "https://it.wikipedia.org/wiki?curid=2527613", "title": "GBU-39", "text": ""}
{"id": "2527622", "revid": "1718925", "url": "https://it.wikipedia.org/wiki?curid=2527622", "title": "Cimitero di rose", "text": "Cimitero di rose \u00e8 un canto di ispirazione popolare con testo e musica composti nel 1966 dal fisarmonicista e cantante piemontese Mario Piovano, che l'ha incisa pi\u00f9 volte.\nAlla stesura del testo ha collaborato Domenico Serengay, mentre la musica \u00e8 firmata anche da Vic Nocera e Turi Golino.\nLa canzone (da molti ritenuta un brano tradizionale) ha avuto moltissime incisioni successive a quella di Piovano, sia da parte di cantanti melodici come Enrico Musiani, che di cantanti folk come l'astigiano Piero Montanaro, mentre innumerevoli sono le versioni corali: ci\u00f2 \u00e8 dovuto oltre che alla musica anche all'impatto emotivo delle liriche.\nIl testo.\nLa canzone racconta la vicenda di un montanaro, che ha la mamma sepolta in un cimitero sotto le cime delle montagne; quando era bambino la mamma si raccomandava con lui di ricordarsi di portarle un fiore sulla tomba, quando sarebbe stata vicina al pap\u00e0.\nMa il ragazzo deve partire per andare a lavorare, lasciando i suoi cari monti, e non sa come fare per portare i fiori al sepolcro.\nNell'ultima strofa, il giovane semina un campo di rose nel cimitero abbandonato: la neve delle montagne si scioglier\u00e0 al sole, bagnando i fiori di quel cimitero.\nLa musica.\nLa struggente melodia \u00e8 costituita da una strofa ed un ritornello, che si alternano per tre volte a ritmo di valzer."}
{"id": "2527624", "revid": "6923", "url": "https://it.wikipedia.org/wiki?curid=2527624", "title": "HM CRM Derapage", "text": ""}
{"id": "2527646", "revid": "339392", "url": "https://it.wikipedia.org/wiki?curid=2527646", "title": "Getter Robot Ark", "text": ""}
{"id": "2527649", "revid": "709565", "url": "https://it.wikipedia.org/wiki?curid=2527649", "title": "Locomotiva Coalbrookdale", "text": "La locomotiva Coalbrookdale \u00e8 stata una locomotiva a vapore sperimentale. Fu costruita da Richard Trevithick montando un motore di sua costruzione su un carrello minerario. Essa era condotta da un uomo che gli camminava a fianco. Aveva un cilindro di 210 x 1.072 mm ed una pressione in caldaia di 2,8 kg/cm2; la sua velocit\u00e0 massima era di 4 km/h. Il 21 febbraio 1804 all'inaugurazione questa locomotiva train\u00f2 10 T di ferro e una sessantina di persone che prese dall'entusiasmo si arrampicarono sui rimorchi. Il percorso di 16 km dalla miniera all'acciaieria di Pen y Darren nel Galles fu compiuto in 4 ore e 5 minuti."}
{"id": "2527650", "revid": "1363832", "url": "https://it.wikipedia.org/wiki?curid=2527650", "title": "Pavel Gintov", "text": "\u00c8 diventato famoso con la vittoria al primo concorso internazionale di pianoforte di Takamatsu nel 2006. Ha suonato in recital in Ucraina, Russia, Germania, Svizzera, Giappone, Stati Uniti e Italia.\nBiografia.\nGintov \u00e8 entrato nella locale Scuola centrale di musica nel 1990 dove, studiando pianoforte con Irina Barinova, ha conseguito il diploma nel 2001. Dal 2001 al 2006 ha studiato al conservatorio statale di Mosca, sotto la guida di Lev Naumov e Daniil Kopylov. In seguito si \u00e8 perfezionato a New York alla Manhattan School of Music con Nina Svetlanova."}
{"id": "2527651", "revid": "1718925", "url": "https://it.wikipedia.org/wiki?curid=2527651", "title": "Locomotiva Locomotion", "text": "La locomotiva Locomotion \u00e8 una locomotiva a vapore progettata e costruita nel 1825 da George e Robert Stephenson, ed \u00e8 ricordata per essere stata la prima locomotiva a vapore adibita al trasporto di linea.\nStoria.\nInizialmente identificata con il nome di \"Active\", la locomotiva fu costruita da Robert Stephenson per la trazione dei treni sulla pionieristica linea Stockton-Darlington. Il primo viaggio avvenne 27 settembre 1825; in tale occasione, dopo l'iniziale timore che la caldaia esplodesse, non appena il convoglio si mosse molti spettatori entusiasti si arrampicarono sui rimorchi del treno.\nNel 1828 la locomotiva sub\u00ec l'esplosione della caldaia, provocando la morte del conducente; successivamente ricostruita, la macchina rimase in servizio fino al 1841; da allora e fino al 1857, venne utilizzata come generatore di vapore stazionario.\nCaratteristiche tecniche.\nCaratterizzata dall'assenza di un vero e proprio posto di guida, i primi macchinisti (fra i quali lo stesso Stephenson) dovevano condurla in una posizione immediatamente a ridosso della caldaia dal calore della quale erano protetti attraverso un apposito pannello.\nIl motore a vapore era caratterizzato da due cilindri di 241 x 610\u00a0mm ed una pressione in caldaia di 1,76\u00a0kg/cm\u00b2; la velocit\u00e0 massima era di 6\u00a0km/ora. La caldaia non era ancora del tipo tubolare, ma aveva la foggia di una sorta di bricco, con al centro un tubo che convogliava i gas caldi."}
{"id": "2527652", "revid": "767487", "url": "https://it.wikipedia.org/wiki?curid=2527652", "title": "Puffing Billy", "text": "La locomotiva Puffing Billy \u00e8 stata una particolare locomotiva a vapore sperimentale per traino di carri di minerale. \nFu costruita da William Hedley per la miniera di Wylam Colliery presso Newcastle upon Tyne nel 1813. Aveva due cilindri esterni verticali di 299 x 914\u00a0mm ed una pressione in caldaia di 3,3\u00a0kg/cm\u00b2; la trasmissione del moto alle ruote avveniva per mezzo di uno strano sistema di bilancieri che azionavano un sistema a manovelle. La sua velocit\u00e0 massima era di soli 12\u00a0km/ora."}
{"id": "2527656", "revid": "834", "url": "https://it.wikipedia.org/wiki?curid=2527656", "title": "Petrologo", "text": "Il petrologo (tradizionalmente chiamato anche petrografo) \u00e8 un operatore di Scienze della Terra specializzato nello studio e nell'applicazione delle rocce, dei minerali e dei materiali artificiali assimilabili, sotto il profilo compositivo, tessiturale, genetico come ad esempio i cementi o le ceramiche.\nLa ricostruzione della storia delle rocce consente la comprensione del funzionamento del sistema Terra e la previsione del suo comportamento, fornendo dati utili ad esempio per la pianificazione nell'uso del territorio, per la progettazione di opere di ingegneria civile (es. gallerie, strade, ponti, ferrovie) e per la valutazione dei rischi geologici (come il rischio vulcanico).\nIl petrografo pu\u00f2 lavorare sul terreno, realizzando carte geologiche e tematiche con particolare riguardo ai terreni metamorfici e magmatici (compresi i terreni vulcanici); oppure pu\u00f2 svolgere la sua attivit\u00e0 in laboratorio, mediante l\u2019uso di apparecchiature per l\u2019analisi chimica, tessiturale e mineralogica.\nSi occupa altres\u00ec dell\u2019identificazione, del reperimento e sfruttamento di rocce industriali, quali ad esempio marmi e pietre ornamentali, marne da cemento, inerti per l\u2019edilizia, argille per usi industriali. Pu\u00f2 occuparsi di caratterizzazioni e certificazioni come stabilito dalle norme italiane e europee.\nIn parallelo \u00e8 in grado di applicare le stesse tecniche di studio ai prodotti artificiali inorganici che assomigliano alle rocce, i cosiddetti litoidi, spazianti dalle ceramiche, ai vetri, alle malte, ai conglomerati cementizi, ai minerali sintetici, alle scorie industriali. In campo industriale, pu\u00f2 occuparsi di Ricerca e Sviluppo, ottimizzando le tecnologie che comportano l\u2019uso di materiali inorganici cristallini e vetrosi, sia naturali che di sintesi. \nIl petrologo collabora con il chimico e l\u2019ingegnere per lo smaltimento di rifiuti ordinari, nonch\u00e9 per l\u2019inertizzazione o il riciclo di rifiuti nocivi, attraverso il reinserimento delle sostanze pericolose in composti talora utilizzabili anche come materie prime secondarie. \nIl petrologo pu\u00f2 anche svolgere indagini archeometriche, su reperti archeologici di natura litoide o minerale, e pu\u00f2 collaborare per la conservazione ed il restauro di beni archeologici, artistici e architettonici. \nQuesto professionista pu\u00f2 trovare impiego nell'amministrazione pubblica quale esperto del territorio e dello smaltimento dei rifiuti, nell'industria delle pietre ornamentali, nell'industria della ceramica e del vetro, presso enti e istituti di ricerca, musei, in laboratori di analisi, in societ\u00e0 ingegneristiche, in societ\u00e0 per lo sfruttamento e ricerca delle materie prime minerali."}
{"id": "2527657", "revid": "1342360", "url": "https://it.wikipedia.org/wiki?curid=2527657", "title": "Coppa dei Campioni per club di atletica leggera", "text": "La Coppa dei Campioni per club di atletica leggera (\"European Champion Clubs Cup\") \u00e8 una competizione continentale di atletica leggera per club organizzata annualmente dalla European Athletic Association.\nStoria.\nLa prima edizione si svolse il 18 maggio 1975 a Liegi, in Belgio da un'idea di Raymond Demonceau presidente del \"Royal Football Club de Li\u00e8ge\". Il club italiano pi\u00f9 titolato \u00e8 Fiamme Gialle.\nDonne.\nPlurivicitori.\nDato aggiornato all'edizione 2006"}
{"id": "2527658", "revid": "1514393", "url": "https://it.wikipedia.org/wiki?curid=2527658", "title": "Intrusivi", "text": ""}
{"id": "2527659", "revid": "118806552", "url": "https://it.wikipedia.org/wiki?curid=2527659", "title": "Conglomerati", "text": ""}
{"id": "2527660", "revid": "1305887", "url": "https://it.wikipedia.org/wiki?curid=2527660", "title": "Episodi di Shin Chan", "text": "Questa \u00e8 la lista degli episodi dell'anime Shin Chan.\nLa serie di Shin Chan \u00e8 ancora in corso in Giappone, dove viene trasmesso un episodio a settimana. La serie viene mandata in onda in prima visione anche in Italia, dove si \u00e8 arrivati a trasmettere un secondo ciclo di episodi.\nListe episodi.\nQua sono presenti le liste degli episodi per anno di produzione oltre alle liste degli episodi arrivati in Italia, dove gli episodi sono trasmessi in ordine sparso rispetto all'originale e alcuni non sono mai arrivati."}
{"id": "2527662", "revid": "729019", "url": "https://it.wikipedia.org/wiki?curid=2527662", "title": "Rifugio del Coston", "text": "Il rifugio del Coston (in tedesco Hintergrath\u00fctte) \u00e8 un rifugio situato nel comune di Stelvio (BZ), in localit\u00e0 Solda, nelle Alpi Retiche meridionali (Gruppo Ortles-Cevedale), a 2661\u00a0m s.l.m.\nSi trova ai piedi del Coston di dentro (\"Hintergrat\"), la cresta SSE dell'Ortles, in una posizione panoramica che offre una visione ravvicinata della parete nord del Gran Zebr\u00f9 e della parete nordest del monte Zebr\u00f9. Funge principalmente da punto d'appoggio per le ascensioni alle tre vette citate.\nStoria.\nEretto nel 1892 a 2611\u00a0m, con la denominazione originaria di \"Baeckmannh\u00fctte\", dal nome dell'alpinista di San Pietroburgo che lo don\u00f2 alle guide alpine di Solda, fu ricostruito nella posizione attuale nel 1922.\nAccessi.\nIl principale sentiero di accesso, segnavia n. 2, sale da Solda, nei pressi della stazione di partenza della funivia (1916\u00a0m). All'altezza della Croda di Beltovo (\"Legerwand\") (2200\u00a0m) e della stazione intermedia della funivia, si abbandona la carrareccia che prosegue, con segnavia n. 1, verso il rifugio Citt\u00e0 di Milano (2581\u00a0m), si attraversa la vallata, caratterizzata dalle morene della Vedretta di Solda, e si risale a tornanti lungo i pascoli del versante opposto, raggiungendo il rifugio in circa 2h30.\nPer salire fino all'altezza della stazione intermedia della funivia, \u00e8 possibile percorrere il sentiero n. 2a, che costeggia con modesta pendenza il rio Solda sul lato opposto al sentiero n. 1-2, ma costringe poi a risalire un breve tratto attrezzato con catene fisse per superare la bastionata rocciosa che chiude questo tratto di valle e raggiungere il terrazzo glaciale superiore su cui \u00e8 posizionata la stazione.\nUn altro sentiero di accesso parte dal Rifugio K2 (2330\u00a0m), nei pressi della stazione superiore della Seggiovia Orso, raggiungibile anche a piedi con il sentiero n. 3, e percorre verso sud il \"Morosiniweg\", attraversa il vallone morenico sottostante la vedretta Fine del Mondo (\"End der Welt Ferner\"), passa presso il monte del Bersaglio (\"Scheibenkofel\") (2469\u00a0m), taglia le pendici orientali della punta del Coston (\"Hintergratkopf\") (2813\u00a0m) e risale al rifugio. Tempo di percorrenza: 2h30 (1h20 con seggiovia).\nTraversate.\n\u00c8 possibile raggiungere il rifugio Citt\u00e0 di Milano (2661\u00a0m) attraversando in quota, a circa 2600\u00a0m, la vedretta di Solda, in 1.30-2 ore, oppure scendendo alla stazione intermedia della funivia, alla quota di circa 2200\u00a0m, attraversando la morena e imboccando il sentiero n. 1, in circa 1h40.\n\u00c8 possibile raggiungere anche il rifugio Tabaretta (2556\u00a0m), percorrendo il \"Morosiniweg\" fino al Rifugio K2 e proseguendo poi lungo il sentiero n. 10 e 4 (oppure 4a), che attraversano le morene del Ghiacciaio di Marlet e risalgono il pendio del Monte Marlet fino al rifugio. Tempo di percorrenza: 2h30."}
{"id": "2527663", "revid": "1573940", "url": "https://it.wikipedia.org/wiki?curid=2527663", "title": "Episodi di Shin Chan (1992)", "text": "Questi sono gli episodi mandati in onda nel 1992 della serie anime Shin Chan. Tutti questi episodi non sono mai arrivati in Italia e presentano uno stile di disegno diverso da quello consueto della serie. \nOgni episodio \u00e8 diviso in mini-episodi della durata di circa 10 minuti l'uno."}
{"id": "2527664", "revid": "306856", "url": "https://it.wikipedia.org/wiki?curid=2527664", "title": "Locomotiva Novelty", "text": "La locomotiva Novelty \u00e8 stata una locomotiva a vapore sperimentale. Fu costruita da John Braithwaite e John Ericsson per il \"Rainhill Trials\", concorso indetto per la gara d'appalto della ferrovia tra Liverpool e Manchester, nell'ottobre 1829. Il concorso prevedeva il traino di un peso di 18\u00a0t per 70 miglia ad almeno 10 miglia/ora. I concorrenti furono 5: Perseverance, Cyclop\u00e8de, Sans Pareil, Rocket, e la Novelty. Aveva due cilindri verticali di 142 x 305\u00a0mm; la sua velocit\u00e0 massima era di 64\u00a0km/ora. Essa andava in controtendenza rispetto ai tempi, risultando pi\u00f9 leggera delle precedenti locomotive. La caldaia non era tubolare e il focolare aveva il caricamento dall'alto. Pur essendo pi\u00f9 veloce della Rocket, durante la gara fu vittima di inconvenienti meccanici alla distribuzione, per cui non vinse.\nCuriosit\u00e0.\nLa locomotiva Novelty \u00e8 apparsa con una faccia nel film \"Il Re della Ferrovia\" de Il trenino Thomas. Era in un flashback della locomotiva Stephen. che raccontava delle corse che faceva molto tempo prima (Stephen \u00e8 basato sulla Locomotiva Rocket)."}
{"id": "2527668", "revid": "306856", "url": "https://it.wikipedia.org/wiki?curid=2527668", "title": "Locomotiva Sans Pareil", "text": "La locomotiva Sans Pareil \u00e8 stata una locomotiva a vapore sperimentale. Fu costruita da Timothy Hackworth per il \"Rainhill Trials\", concorso indetto per la gara d'appalto della ferrovia tra Liverpool e Manchester, nell'ottobre 1829. Il concorso prevedeva il traino di un peso di 18\u00a0t per 70 miglia ad almeno 10 miglia/ora. I concorrenti furono 5: Perseverance, Cyclop\u00e8de, Novelty, Rocket, e la Sans Pareil. Aveva due cilindri di 178 x 483\u00a0mm; la sua velocit\u00e0 massima era di 30\u00a0km/ora. La gara per il concorso fu caratterizzata da una serie di guasti ed essa non vinse, fermandosi al miglio 36. Montava ruote in legno con mozzo di ghisa, ed era priva di sospensioni."}
{"id": "2527669", "revid": "339392", "url": "https://it.wikipedia.org/wiki?curid=2527669", "title": "Eccidio di Valletta Aldriga", "text": ""}
{"id": "2527670", "revid": "371911", "url": "https://it.wikipedia.org/wiki?curid=2527670", "title": "Eccidio dell' Aldriga", "text": ""}
{"id": "2527671", "revid": "36426", "url": "https://it.wikipedia.org/wiki?curid=2527671", "title": "Lingua sistemfrater", "text": "La lingua sistemfrater (o frater) \u00e8 una lingua ausiliaria internazionale a posteriori, creata dal linguista vietnamita Ph\u1ea1m Xu\u00e2n Th\u00e1i.\nStoria.\nFu presentata nel libro \"Frater (lingua sistemfrater). The simplest international language ever constructed\", pubblicato nel 1957.\nSebbene il suo lessico sia in gran parte costituito da radici greche e latine gi\u00e0 conosciute internazionalmente, la lingua sistemfrater ha una grammatica e una sintassi non propriamente europee, ma piuttosto ispirate a lingue asiatiche isolanti.\nI suoi principi sono analoghi a quelli della lingua Interglossa pubblicata nel 1943 dal biologo inglese Lancelot Hogben. Non c'\u00e8 modo di sapere se l'autore vietnamita fosse a conoscenza del progetto di Hogben.\nNel 1997 l'inglese Paul O. Bartlett ha pubblicato un progetto di riforma del Sistemfrater dal titolo Frater2.\nEstratto.\nArticolo 1 della Dichiarazione universale dei diritti dell'uomo:"}
{"id": "2527672", "revid": "1573940", "url": "https://it.wikipedia.org/wiki?curid=2527672", "title": "Episodi di Shin Chan (2007)", "text": "Questi sono gli episodi mandati in onda nel 2007 della serie anime Shin Chan. Tutti questi episodi non sono arrivati in Italia.\nOgni episodio \u00e8 diviso in mini-episodi della durata di circa 10 minuti l'uno."}
{"id": "2527677", "revid": "135491", "url": "https://it.wikipedia.org/wiki?curid=2527677", "title": "Hintergrath\u00fctte", "text": ""}
{"id": "2527683", "revid": "767487", "url": "https://it.wikipedia.org/wiki?curid=2527683", "title": "Otto Wiener (fisico)", "text": "Insegn\u00f2 presso le universit\u00e0 di Aquisgrana e di Gie\u00dfen fino al 1899 quando divenne direttore dell'Istituto di Fisica di Lipsia. \nIl suo campo di ricerca essenzialmente riguard\u00f2 l'ottica. In particolare riusc\u00ec a produrre onde luminose stazionarie, facendo riflettere perpendicolarmente luce monocromatica su una lastra riflettente, nei cui pressi poneva un vetrino, ricoperto di cloruro d'argento, inclinato di un piccolo angolo con la superficie dello specchio.\nSulla pellicola di cloruro sviluppata si rilevavano frange di interferenza che provavano l'esistenza, allora solo intuita, dei ventri e dei nodi delle onde stazionarie.\nQuesto esperimento, in particolare, fu una pietra miliare, in quanto permise di stabilire che i fenomeni ondulatori sono prodotti dalle oscillazioni del vettore campo elettrico di un'onda elettromagnetica, come previsto dalla teoria dell'elettromagnetismo fondata sulle equazioni di Maxwell."}
{"id": "2527685", "revid": "180559", "url": "https://it.wikipedia.org/wiki?curid=2527685", "title": "Comitato consultivo per l'imprenditoria italiana in Bulgaria", "text": "Il Comitato consultivo per l'imprenditoria italiana in Bulgaria, in acronimo CCIIB, \u00e8 un'associazione apolitica e senza fini di lucro che rappresenta la realt\u00e0 imprenditoriale italiana in Bulgaria.\nCostituitosi a Sofia in accordo con la delibera ministeriale del 13 aprile 2000, il CCIIB ha come principale obiettivo lo sviluppo della cooperazione economica tra l'Italia e la Bulgaria, facendosi portavoce delle nuove opportunit\u00e0 commerciali e supportando l'attivit\u00e0 dei propri membri.\nIl Comitato conta circa 200 associati attivi in tutta la Bulgaria, in diversi settori industriali: dai pi\u00f9 tradizionali (come manifatturiero, agricolo, commerciale) a quelli di nuova generazione (ITC, energie rinnovabili) passando per i servizi e l'immobiliare. Tra i suoi associati ci sono sia Pmi che grandi imprese italiane presenti nel paese (Unicredit, Enel, Italcementi, Generali).\nIl totale dell'attivit\u00e0 imprenditoriale degli associati CCIIB supera l'1,5 miliardi di euro per quanto riguarda gli investimenti e 20.000 posti di lavoro per quanto concerne il settore occupazionale.\nNel novembre 2005 Martinelli lascia la presidenza, che viene affidata a Pietro Luigi Ghia, presenza storica dell'imprenditoria italiana in Bulgaria e amministratore di molte societ\u00e0 italiane operanti nell'area di Plovdiv. Ghia, che allora era anche Console Onorario d'Italia a Plovdiv (carica che ricoprir\u00e0 fino al marzo 2009, quando, al compimento del 70\u00ba compleanno, lascer\u00e0 il ruolo per sopraggiunti limiti di et\u00e0), presiede il CCIIB fino alle elezioni per il rinnovo del Consiglio Direttivo dell'ottobre 2006.\nL'8 aprile 2009 il CCIIB ha firmato con Confindustria un accordo di collaborazione che prevede il reciproco scambio di informazioni e l'assistenza del CCIIB ad eventuali iniziative e missioni promosse da Confindustria in Bulgaria.\nL'8 aprile 2009, inoltre, il Presidente Bartocci firma con la Presidente di Confindustria Marcegaglia un accordo di collaborazione tra le due associazioni.\nIl CCIIB sta cambiando: il suo ruolo si evolve e si modifica via via che aumentano i Soci, i servizi e i momenti di vita associativa, e su proposta del Consigliere Aurelio Donati si decide di togliere l'aggettivo \u201cconsultivo\u201d dalla denominazione. \nNel corso dell'Assemblea Generale del 15 ottobre 2009 l'associazione assume il nome di \u201cComitato dell'Imprenditoria Italiana in Bulgaria\u201d (CIIB).\nIl 2010 \u00e8 quindi un anno importantissimo nella vita dell'associazione.\nNel febbraio si da' avvio al processo di costituzione di Confindustria Balcani, federazione che raggruppa le associazioni di imprenditori italiani presenti nei Balcani: un percorso totalmente innovativo, che mira a dare una prospettiva organica e integrata alle aziende italiane che si affacciano alla penisola balcanica e si candida ad essere un modello importante per altre esperienze associative all'estero.\nIl 25 marzo 2010 la Giunta di Confindustria approva la richiesta del CIIB di divenire socio aggregato di Confindustria: l'associazione assume il nome di \"Confindustria Bulgaria\", mentre, in pieno accordo con l'Ambasciatore d'Italia Stefano Benazzo, viene cancellato dallo Statuto l'articolo che affida la carica di Presidente Onorario all'Ambasciatore d'Italia a Sofia, in quale per\u00f2, come viene stabilito sempre nello Statuto, si configura come \u201cil referente politico e istituzionale di Confindustria Bulgaria\u201d.\nConfindustria Bulgaria ha oggi 300 associati. I suoi 15 anni di storia non sono soltanto un esempio di crescita e di sviluppo di un'associazione, ma sono anche e soprattutto il racconto di tanti imprenditori che, lavorando all'estero, hanno creduto nel valore e nella necessit\u00e0 di vivere assieme le sfide, le soddisfazioni e l'impegno di condurre un'esperienza imprenditoriale all'estero.\nLa Struttura dell'Associazione\nCONFINDUSTRIA BULGARIA nasce nell'aprile del 2000 come Comitato Consultivo dell'Imprenditoria Italiana in Bulgaria. Dal 25 marzo 2010 l'associazione \u00e8 divenuta socio aggregato di Confindustria ed ha assunto l'attuale denominazione.\nL'ASSEMBLEA GENERALE \u00e8 l'organo supremo di Confindustria Bulgaria. \u00c8 composto da tutti gli associati e si riunisce per statuto (art. 20.1 Statuto Confindustria Bulgaria) almeno una volta l'anno.\nIl CONSIGLIO DIRETTIVO \u00e8 composto da 11 membri eletti dall'Assemblea Generale con mandato triennale e si riunisce, per statuto (art. 26.2 Statuto Confindustria Bulgaria) non meno di una volta ogni due mesi. Il Consiglio dirige, organizza e coordina l'attivit\u00e0 dell'associazione.\nIl Consiglio Direttivo elegge inoltre il PRESIDENTE di Confindustria Bulgaria e i due VICE-PRESIDENTI. Il Presidente ha la rappresentanza legale dell'associazione; provvede all'esecuzione delle deliberazioni dell'Assemblea Generale e del Consiglio Direttivo e prende tutti i provvedimenti necessari per lo svolgimento dell'attivit\u00e0 dell'associazione.\nLo STAFF di Confindustria Bulgaria \u00e8 coordinato dal Direttore, che viene nominato dal Consiglio Direttivo e si occupa dell'operativit\u00e0 dell'associazione.\nAl fine di rafforzare i legami tra Confindustria Bulgaria e gli enti e le autorit\u00e0 locali, il Consiglio Direttivo nomina inoltre i RAPPRESENTANTI TERRITORIALI, che hanno il compito di rappresentare l'associazione presso le istituzioni ed il mondo imprenditoriale della zona di competenza.\nIl presidente onorario \u00e8 l'ambasciatore d'Italia in Bulgaria presidente effettivo \u00e8 Pietro Luigi Ghia. \nIl consiglio direttivo \u00e8 formato da 14 membri eletti dall'assemblea generale con mandato triennale e si riunisce, per statuto, non meno di una volta ogni due mesi. \nIl Consiglio Direttivo e costituito secondo un principio di rappresentativit\u00e0 della compagine delle aziende associate e conta, pertanto:\n3 consiglieri rappresentanti la categoria \u201cGrandi imprese\u201d\n3 consiglieri rappresentanti la categoria \u201cMedie imprese\u201d\n5 consiglieri rappresentanti la categoria \u201cAltre imprese\u201d\n2 cooptati dal presidente\nL'attuale Consiglio Direttivo \u00e8 entrato in carica nel novembre 2014 per un mandato della durata di 2 anni.\nFra questi, viene eletto un presidente (Pietro Luigi Ghia, gi\u00e0 Consigliere di Confindustria Bulgaria dal 2001, ed ha ricoperto il ruolo di Presidente dal novembre 2005 all'ottobre 2006. Ghia \u00e8 stato nuovamente eletto Presidente di Confindustria Bulgaria il marzo 2011 \u0435 rieletto a novembre 2014.) e tre vicepresidenti (Plamen DILKOV, Maria Luisa MERONI, Luigi SALVADORI).\nIl Consiglio Direttivo elegge inoltre il PRESIDENTE di Confindustria Bulgaria e i due VICE-PRESIDENTI. Il Presidente ha la rappresentanza legale dell'associazione; provvede all'esecuzione delle deliberazioni dell'Assemblea Generale e del Consiglio Direttivo e prende tutti i provvedimenti necessari per lo svolgimento dell'attivit\u00e0 dell'associazione.\nLo STAFF di Confindustria Bulgaria \u00e8 coordinato dal Direttore (Roberto Mascali), che viene nominato dal Consiglio Direttivo e si occupa dell'operativit\u00e0 dell'associazione.\nConfindustria Bulgaria conta oltre 300 associati attivi in tutta la Bulgaria, il totale dell'attivit\u00e0 imprenditoriale degli associati CCIIB supera 2,5 miliardi di euro per quanto riguarda gli investimenti e opera circa 30.000 posti di lavoro.\nServizi.\nSorto con l'obiettivo di supportare le imprese italiane che operano in Bulgaria, il CCIIB offre ai propri membri:\nInoltre, il CCIIB organizza costantemente convegni e seminari sui temi pi\u00f9 rilevanti dell'economia bulgara, oltre ad occasioni di incontro per favorire la conoscenza all'interno dell'imprenditoria italiana.\nProgetti.\nIl CCIIB \u00e8 attualmente impegnato nella realizzazione e nello sviluppo di alcuni grandi progetti: \"Progetto Balcani\" e \"Formazione &amp; Qualit\u00e0\".\nProgetto Balcani.\nAvviato nel novembre 2008, il Progetto Balcani mira alla creazione di link tra le imprese associate e le istituzioni, le associazioni e le aziende presenti negli altri paesi dei Balcani.\nAttraverso il Progetto Balcani, il CCIIB offre ai propri associati:\nAl progetto \u00e8 stato dedicato il convegno \"Sofia, Balcani\", organizzato dal CCIIB nel giugno 2009 a Sofia e che ha visto l'intervento e la partecipazione di rappresentanti delle istituzioni e del tessuto economico di Serbia, Macedonia, Albania e Kosovo.\nFormazione &amp; Qualit\u00e0.\nIl progetto \u00e8 volto a favorire la realizzazione di corsi di formazione per i dipendenti delle aziende italiane in Bulgaria: il CCIIB svolge un'opera di coordinamento, supporto, incoraggiamento e promozione degli stessi.\nA realizzare i corsi sono societ\u00e0 iscritte al CCIIB, sovente attraverso la collaborazione con scuole professionali o universit\u00e0 bulgare.\nAll'interno di Formazione &amp; Qualit\u00e0, il CCIIB \u00e8 inoltre promotore e organizzatore di incontri e seminari sui temi della formazione, della sicurezza sul lavoro e della qualit\u00e0."}
{"id": "2527686", "revid": "767487", "url": "https://it.wikipedia.org/wiki?curid=2527686", "title": "English Dogs", "text": "Gli English Dogs sono un gruppo musicale britannico di genere punk rock/crossover thrash, fondato nel 1981.\nNati in pieno periodo punk, la band si \u00e8 subito imposta nella scena inglese andando in tour con band del genere come Charged GBH e Discharge. Tuttavia dopo la dipartita del cantante Peter \"Wakey\" Wakefield, con il nuovo entrato chitarrista Graham \"Gizz\" Butt il gruppo ha deciso di evolversi negli anni in un vero e proprio gruppo heavy metal: con gli album \"Invasion of the Porky Men\" e \"Forward Into Battle\" il gruppo decise quindi di avvicinarsi alle sonorit\u00e0 pi\u00f9 tipiche della NWOBHM.\nDopo continui scioglimenti, di cui uno avvenuto nel 1987 con l'attivit\u00e0 ripresa nel 1993 con il ritorno del vocalist Wakey, nel 1997 hanno nuovamente chiuso i battenti cambiando nome in Janus Stark e rimanendo in attivit\u00e0 fino al 2002, anno in cui il gruppo ha deciso di ritirarsi dalla scene in seguito a contrasti interni.\nNegli anni seguenti la band ha ripreso la propria attivit\u00e0 ma diramandosi in due gruppi separati: nel 2007 Wakey ha deciso di rifondare il gruppo con il nome English Dogs, ma stavolta in veste punk rock; contemporaneamente nel 2011, Gizz, in occasione del tour negli Stati Uniti, ha deciso di ritirare su il complesso con lo stesso nome e con il resto della vecchia formazione originaria, ma creando invece un progetto dalle sonorit\u00e0 crossover thrash metal/hardcore punk. Di conseguenza si sono creati due progetti paralleli con lo stesso nome, anche se nel 2017 Wakey ha deciso di porre fine alla sua incarnazione degli English Dogs, rimanendo di fatto in vita la formazione di Gizz."}
{"id": "2527689", "revid": "1543377", "url": "https://it.wikipedia.org/wiki?curid=2527689", "title": "Estoril Open 2001 - Singolare femminile", "text": "Anke Huber era la detentrice del titolo, ma ha perso nel 1\u00ba turno conto Denisa Chl\u00e1dkov\u00e1.\nIl singolare femminile del torneo di tennis Estoril Open 2001, facente parte del WTA Tour 2001, ha avuto come vincitrice \u00c1ngeles Montolio che ha battuto in finale 3\u20136, 6\u20133, 6\u20132 Elena Bovina."}
{"id": "2527691", "revid": "123164260", "url": "https://it.wikipedia.org/wiki?curid=2527691", "title": "Campionato sudamericano di pallavolo maschile 1991", "text": "Il XIX campionato sudamericano di pallavolo maschile si \u00e8 svolto nel 1991 a San Paolo, in Brasile. Al torneo hanno partecipato 8 squadre nazionali sudamericane e la vittoria finale \u00e8 andata per la diciottesima volta, la tredicesima consecutiva, al Brasile.\nPodio.\nCampione.\nBrasile(Diciottesimo titolo)\nSecondo posto.\nArgentina\nTerzo posto.\nVenezuela"}
{"id": "2527692", "revid": "237256", "url": "https://it.wikipedia.org/wiki?curid=2527692", "title": "Aleksander Aleksandrovi\u010d K\u00f6nus", "text": ""}
{"id": "2527695", "revid": "237256", "url": "https://it.wikipedia.org/wiki?curid=2527695", "title": "Kon\u00fcs", "text": ""}
{"id": "2527696", "revid": "237256", "url": "https://it.wikipedia.org/wiki?curid=2527696", "title": "Alexander Kon\u00fcs", "text": ""}
{"id": "2527700", "revid": "287204", "url": "https://it.wikipedia.org/wiki?curid=2527700", "title": "Dam\u00fclser Mittagspitze", "text": "Il Dam\u00fclser Mittagspitze (2.097 - indicato anche con \"Dam\u00fclser Mittagsspitze\") \u00e8 una montagna delle Prealpi di Bregenz nelle Alpi Bavaresi. Si trova in Austria (Vorarlberg)."}
{"id": "2527701", "revid": "24443", "url": "https://it.wikipedia.org/wiki?curid=2527701", "title": "Dam\u00fclser Mittagsspitze", "text": ""}
{"id": "2527703", "revid": "124108962", "url": "https://it.wikipedia.org/wiki?curid=2527703", "title": "TVS Telexpress", "text": "TVS Telexpress fu una delle prime emittenti private locali italiane a trasmettere via etere. Aveva sede a Castelvecchio Pascoli, nella Garfagnana, in provincia di Lucca, presso il centro polifunzionale \"Il Ciocco\" (da cui TeleCiocco, la precedente denominazione del canale).\nStoria.\nGli esordi e lo sviluppo tecnico.\nLa rete nacque verso la fine del 1976 in seno alla S.I.T. (Societ\u00e0 Impianti Televisivi) del gruppo toscano Marcucci (di propriet\u00e0 dei fratelli Leo e Guelfo Marcucci), attivo soprattutto nel settore degli emoderivati. La S.I.T., prima di entrare nel mercato televisivo privato, aveva gi\u00e0 cominciato a investire nel mercato delle cosiddette radio libere gi\u00e0 nel 1975, con un'emittente chiamata proprio \"Tele Radio Express\". All'inizio la rete TV, oltre a trasmettere programmi di produzione propria, faceva anche da ripetitorista in Italia dei programmi di Telemontecarlo (questo tipo di attivit\u00e0 era consentito alle TV locali in seguito all'entrata in vigore della legge 103/1975).\nNel giro di qualche mese, usufruendo delle infrastrutture tecniche gi\u00e0 presenti in molte aree d'Italia (Lombardia, Veneto, Liguria, Piemonte, Emilia-Romagna, Lazio, Campania, Puglia), la SIT favor\u00ec la creazione di stazioni locali, quali: Telenord Milano; Teleradio Mare Mediterraneo a Genova; Telexpress 2 a Bologna; Tele San Marco a Padova; ATC Telesud a Napoli; Teledue a Torino; Teleurbe a Roma.\nNel marzo 1976, queste emittenti, che prima avevano programmazioni simili ma autonome, si collegarono in interconnessione (simile a quello delle syndication statunitensi), per irradiare il Rally de Il Ciocco; questa \u00e8 stata probabilmente la prima trasmissione in diretta nazionale della storia delle televisioni private italiane. \nLa nascita di Elefante TV e Videomusic.\nNel 1977 molte trasmissioni toscane venivano diffuse in diretta sulle emittenti del gruppo, e nel 1979 esse vennero formalmente consorziate per irradiare una programmazione comune (fatta salva qualche finestra locale) sotto il marchio Elefante TV, il cui slogan era \"Divertiti come un Elefante\". In questa occasione la diffusione sul territorio nazionale si ampli\u00f2 con l'ingresso nel network anche di stazioni non di propriet\u00e0 dei Marcucci. Le emittenti consorziate furono: in Lombardia Royal, ex Telenord Milano, canali 39 e 63 (di propriet\u00e0); TVC Varese, canale 60 e Radio Tele Garda; in Toscana TRE - Tele Radio Express-Teleciocco, canali 51, 59 e 65 (di propriet\u00e0); in Piemonte Telemontoso di Torino, canale 65 e Quartarete; in Veneto ATV di Rovigo, canali 35, 27, 38, 41, F, 59, 61 e 69 e Tele S. Marco di Rovigo (di propriet\u00e0): in Friuli ATF; nella Marche TV Centro Adratica di Pesaro; nel Lazio GBR, canali 33 e 47 e Teleurbe (di propriet\u00e0); in Umbria ATV e Tele Citt\u00e0 Oggi di Terni; in Abruzzo Tele Teramo; in Sardegna Nuova Tele Etere Sassari e Tele Isola Nuoro; in Campania ATC Telesud, canali 65 e 66 (di propriet\u00e0) e Tele Salerno 1; in Puglia RTF di Foggia; in Calabria RTC Catanzaro; in Sicilia Video Siracusa, Tele Radio Occidentale della provincia di Trapani, ITC di Palermo, Tele Radio Canicatt\u00ec di Agrigento, Radio Video Mediterraneo della provincia di Ragusa.\nCos\u00ec, con la nascita di Elefante TV, TVS Telexpress cess\u00f2 di trasmettere e produrre programmi in proprio per fare solo da \"ripetitrice\" dei programmi di emittenti come PIN Primarete Indipendente di Rizzoli, Canale 2000 e Videomusic, emittente di carattere nazionale fondata da Marialina Marcucci e Pier Luigi Stefani.\nOggi.\nErede di TVS Telexpress \u00e8 \"Noi TV\" di Lucca, sempre di propriet\u00e0 della famiglia Marcucci e sorta nel 1988 dopo la cessione di Elefante TV a Telemarket nel 1987."}
{"id": "2527704", "revid": "838137", "url": "https://it.wikipedia.org/wiki?curid=2527704", "title": "Estoril Open 2001 - Doppio femminile", "text": "Il doppio femminile dell'Estoril Open 2001 \u00e8 stato un torneo di tennis facente parte del WTA Tour 2001.\nTina Kri\u017ean e Katarina Srebotnik erano le detentrici del titolo, ma hanno perso in finale 3\u20136, 7\u20135, 6\u20131 contro Kv\u011bta Peschke e Barbara Rittner."}
{"id": "2527710", "revid": "1305772", "url": "https://it.wikipedia.org/wiki?curid=2527710", "title": "Aulo Manlio Vulsone", "text": "Aulo Manlio Vulsone \u00e8 stato il nome di alcuni membri della \"gens Manlia\" durante l'epoca della Repubblica romana:"}
{"id": "2527714", "revid": "113292304", "url": "https://it.wikipedia.org/wiki?curid=2527714", "title": "Classificazione di Baltimore", "text": "La classificazione di Baltimore \u00e8 una classificazione dei virus, proposta dal biologo David Baltimore premio Nobel per la medicina nel 1975, basato sulla natura e sulla polarit\u00e0 dei genomi virali. I vari gruppi di virus vengono suddivisi in famiglie a seconda della natura del loro genoma (sia esso DNA, RNA, a singolo a doppio filamento) e dal loro tipo di replicazione.\nClassificazione.\nQuesto tipo di classificazione permette, oltre che di distinguere il virus dalle proprie caratteristiche genetiche, di identificarne il metodo e le vie di replicazione.\nClasse I, Virus a dsDNA.\nQuesti virus necessitano di utilizzare la DNA polimerasi cellulare, quindi per replicarsi devono trovarsi nel nucleo di una cellula in attiva replicazione. Fanno parte di questa classe per esempio le famiglie Adenoviridae, Herpesviridae, Poxviridae. Quest'ultima rappresenta l'unico esempio conosciuto di virus di questa classe che replichi al di fuori del nucleo.\nClasse II, virus a ssDNA.\nLa maggior parte dei virus di questa classe hanno genomi circolari, e solitamente il ciclo di replicazione passa attraverso un intermedio a doppio filamento. Ne fanno parte, per esempio, le famiglie Parvoviridae e Anelloviridae.\nClasse III, virus a dsRNA.\nQuesti virus replicano nel citoplasma e generalmente non necessitano della polimerasi dell'ospite. Esempio: Reoviridae.\nClasse IV, virus a ssRNA+.\nCome gli altri virus ad RNA, questi sono meno dipendenti dal ciclo cellulare dell'ospite. Esempi: Picornaviridae, Togaviridae.\nClasse V, virus a ssRNA-.\nCome gli altri virus ad RNA, questi sono meno dipendenti dal ciclo cellulare dell'ospite. Esempi: Orthomyxoviridae, Rhabdoviridae.\nClasse VI, retrovirus a ssRNA.\nQuesti virus utilizzano la trascrittasi inversa per tradurre il loro genoma ad RNA in un intermedio a DNA che viene replicato nel nucleo cellulare. La famiglia pi\u00f9 conosciuta di questo gruppo \u00e8 quella dei Retroviridae.\nClasse VII, retrovirus a dsDNA.\nQuesti virus a DNA producono un intermedio ad RNA ed utilizzano la trascrittasi inversa per ritradurlo in DNA. Esempio: Hepadnaviridae"}
{"id": "2527715", "revid": "938", "url": "https://it.wikipedia.org/wiki?curid=2527715", "title": "Italia in Coppa Europa di atletica leggera", "text": "Dal 1965 si disputava ogni anno la Coppa Europa di atletica leggera, organizzata dalla European Athletic Association, che a partire dal 2009 \u00e8 stata sostituita dai Campionati europei a squadre di atletica leggera (\"European Athletics Team Championships\"), modificandone il regolamento.\nLa nazionale italiana ha spesso partecipato nella \"serie A\", ottenendo come miglior piazzamento un 2\u00ba posto nel 1999 a Parigi.\nPiazzamenti.\nIn campo maschile l'Italia \u00e8 retrocessa una sola volta nel 2006, risalendo in \"Super League\" l'anno successivo e come miglior risultato vanta un 2\u00ba posto nel 1999 . Dal 2009 i Campionati europei a squadre di atletica leggera producono una sola classifica per uomini e donne."}
{"id": "2527716", "revid": "216538", "url": "https://it.wikipedia.org/wiki?curid=2527716", "title": "Italia ai mondiali di atletica leggera", "text": ""}
{"id": "2527717", "revid": "628767", "url": "https://it.wikipedia.org/wiki?curid=2527717", "title": "Provincia di Arque", "text": "La provincia di Arque \u00e8 una delle 16 province del dipartimento di Cochabamba, nella parte centrale della Bolivia. Il capoluogo \u00e8 Arque. \nSecondo il censimento del 2001 possedeva una popolazione di 23.464 abitanti.\nSuddivisione amministrativa.\nLa Provincia comprende 2 comuni:"}
{"id": "2527722", "revid": "628767", "url": "https://it.wikipedia.org/wiki?curid=2527722", "title": "Provincia di Ayopaya", "text": "La provincia di Ayopaya \u00e8 una delle 16 province del dipartimento di Cochabamba, nella parte centrale della Bolivia. Il capoluogo \u00e8 Independencia. \nSecondo il censimento del 2001 possedeva una popolazione di 60.959 abitanti.\nSuddivisione amministrativa.\nLa Provincia comprende 3 comuni:"}
{"id": "2527723", "revid": "121496186", "url": "https://it.wikipedia.org/wiki?curid=2527723", "title": "Monte Carlo Masters 2001", "text": "Il Monte Carlo Masters 2001 \u00e8 stato un torneo di tennis giocato sulla terra rossa. \u00c8 stata la 95\u00aa edizione del Monte Carlo Masters, che fa parte della categoria ATP Masters Series nell'ambito dell'ATP Tour 2001. Si \u00e8 giocato al Monte Carlo Country Club di Roquebrune-Cap-Martin in Francia vicino a Monte Carlo, dal 16 al 23 aprile 2001.\nCampioni.\nSingolare.\n Gustavo Kuerten ha battuto in finale Hicham Arazi, 6-3, 6-2, 6-4\nDoppio.\n Jonas Bj\u00f6rkman / Todd Woodbridge hanno battuto in finale Joshua Eagle / Andrew Florent, 3-6, 6-4, 6-2"}
{"id": "2527727", "revid": "767487", "url": "https://it.wikipedia.org/wiki?curid=2527727", "title": "Bacillus coagulans", "text": "Bacillus coagulans \u00e8 un batterio a bastoncino, Gram-positivo, membro del phylum Firmicutes."}
{"id": "2527728", "revid": "348618", "url": "https://it.wikipedia.org/wiki?curid=2527728", "title": "Pancho Villa (pugile)", "text": ""}
{"id": "2527729", "revid": "1772222", "url": "https://it.wikipedia.org/wiki?curid=2527729", "title": "Universit\u00e0 Macquarie", "text": "L'Universit\u00e0 Macquarie (\"Macquarie University\") \u00e8 un'istituzione di educazione superiore australiana, con sede a Sydney. Fu fondata nel 1964 come la terza Universit\u00e0 di Sydney. Il campus universitario \u00e8 di 126 ettari e si trova in un corridoio ad alta tecnologia nel sobborgo di Macquarie Park / North Ryde.\nL'Universit\u00e0 offre corsi in chiropratica, Business, Finance e lingue. La Macquarie University ha compilato l'\"Australian National Dizionario - Il Macquarie Dictionary\"."}
{"id": "2527734", "revid": "76963", "url": "https://it.wikipedia.org/wiki?curid=2527734", "title": "Daniel Minahan", "text": "Biografia.\nCarriera.\nHa iniziato la sua carriera come aiuto regista per il film \"Ho sparato a Andy Warhol\", di cui \u00e8 coautore della sceneggiatura assieme alla regista Mary Harron. Nel 2001 scrive e dirige il film indipendente \"Contenders - Serie 7\", ambientato all'interno di un crudele reality show dove i partecipanti, per vincere, dovranno uccidere i restanti concorrenti.\nNel corso degli anni si \u00e8 dedicato principalmente alla regia televisiva, dirigendo vari episodi delle pi\u00f9 note serie televisive, come \"Six Feet Under\", \"Deadwood\", \"Grey's Anatomy\", \"True Blood\" \",Il Trono di Spade\" e \"House of Cards\"."}
{"id": "2527735", "revid": "71433", "url": "https://it.wikipedia.org/wiki?curid=2527735", "title": "Dan Minahan", "text": ""}
{"id": "2527738", "revid": "1442080", "url": "https://it.wikipedia.org/wiki?curid=2527738", "title": "Monte Carlo Masters 2001 - Singolare", "text": "Il singolare del Monte Carlo Masters 2001 \u00e8 stato un torneo di tennis facente parte dell'ATP Tour.\nC\u00e9dric Pioline era il detentore del titolo, ma ha perso nel 3\u00ba turno contro Hicham Arazi.\nGustavo Kuerten ha vinto in finale 6\u20133, 6\u20132, 6\u20134 contro Hicham Arazi."}
{"id": "2527742", "revid": "1305772", "url": "https://it.wikipedia.org/wiki?curid=2527742", "title": "Cladonia prolifica", "text": "Cladonia prolifica S. Hammer &amp; Ahti (1990)., \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal latino \"proles\", che significa \"stirpe, prole, discendenza\", e \"facere\", che significa \"produrre, operare\", ad indicare la prolificit\u00e0 della specie.\nCaratteristiche fisiche.\nIl sistema di riproduzione \u00e8 principalmente sessuale. Il fotobionte \u00e8 principalmente un'alga verde delle Trentepohlia,\nHabitat.\nQuesta specie \u00e8 stata rinvenuta su suoli acidi ed essendo di recente scoperta, necessita di ulteriori studi per valutarne l'interazione con l'ambiente. Predilige un pH del substrato da molto acido a valori intermedi fra molto acido e subneutro puro. Il bisogno di umidit\u00e0 \u00e8 piuttosto igrofitico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nIn Italia questa specie di Cladonia \u00e8 estremamente rara: \nTassonomia.\nQuesta specie e di incerta attribuzione per quanto concerne la sezione di appartenenza; a tutto il 2008 non sono state identificate forme, sottospecie e variet\u00e0."}
{"id": "2527744", "revid": "1318658", "url": "https://it.wikipedia.org/wiki?curid=2527744", "title": "Bacillus subtilis", "text": "Bacillus subtilis \u00e8 un batterio Gram-positivo, conosciuto anche come bacillo del fieno o dei pascoli, comunemente presente nel suolo.\nDescrizione.\nB. subtilis \u00e8 a forma di bastoncello, in alcune fasi vitali fortemente flagellato, ed ha la capacit\u00e0 di formare un corpo di protezione duro, una endospora di protezione, permettendo all'organismo di tollerare condizioni ambientali estreme. \nA differenza di numerose altre specie note, B. subtilis \u00e8 classificato come aerobico obbligato.\nAttivit\u00e0 e patogenesi.\nB. subtilis non \u00e8 un patogeno umano. Esso comunque pu\u00f2 degradare o pu\u00f2 contaminare gli alimenti, e modificarli, ma raramente causa intossicazione alimentare.\nIl Bacillus subtilis produce l'enzima proteolitico subtilisina. \nSi ritiene che, per questo, invece collabori alla elaborazione delle fermentazioni tradizionali dei cibi a base di cereali, mais e fagioli, in America, (Pozol ed altre); miglio e sorgo in Africa, riso, fagioli e pesce in Asia.\nTali cibi sono modificati dalla fermentazione, sia nella consistenza che nelle caratteristiche organolettiche, sia anche nel contenuto (proteine pregiate); tali caratteristiche permettono un miglioramento ed un arricchimento sostanziale dei cibi.\nRiproduzione.\nIl \"B. subtilis\" si pu\u00f2 dividere simmetricamente e generare due cellule figlie (scissione binaria), oppure, in modo asimmetrico produrre una singola endospora che \u00e8 resistente a fattori ambientali come il caldo, l'arido, l'acido ed il sale.\nIn tal modo le spore possono persistere nell'ambiente per lunghi periodi di tempo.\nLe endospore si formano in condizioni di stress ambientale o nutrizionale, la lunga durata \u00e8 giustificata dal fatto, possibile, di dover superare il periodo sfavorevole ed il ritorno di condizioni favorevoli.\nNella fase normale vitale favorevole il batterio \u00e8 di norma lungamente flagellato, cosa che gli permette una ampia mobilit\u00e0, ma su dimensioni comparabili alla propria dimensione, in fase di \u201csopravvivenza latente\u201d di spora \u00e8 completamente immobile, ma \u00e8 spesso trascinato e diffuso dagli eventi meteorologici (pioggia, vento).\nQuindi il batterio alterna le due forme riproduttive in funzione dell'ambiente.\n\"B. subtilis\" \u00e8 un organismo modello per studiare la replicazione dei cromosomi batterici.\nLa replica ha inizio (su un cromosoma circolare) in un singolo \"locus\", detto appunto \u201corigine\u201d.\nLa replica \u00e8 bidirezionale, in senso orario ed antiorario e si completa al locus finale, opposto all'origine: La regione finale contiene diverse brevi sequenze di DNA (siti Ter) che codificano per l'arresto della replica.\nTutti i passaggi della replicazione sono mediati da proteine specifiche.\nPu\u00f2 essere interessante il confronto dell Bacillus subtilis (Gram Positivo) ed il batterio Escherichia coli (Gram negativo).\nLe fasi di promozione, inizio e terminazione sono simili, ma le proteine che per alcune fasi sono simili o uguali, in altre sono diverse, pur svolgendo sostanzialmente compiti analoghi.\nQuesto permette di fare interessanti paragoni sulle strategie evolutive di organismi simili che hanno elaborato complessi proteici diversi, ma pur sempre perfettamente attivi, ed adatti, per la replicazione corretta dei propri genomi.\nUtilizzo come organismo modello.\n\"B. subtilis\" \u00e8 dimostrato notevolmente suscettibile di manipolazione genetica, questo unito al fatto della sua sostanziale non pericolosit\u00e0, \u00e8 stato ampiamente adottato come organismo modello per studi di laboratorio, in particolare sui comportamenti di sporulazione, che \u00e8 una via semplificata per seguire la differenziazione cellulare.\nIn termine di \u201cpopolarit\u00e0\u201d come organismo modello di laboratorio, \"B. subtilis\" \u00e8 spesso utilizzato come l'equivalente Gram-positivo dell\"'Escherichia coli\", un batterio ampiamente studiato Gram-negativo.\n\"B. subtilis\" \u00e8 inoltre utilizzato in meccanica dei fluidi negli studi di microfluidit\u00e0: assieme all\"'Escherichia coli\" \u00e8 il principale esempio di nuotatore \"pusher\", ossia quel tipo di microorganismi che, per nuotare, esercitano una spinta sul fluido.\nUsi.\n\"B. subtilis\" \u00e8 utilizzato come inoculante nel suolo in orticoltura e agricoltura. \n\"B. globigii\", una specie simile, ma filogeneticamente distinta, \u00e8 stato usato come un simulatore di diffusione batterica tracciabile (innocua) in una simulazione di guerra biologica durante il progetto SHAD (detto Progetto 112).\nEnzimi prodotti da \"B. subtilis\" e \"B. licheniformis\" sono ampiamente utilizzati come additivi ad attivit\u00e0 biologica pulente in ammollo nei detersivi per bucato.\nAltri usi includono: \nUn ceppo di \"B. subtilis\" in precedenza noto come il Bacillus natto \u00e8 utilizzato nella produzione commerciale del \"natt\u014d\", un cibo giapponese, cos\u00ec come lo \"cheonggukjang\", analogo cibo coreano.\nUna notevole gamma di cibi fermentati si ritengono ottenuti anche per l'attivit\u00e0 proteolitica ed enzimatica del \"Bacillus subtilis\".\n\"B. subtilis\" ceppo QST 713 (commercializzato come QST 713 o Serenade) ha un'attivit\u00e0 fungicida naturale, ed \u00e8 impiegato come agente di controllo biologico.\n\u00c8 stato popolare in tutto il mondo prima dell'introduzione degli antibiotici come vaccino subtilico ovvero come agente immunostimolante per aiutare il trattamento delle malattie del tratto gastrointestinale e urinario. \u00c8 ancora ampiamente utilizzato in Europa occidentale ed in Medio Oriente come una medicina alternativa.\nPu\u00f2 convertire (decomporre) alcuni esplosivi in composti innocui di azoto, anidride carbonica e acqua.\nLe sue propriet\u00e0 di superficie vincolante ed avvolgente sono state proposte per svolgere un ruolo nel contenimento di rifiuti contenenti radionuclidi (torio, plutonio), migliorandone le possibilit\u00e0 di cattura e smaltimento.\nCeppi ricombinanti pBE2C1 pBE2C1AB sono stati utilizzati nella produzione di poliidrossialcanoati (PHA), in tal modo rifiuti di malto possono essere utilizzati come fonte di carbonio per la produzione a basso costo PHA.\n\u00c8 utilizzato per produrre amilasi. \n\u00c8 utilizzato per la produzione di acido ialuronico. utile al settore farmacologico, connesso al sanitario.\nGenoma.\n\"B. subtilis\" ha circa 4.100 geni. Di questi, solo 192 hanno dimostrato di essere indispensabili, altri 79 sono stati considerati come essenziali, o fortemente determinanti. \nLa stragrande maggioranza dei geni essenziali sono stati classificati in relativamente pochi domini del metabolismo cellulare, circa la met\u00e0 sarebbero coinvolti nella elaborazione delle informazioni, un quinto coinvolto nella sintesi dell'involucro cellulare e la determinazione della forma e divisione cellulare, e un decimo collegato alla energetica cellulare.\nSono stati caratterizzati diversi RNA di codificazione sconosciuta o incerta.\nUtilizzi medici.\nNel 1835, il batterio \u00e8 stato originariamente chiamato \"Vibrio subtilis\" da Christian Gottfried Ehrenberg, e ribattezzato da Ferdinando Cohn \"Bacillus subtilis\" nel 1872.\nColture di \"B. subtilis\" sono state utilizzate fino a tutto il 1950 come una medicina alternativa a causa degli effetti immunostimolanti della sua parete cellulare, funzione preziosa in assenza di antibiotici.\nSi \u00e8 notato infatti che la reazione immunitaria di digestione di frammenti della sua parete cellulare produceva un significativo aumento di attivit\u00e0 immunitaria ad ampio spettro, compresa l'attivazione di specifici anticorpi IgM, IgG e IgA, ed il rilascio di dinucleotidi CpG.\n\u00c8 inoltre importante la sua capacit\u00e0 di indurre attivit\u00e0 di produzione di leucociti e citochine, importanti per lo sviluppo di citotossicit\u00e0 verso le cellule tumorali.\n\u00c8 stato commercializzato in tutta l'America e l'Europa dal 1946 come aiuto immunostimolante nel trattamento delle malattie dell'intestino e del tratto urinario, quali Rotavirus e Shigella, ma ha visto una drastica riduzione di popolarit\u00e0 dopo l'introduzione del antibiotici a basso prezzo, nonostante producano un basso livello di reazione allergica, e con livelli di tossicit\u00e0 significativamente inferiori agli antibiotici per la flora intestinale normale."}
{"id": "2527745", "revid": "36426", "url": "https://it.wikipedia.org/wiki?curid=2527745", "title": "Castello di Monternano", "text": "Il castello di Monternano, conosciuto in passato anche come \"Montennano\", \"Mortennano\" e \"Montennana\" \u00e8 stato uno dei castelli pi\u00f9 potenti della Val d'Elsa e grazie al totale abbandono in cui \u00e8 rimasto \u00e8 uno dei castelli feudali toscani del XII secolo pi\u00f9 interessanti.\nSituato nel comune di Castellina in Chianti, oggi \u00e8 ridotto allo stato di rudere.\nStoria.\nIl castello \u00e8 citato fin dal 1089, poi in seguito divenne un feudo dei Conti Guidi, feudo confermato dagli imperatori Arrigo VI e Federico II, per poi in seguito passare alla famiglia senese degli Squarcialupi che ne fecero il centro dei loro possessi.\nL'importanza assunta dal castello fu una diretta conseguenza della sua posizione. \u00c8 infatti situato su uno sperone roccioso nei pressi del torrente Strolla, dove passava il confine tra la repubblica di Firenze e la repubblica di Siena sul versante meridionale dei monti del Chianti a dominio della Val d'Elsa; grazie a tale posizione era in grado di controllare due strade di primaria importanza nel medioevo: la sottostante via Francigena e la sovrastate strada di Giogoli.\nGi\u00e0 nel XII secolo i feudatari del castello strinsero un'alleanza con la vicina citt\u00e0 di Poggibonsi allo scopo di impedire alla citt\u00e0 di Firenze, allora in grande espansione, di invadere la Val d'Elsa. Ci\u00f2 port\u00f2 i fiorentini ad effettuare una prima spedizione militare contro il castello gi\u00e0 nel 1201 procurandogli gravi danni ma fu nel 1220 che si arriv\u00f2 alla resa dei conti.\nIl pretesto fu il furto della merce subito da alcuni mercanti fiorentini che transitavano nella zona; la Repubblica di Firenze accus\u00f2 direttamente gli Squarcialupi e mise sotto assedio la loro roccaforte; nell'operazione militare i fiorentini usarono la tecnica d'assedio della mina, infatti scavarono numerose gallerie sotto le mura per poterle poi minare e provocarne il crollo. L'operazione riusc\u00ec perfettamente e il castello venne conquistato e raso al suolo.\nGli Squarcialupi ricorsero allora all'aiuto di Poggibonsi e dell'imperatore che risposero positivamente. Il castello in breve tempo venne ricostruito e lo tennero fino al 1254. In quell'anno i fiorentino assediarono e presero Monteriggioni e di ritorno da quella operazione militare deciso di sistemare anche Monternano che infatti cadde e stavolta definitivamente.\nIl castello di Monternano o meglio i ruderi del castello divennero propriet\u00e0 della vicina pieve di Sant'Agnese in Chianti. Il castello non venne mai pi\u00f9 ricostruito. La sua posizione era stata perfetta per usi militari ma una volta finite le guerre tra Firenze e Siena, la sua posizione, isolato e posto in mezzo alle boscaglie fecero s\u00ec che quasi nessuno venisse ad abitarvi nei dintorni.\nDescrizione.\nDai ruderi, semi sommersi dalla vegetazione, \u00e8 possibile capire la forma che aveva. Era a pianta rettangolare, i lati pi\u00f9 lunghi sono orientati da sud a nord ed era di dimensioni veramente vaste per la zona tanto da cingere per intero lo sperone di roccia sulla quale si trova. Dalla strada di accesso si arriva al fronte est; questo era il pi\u00f9 imponente e presenta due torrioni cilindrici ai lati. Dal torrione di sud-est \u00e8 possibile arrivare alla porta principale che \u00e8 dotata di un arco a tutto sesto ed \u00e8 ancora in buone condizioni, probabilmente perch\u00e9 dopo l'assedio del 1220 venne rinforzato come si pu\u00f2 notare dalla scarpature presente alla base delle mura.\nLe mura nella parte meridionale e occidentale sono quasi completamente crollate, non cos\u00ec quella posta a nord ancora integra. In zona nord-ovest, in corrispondenza con il margine pi\u00f9 esterno, quasi a strapiombo sulla valle sottostante era posto un edificio dalla pianta quadrata di cui oggi quasi non resta traccia ma che probabilmente era un torre d'avvistamento. Lungo le mura sul lato nord sono visibili, anche se parzialmente interrate, alcune arcate che probabilmente erano un tempo altrettante porte di accesso ad un terzo cortile chiuso da una scomparsa cerchia muraria.\nL'interno del perimetro murario presenta una divisione degli spazi abbastanza netta. La parte posta ad occidente era usata come piazza d'armi o come zona di rifugio per i coloni dei dintorni mentre la parte orientale era usata come zona residenziale per i feudatari. In questa ultima parte sono visibili i resti di alcuni edifici costruiti con filaretto e sono rimaste in piedi delle volte e alcuni locali posto sotto il piano di calpestio, come ad esempio la vasta cisterna a cui \u00e8 possibile accedere da una postierla realizzata di fianco alla porta di accesso.\nCollegamenti esterni.\nScheda e foto su lamiaterradisiena"}
{"id": "2527748", "revid": "6923", "url": "https://it.wikipedia.org/wiki?curid=2527748", "title": "Chinon Industries", "text": "Chinon Industries Inc. (\u30c1\u30ce\u30f3\u682a\u5f0f\u4f1a\u793e) era un'azienda giapponese, produttrice di macchine fotografiche, fondata nel 1962 da Hiroshi Chino. In passato ha prodotto anche cineprese e proiettori cinematografici per il passo ridotto.\nNel 1997 la Kodak ne acquist\u00f2 la maggioranza delle azioni, trasformandola in una propria societ\u00e0 controllata, denominata \"Kodak Digital Product Center, Japan Ltd\" (\u682a\u5f0f\u4f1a\u793e\u30b3\u30c0\u30c3\u30af \u30c7\u30b8\u30bf\u30eb \u30d7\u30ed\u30c0\u30af\u30c8 \u30bb\u30f3\u30bf\u30fc, nel 2004). L'attuale societ\u00e0 continua lo sviluppo di fotocamere digitali e videocamere."}
{"id": "2527751", "revid": "169529", "url": "https://it.wikipedia.org/wiki?curid=2527751", "title": "Mudiriyat al-Amn al-Amma", "text": "La Direzione Generale di Sicurezza (DGS) () \u00e8 l'agenzia di intelligence irachena.\nStoria.\nViene ufficialmente annunciata dal primo ministro ad interim Iyad Allawi il 15 luglio 2004 durante una conferenza stampa, creata con lo scopo di \"infiltrare e distruggere la tenace insurrezione in Iraq\". Tale agenzia, come anticipato dal Washington Post in data 11 dicembre del 2003, sarebbe stata creata con il supporto della CIA.\nNel gennaio del 2004 il New York Times parla della creazione del DGS finanziato dal Governo federale degli Stati Uniti d'America, mediante l'assunzione di un numero di agenti compresi tra le cinquecento e le duemila unit\u00e0.\nNel marzo del 2004 Lewis Paul Bremer annuncia la creazione di tale agenzia guidata da Mu\u1e25ammad \u02bfAbd All\u0101h Mu\u1e25ammad al-Shehw\u0101n\u012b, con fondi stanziati dal Congresso degli Stati Uniti per un totale di $ 3 miliardi nell'arco di tre anni, allo scopo di finanziare operazioni della Central Intelligence Agency in Iraq e in Afghanistan."}
{"id": "2527754", "revid": "407378", "url": "https://it.wikipedia.org/wiki?curid=2527754", "title": "Sasso Bolognese", "text": ""}
{"id": "2527758", "revid": "547034", "url": "https://it.wikipedia.org/wiki?curid=2527758", "title": "Lingua olandese antica", "text": "L'olandese antico, anche basso francone occidentale antico, \u00e8 il termine linguistico che distingue la variet\u00e0 di francone occidentale parlato nell'area degli attuali Paesi Bassi, Belgio settentrionale e nella regione del basso Reno dal 900 circa, al 1200, dopodich\u00e9 si inizia a parlare di medio olandese.\nL'antico olandese \u00e8 considerato il primo stadio di sviluppo del moderno olandese."}
{"id": "2527766", "revid": "1573940", "url": "https://it.wikipedia.org/wiki?curid=2527766", "title": "Episodi di Shin Chan (2006)", "text": "Questi sono gli episodi mandati in onda nel 2006 della serie anime Shin Chan. Tutti questi episodi non sono arrivati in Italia. Dal 2006 la produzione dell'anime \u00e8 in formato e in alta definizione.\nOgni episodio \u00e8 diviso in mini-episodi della durata di circa 10 minuti l'uno."}
{"id": "2527767", "revid": "287204", "url": "https://it.wikipedia.org/wiki?curid=2527767", "title": "This Island", "text": "This Island \u00e8 il terzo album in studio del gruppo dance-punk statunitense Le Tigre. \u00c8 stato pubblicato dalla Universal Records il 19 ottobre 2004. Si tratta del primo album della band commercializzato da una \"major\". Ha raggiunto la posizione 130 nella classifica \"Billboard 200\".\nTracce.\nTutti i brani sono scritti da Kathleen Hanna, Johanna Fateman e JD Samson, con esclusione di quelli che presentano eventuali note."}
{"id": "2527768", "revid": "465169", "url": "https://it.wikipedia.org/wiki?curid=2527768", "title": "Castello di Meleto", "text": "Il castello di Meleto \u00e8 una dimora signorile situata nel comune di Gaiole in Chianti.\nStoria.\nLe prime testimonianza su Meleto risalgono all'XI secolo quando risulta in possesso della vicina Badia di Coltibuono. In seguito divenne di propriet\u00e0 di una famiglia feudale della zona di cui conosciamo il nome solo di un certo Guardellotto che a causa di contrasti con l'imperatore Federico I Barbarossa venne da quest'ultimo privato dei suoi possessi e il castello pass\u00f2 alla famiglia Firidolfi. Da questi Firidolfi prese il nome quel ramo della famiglia chiamato Firidolfi da Meleto\nGrazie alla sua posizione, posto com'era vicino al confine tra i territori delle Repubbliche di Firenze e di Siena, il castello divenne prima il principale baluardo fiorentino della zona e in seguito una delle principali fortificazione nel \"Terziere di Gaiole\" della Lega del Chianti. Ci\u00f2 fece del castello una ambita preda dei due contendenti che se lo contesero a lungo anche se non sub\u00ec mai gravi distruzioni.\nDurante la seconda invasione aragonese del Chianti nel 1478 il castello venne occupato dalle truppe aragonesi alleate a Siena ma nel 1480 venne ripreso dai fiorentini. Nel 1529 il castello venne assediato dalle truppe imperiali ma non cadde.\nNel XVIII secolo, quando ormai il pericolo di assedi era un lontano ricordo, il castello venne trasformato in una villa.\nIl castello, non pi\u00f9 di propriet\u00e0 della famiglia Ricasoli, \u00e8 sede di un'azienda agricola specializzata nella produzione di vino Chianti Classico ed \u00e8 visitabile a pagamento.\nDescrizione.\nIl castello si presenta ancora con un'impostazione di tipo militare. Ha una forma a quadrilatero irregolare con al centro la torre del cassero. Grandi lavori vennero effettuati dopo il 1480 quando vennero realizzate le due possenti torri cilindriche bastionate poste ai margini meridionali, i pi\u00f9 esposti in caso di assedio. A quel tempo risalgono anche i ballatoi in mattoni provvisti ancora di beccatelli posti agli angoli settentrionali.\nL'interno del castello presenta molte sale arredate e affrescate secondo il gusto settecentesco.\nDi notevole interesse \u00e8 il teatrino posto in una sala a cui si accede dal cortile interno. Conserva oltre al palcoscenico sette scenografie originali del settecento."}
{"id": "2527771", "revid": "24099", "url": "https://it.wikipedia.org/wiki?curid=2527771", "title": "Firidolfi", "text": ""}
{"id": "2527772", "revid": "547992", "url": "https://it.wikipedia.org/wiki?curid=2527772", "title": "Andrij Jarmolenko", "text": "Nel 2010 \u00e8 stato inserito nella lista dei migliori calciatori nati dopo il 1989 stilata da Don Bal\u00f3n.\nBiografia.\nI genitori di Jarmolenko, nativi ucraini, erano originari del raion di Kulykivka. Dopo essersi sposato, a sua madre \u00e8 stato offerto un lavoro a Leningrado (ora San Pietroburgo), e la famiglia vi si trasfer\u00ec. Poco dopo la nascita di Andrij, la famiglia torn\u00f2 nella sua terra natale, nella citt\u00e0 di \u010cernihiv.\nCaratteristiche tecniche.\nAla destra o sinistra mancino di piede, \u00e8 stato impiegato anche come seconda punta, possiede buona tecnica e doti atletiche.\nCarriera.\nClub.\nDesna \u010cernihiv.\nNell'estate 2006 si \u00e8 unito alla squadra di , squadra principale di \u010cernihiv. Qui ha giocato nella stagione 2006-2007 nella Prima Lega ucraina, dove ha totalizzato 9 presenze e 4 gol segnati.\nDinamo Kiev.\nArriva alla Dinamo nell'inverno del 2007 dalla , ed \u00e8 stato promosso alla squadra principale nel maggio del 2008, alla fine della stagione.\nEsordisce con la l'11 maggio 2008 contro il Vorskla Poltava realizzando il gol vittoria nel 2-1 finale. L'esordio in Champions League \u00e8 datato il 15 settembre dello stesso anno nella vittoria per 3 a 1 contro i russi del Rubin Kazan'. La sua massima crescita calcistica avviene nel 2013, in cui vince il premio del miglior giocatore ucraino dell'anno (al pari con Jevhen Konopljanka).\nNel 2014 \u00e8 entrato nella top 5 dei migliori marcatori di tutta la storia della , sempre nello stesso anno ha raggiunto quota 100 gol nella sua carriera calcistica, rivinto il premio come miglior giocatore ucraino dell'anno e miglior giocatore dell'anno in campionato. Nel gennaio del 2015 il suo gol nella partita contro il Metalurg Donec'k viene eletto come il miglior gol del 2014 nel campionato ucraino.\nBorussia Dortmund.\nIl 28 agosto 2017, passa al Borussia Dortmund per una cifra di 25 milioni di euro firmando un contratto quadriennale. Sceglie di indossare la maglia numero 9.\nWest Ham.\nDopo un anno in Germania l'11 luglio 2018 viene ufficializzato il passaggio al West Ham. Il costo del cartellino si aggira sui 20 milioni di euro e il contratto che lo legher\u00e0 agli \"Hammers\" avr\u00e0 una durata quadriennale.\nNazionale.\nEsordisce con la Nazionale maggiore il 5 settembre 2009 nella partita di qualificazione al campionato mondiale di calcio 2010 vinta per 5 a 0 contro l'Andorra realizzando anche un gol. Il 2 settembre 2011 in un'amichevole contro l'Uruguay realizza la rete pi\u00f9 veloce nella storia della sua nazionale dopo 14 secondi dal calcio d'inizio. Nel 2012 fa il suo esordio negli Europei disputati proprio in Ucraina. In quella edizione Jarmolenko si \u00e8 distinto con un assist nella partita vinta per 2 a 1 contro la Svezia e da una eccellente prestazione contro la Francia.\nSempre contro la Francia ma nel 2013 per i play-off dei Mondiali in Brasile 2014, Jarmolenko ebbe un buon impatto nella partita d'andata giocatasi a Kiev, dove mise a segno un goal. Il 15 novembre 2014 realizza per la prima volta nella sua carriera una tripletta in casa del Lussemburgo nella partita valida per le qualificazioni al campionato europeo 2016 (terminata 0-3) diventando il secondo miglior marcatore di sempre della nazionale.\nViene convocato per gli Europei 2016 in Francia, per poi non riuscire ad ottenere la qualificazione per il campionato del Mondo 2018. Il 14 ottobre 2019, durante la partita casalinga vinta per 2-1 contro il , realizza una delle due reti con cui l'Ucraina ottiene con un turno d'anticipo la qualificazione al campionato d'Europa 2020, e nel quale esordisce nella prima partita della fase a gironi, il 13 giugno 2021, segnando nella sconfitta per 3-2 contro i , per poi ripetersi nella successiva vittoria per 2-1 contro la .\nIl 1\u00ba settembre 2021, in occasione della sfida pareggiata 2-2 in casa del , raggiunge quota 100 presenze in nazionale.\nStatistiche.\nPresenze e reti nei club.\n\"Statistiche aggiornate al 9 dicembre 2021.\""}
{"id": "2527773", "revid": "237256", "url": "https://it.wikipedia.org/wiki?curid=2527773", "title": "Anton Semionovic Makarenko", "text": ""}
{"id": "2527775", "revid": "237256", "url": "https://it.wikipedia.org/wiki?curid=2527775", "title": "Anton Makarenko", "text": ""}
{"id": "2527776", "revid": "767487", "url": "https://it.wikipedia.org/wiki?curid=2527776", "title": "Cau-cau", "text": "Il cau-cau \u00e8 un piatto della cucina criolla peruviana.\n\u00c8 a base di patate, tagliate a pezzetti, e insaporite con cipolla, aglio, lime ed una serie di spezie (cumino, menta, pepe)e trippa cio\u00e8 stomaco di mucca"}
{"id": "2527777", "revid": "110157", "url": "https://it.wikipedia.org/wiki?curid=2527777", "title": "Feminist Sweepstakes", "text": "Feminist Sweepstakes \u00e8 il secondo album in studio del gruppo dance-punk statunitense Le Tigre. \u00c8 il primo disco della band con JD Samson, entrata nella formazione per sostituire Sadie Benning."}
{"id": "2527779", "revid": "237256", "url": "https://it.wikipedia.org/wiki?curid=2527779", "title": "Anton Sem\u00ebnovi\u010d Makarenko", "text": ""}
{"id": "2527780", "revid": "1305772", "url": "https://it.wikipedia.org/wiki?curid=2527780", "title": "Cladonia pseudopityrea", "text": "Cladonia pseudopityrea Vain. (1887), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal greco , cio\u00e8 \"pseud\u00e9s\", che significa \"falso, artefatto\", e dal greco , cio\u00e8 \"p\u00ectyron\", che significa \"crusca\", ad indicare la forma di questo lichene.\nCaratteristiche fisiche.\nIl sistema di riproduzione \u00e8 principalmente sessuale. Il fotobionte \u00e8 principalmente un'alga verde delle Trentepohlia,\nHabitat.\nQuesta specie si adatta soprattutto a climi di tipo mediterraneo e mediterraneo-montano. Rinvenuta su suoli ricchi di humus in foreste, specialmente sulla riva di torrenti e in prevalenza su piante dei generi Olea, Pinus, Abies e Fagus. Predilige un pH del substrato da molto acido a valori intermedi fra molto acido e subneutro puro. Il bisogno di umidit\u00e0 \u00e8 piuttosto igrofitico.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nIn Italia questa specie di Cladonia \u00e8 estremamente rara: \nTassonomia.\nQuesta specie e di incerta attribuzione per quanto concerne la sezione di appartenenza; a tutto il 2008 non sono state identificate forme, sottospecie e variet\u00e0."}
{"id": "2527785", "revid": "232134", "url": "https://it.wikipedia.org/wiki?curid=2527785", "title": "Dance-punk", "text": ""}
{"id": "2527789", "revid": "80745576", "url": "https://it.wikipedia.org/wiki?curid=2527789", "title": "La super raccolta di storie d'avventura", "text": "La super raccolta di storie d'avventura \u00e8 una antologia curata da Michael Chabon (Washington, 24 maggio 1963) che raccoglie 20 storie di avventura scritti da autori vari.\nQuesto libro-antologia \u00e8 stato pubblicato dalla Arnoldo Mondadori Editore e fa parte della collana Strade Blu.\nOrigine del libro.\nQuesta antologia ha origine per mano di Michael Chabon, il curatore del libro, che cerc\u00f2 un modo per restituire al racconto breve la sua classicit\u00e0. Per questo raduno alcuni degli autori pi\u00f9 prestigiosi in questo campo e li sfid\u00f2 a misurarsi in questa competizione, al fine di ridare alla letteratura la sua dimensione pi\u00f9 emozionante.\nContenuti.\nIl libro contiene 20 storie di avventura scritte dai maggiori autori in questa specialit\u00e0."}
{"id": "2527792", "revid": "38120", "url": "https://it.wikipedia.org/wiki?curid=2527792", "title": "Lombrico (personaggio)", "text": ""}
{"id": "2527793", "revid": "196390", "url": "https://it.wikipedia.org/wiki?curid=2527793", "title": "Sergei Karimov", "text": ""}
{"id": "2527796", "revid": "599013", "url": "https://it.wikipedia.org/wiki?curid=2527796", "title": "Mark Dittgen", "text": "Carriera.\nIl lo acquist\u00f2 dal , e uno dei pochi gol che realizz\u00f2 fu nel derby contro l'Atletico Catania nel ritorno di Coppa Italia di Serie C 1997-1998 per l'1-0 finale, che valse il passaggio del turno per i rosanero.\nMa il suo trasferimento in Sicilia caus\u00f2 pi\u00f9 danni che benefici: La FIFA arriv\u00f2 a multare il Palermo negandogli di tesserare calciatori da campionati esteri per due anni, perch\u00e9 il l'allora presidente Giovanni Ferrara non pag\u00f2 il debito con il San Gallo che ammontava a 800 milioni di lire. Alla presidenza subentr\u00f2 poi Franco Sensi, che per aggirare il blocco della FIFA tesserava i giocatori per la (di cui era anche presidente) e li girava al Palermo. Fu solo con l'avvento di Maurizio Zamparini che il debito fu sanato.\nA causa di un infortunio domestico mentre faceva giardinaggio (la spina di una rosa gli si conficc\u00f2 nell'occhio destro), fin\u00ec la stagione in tribuna."}
{"id": "2527803", "revid": "237256", "url": "https://it.wikipedia.org/wiki?curid=2527803", "title": "Yekaterina Pavlovna Korchagina-Aleksandrovskaya", "text": ""}
{"id": "2527806", "revid": "237256", "url": "https://it.wikipedia.org/wiki?curid=2527806", "title": "Ekaterina Kor\u010dagina-Aleksandrovskaja", "text": ""}
{"id": "2527808", "revid": "767487", "url": "https://it.wikipedia.org/wiki?curid=2527808", "title": "Jean-Marie Auberson", "text": "Biografia.\nHa studiato con Ernest Ansermet e Carl Schuricht; anche presso il Conservatorio di Losanna, dove i suoi tutor sono stati Victor Desarzens (per il violino) e Alfred Pochon (per la viola).\nNel corso della sua carriera \u00e8 stato violinistra presso l'\"Orchestra da Camera di Losanna\" dal 1943 al 1946 per poi passare come violista all'Orchestre de la Suisse Romande dove rimase dal 1946 al 1949 e dove ebbe come direttore Ernest Ansermet che lo indirizzo alla carriera direttoriale.\nDopo un periodo di studio, inizi\u00f2 l'attivit\u00e0 direttoriale presso l'\"Orchestra Beromunster\" che diresse dal 1956 al 1960 per passare poi all'Orchestra da Camera di Losanna che lo ebbe come direttore dal 1963 al 1965.\nDivenne quindi direttore della Hamburgische Staatsoper (1968 - 1973) e quindi della \"Basel Sinfonietta\" dal 1984 al 1986.\nVita personale.\nSuo figlio Pascal Auberson \u00e8 un apprezzato cantante e percussionista, il figlio Antoine Auberson \u00e8 un\ncompositore, mentre la figlia Audry Michael, soprano, la sua carriera si \u00e8 svolta, prima,\nprincipalmente in Germania, successivamente nel mondo intero con i pi\u00f9 grandi Direttori d'Orchestra come Herbert Von Karajan, Giuseppe Sinopoli, Riccardo Muti, Jordan, Jacobs, Corboz e altri."}
{"id": "2527809", "revid": "110157", "url": "https://it.wikipedia.org/wiki?curid=2527809", "title": "R\u017eevskij rajon", "text": "Il R\u017eevskij rajon () \u00e8 un rajon dell'Oblast' di Tver', nella Russia europea; il capoluogo \u00e8 R\u017eev. Istituito nel 1929, ricopre una superficie di 2760 chilometri quadrati ed ospitava nel 2010 una popolazione di circa 12.000 abitanti."}
{"id": "2527817", "revid": "765341", "url": "https://it.wikipedia.org/wiki?curid=2527817", "title": "Episodi di Shin Chan (1993)", "text": "Questi sono gli episodi mandati in onda nel 1993 della serie anime Shin Chan. Alcuni di questi episodi, quelli che nella lista presentano il titolo italiano, sono arrivati in Italia nel primo ciclo di trasmissione. \nOgni episodio \u00e8 diviso in mini-episodi della durata di circa 10 minuti l'uno."}
{"id": "2527818", "revid": "288300", "url": "https://it.wikipedia.org/wiki?curid=2527818", "title": "Marco Dittgen", "text": ""}
{"id": "2527820", "revid": "287204", "url": "https://it.wikipedia.org/wiki?curid=2527820", "title": "Daniel (monte)", "text": "Il Daniel (2.340 ) \u00e8 la montagna pi\u00f9 alta delle Alpi dell'Ammergau nelle Alpi Bavaresi. Si trova nel Tirolo austriaco."}
{"id": "2527825", "revid": "124575879", "url": "https://it.wikipedia.org/wiki?curid=2527825", "title": "Daniel", "text": ""}
{"id": "2527828", "revid": "1305772", "url": "https://it.wikipedia.org/wiki?curid=2527828", "title": "Tre Martiri", "text": "Tre Martiri \u00e8 la denominazione che accomuna i tre partigiani Mario Capelli, Luigi Nicol\u00f2 e Adelio Pagliarani impiccati il 16 agosto 1944 nella piazza principale di Rimini, a loro intitolata dal 1946. Essi rappresentano il simbolo della Resistenza e dei caduti nella lotta di Liberazione nel territorio della Provincia di Rimini.\nStoria.\nI tre giovani partigiani, attivi nella Resistenza riminese sin dai primi giorni successivi all'Armistizio, nell'estate del 1944 facevano parte del medesimo Distaccamento della 29\u00aa Brigata GAP \"Gastone Sozzi\". Durante un'operazione di sabotaggio a una trebbiatrice, con l'obiettivo di impedire la trebbiatura del grano da consegnare ai nazifascisti, un gappista riminese fu riconosciuto e denunciato.\nCatturato, fu costretto sotto tortura a denunciare i compagni di lotta. A causa di queste informazioni i tre partigiani, che avevano come sede operativa la vecchia caserma di Via Ducale, nel centro storico di Rimini, vennero sorpresi dai nazifascisti il 14 agosto, mentre un quarto partigiano che era con loro, Alfredo Cecchetti, si salv\u00f2 fortunosamente. Imprigionati e torturati, non rivelarono i nomi di loro compagni. Processati da un tribunale tedesco e riconosciuti colpevoli di \"ammassamento clandestino di armi e munizioni a fine terroristico e di reati di sabotaggio e attentati contro cose e persone\", il 16 agosto vennero condotti in piazza e impiccati alle sette del mattino.\nL'impalcatura della forca era ancora in piedi in mezzo alle macerie quando un mese dopo, il 21 settembre, le truppe alleate entravano nella citt\u00e0 liberandola dai nazifascisti. Il 9 ottobre 1944 la Giunta municipale, nominata dal C.L.N., deliber\u00f2 di cambiare il nome della piazza Giulio Cesare in piazza Tre Martiri. A seguito dell'intervento di arredo urbano realizzato nel 2000, il luogo ove avvenne l'esecuzione \u00e8 segnalato a terra dalla proiezione stilizzata della forca, mentre sul muro dell'edificio prospiciente \u00e8 posta una targa ricordo in bronzo realizzata dallo scultore Elio Morri recante un emblematico capestro in bassorilievo. Una lapide, che ricorda la base partigiana ove avvenne la cattura dei tre giovani, \u00e8 murata sulla facciata della vecchia caserma in Via Ducale n. 5.\nArte.\nPittura.\nMusica"}
{"id": "2527829", "revid": "580", "url": "https://it.wikipedia.org/wiki?curid=2527829", "title": "Tempio a valle di Chefren", "text": ""}
{"id": "2527833", "revid": "339392", "url": "https://it.wikipedia.org/wiki?curid=2527833", "title": "Hibernians F.C.", "text": ""}
{"id": "2527835", "revid": "287204", "url": "https://it.wikipedia.org/wiki?curid=2527835", "title": "Ralf Bartels", "text": "\u00c8 stato allenato da Gerald Miner e ha un primato personale outdoor di 21,37 m e indoor di 21,44 m, risultati che lo piazzano rispettivamente al 67\u00ba e al 33\u00ba posto nelle graduatorie mondiali di tutti i tempi.\nIn carriera ha vinto due bronzi nelle edizioni di Helsinki 2005 e Berlino 2009 dei campionati mondiali ed \u00e8 stato anche campione europeo nel 2006.\nBiografia.\nGli inizi.\nRalf Bartels nacque a Malchin nel 1978 e si avvicin\u00f2 molto precocemente all'atletica.\nLa sua carriera sportiva inizi\u00f2 nel 1991 all'et\u00e0 di 13 anni nella societ\u00e0 SC Neubrandenburg, per la quale gareggia ancora oggi.\nBartels decise subito di specializzarsi nel getto del peso, disciplina dove raggiunse subito ottimi risultati sia sul piano nazionale che internazionale.\nCarriera giovanile (1995-2001).\nNel 1995, ancora in categoria allievi, riusc\u00ec a classificarsi 4\u00ba ai campionati europei juniores.\nNel 1996, a 18 anni, si laure\u00f2 per la prima volta campione mondiale sempre nella stessa categoria scavalcando l'australiano Justin Anlezark all'ultimo tentativo con un lancio a 18,71 metri.\nL'anno successivo, ai campionati europei juniores di Lubiana, conquist\u00f2 il titolo europeo nel peso con la misura di 18,30 metri.\nNel 1999 ai campionati europei under 23 raggiunse la 6\u00aa posizione.\nAi Campionati mondiali di Edmonton 2001 c'\u00e8 stata la sua prima partecipazione ad una manifestazione internazionale seniores, in questa gara si \u00e8 dovuto per\u00f2 fermare al turno di qualificazione.\nAffermazione internazionale.\nEuropei di Monaco (2002).\nNel 2002, nella stagione al coperto, decise di prendere parte ai campionati europei indoor di Vienna raggiungendo per\u00f2 solo il nono posto e fermandosi quindi al turno di qualificazione con un lancio a 19,60 metri.\nNella stagione all'aperto vinse per la prima volta in carriera il titolo nazionale assoluto e in Coppa Europa, alla sua seconda partecipazione, raggiunse il quarto posto con la misura di 19,85.\nNell'agosto, ai Campionati Europei di Monaco, dopo aver superato la qualificazione della mattina con 20,22, quinta misura, si classific\u00f2 terzo in finale con 20,58, alle spalle dell'ucraino Jurij Bilonoh e del danese Joachim Olsen.\nSul finire della stagione venne chiamato a partecipare alla Coppa del mondo di atletica leggera come rappresentante della squadra tedesca nel getto del peso.\nIn questa manifestazione, grazie ad un lancio a 20,67 metri, conquist\u00f2 il terzo posto alle spalle dei soli Adam Nelson e Justin Anlezark.\nCampionati del mondo di Parigi (2003).\nAi Mondiali indoor di Birmingham 2003 non riusc\u00ec ad andare oltre all'12\u00ba posto con la misura di 19,32.\nNel corso della stagione riusc\u00ec a conquistare per la prima volta entrambi i titoli nazionali nel getto del peso, sia indoor che outdoor.\nNell'agosto decise di prendere parte ai Mondiali di Parigi entrando in finale con la dodicesima misura, 20,06.\nGiunto in finale conquist\u00f2 il quinto posto in classifica grazie ad un lancio a 20,50.\nL'esordio olimpico (2004).\nNel 2004 inizi\u00f2 la stagione indoor con l'undicesimo posto ai Campionati mondiali di Budapest 2004 grazie ad un lancio a 19,93.\nNel corso della stagione all'aperto, dopo aver centrato un terzo posto in Coppa Europa ed aver partecipato a vari Meeting internazionali, si qualific\u00f2 per i Giochi Olimpici di Atene del 2004.\nIl 18 agosto si disput\u00f2 in mattinata, nell'antico stadio di Olimpia, la qualificazione del getto del peso.\nBartels, lanci\u00f2 subito a 20,65, raggiunse la terza misura e l'immediata qualificazione per la finale.\nIn serata si tenne la finale, e un suo lancio a 20,26 lo port\u00f2 all'ottavo posto.\nI successi.\nIl primo bronzo mondiale (2005).\nNel marzo 2005, rinunci\u00f2 alla partecipazione ai Campionati europei indoor di Madrid a causa delle non perfette condizioni fisiche.\nNel corso della stagione all'aperto, dopo la vittoria in Coppa Europa, ed un terzo posto al Meeting di Madrid; a Neuwied raggiunse la misura di 21,37, misura che lo port\u00f2 ai vertici della classifica mondiale.\nNell'agosto, ai Mondiali di Helsinki, dopo essersi qualificato per la finale con la terza misura a 20,56, conquist\u00f2, proprio all'ultimo turno di lanci, la medaglia di bronzo con un lancio a 20,99 metri dietro soltanto all'olandese Rutger Smith e allo statunitense Adam Nelson.\nSul finire della stagione fu chiamato per la prima volta a partecipare alla IAAF World Athletics Final dove si classific\u00f2 quarto lanciando a 20,53 metri.\nTitolo europeo a G\u00f6teborg (2006).\nNel corso della stagione indoor Bartels, a Karlsruhe riusc\u00ec a lanciare il suo peso fino a 21,43 risultato che lo posizion\u00f2 al secondo posto nelle liste mondiali di quell'anno.\nUn mese pi\u00f9 tardi, ai mondiali indoor tenutisi a Mosca, non riusc\u00ec per\u00f2 ad andare oltre al dodicesimo posto con un lancio di due metri inferiore al suo primato personale.\nAi campionati europei di G\u00f6teborg (Svezia) si present\u00f2 alla manifestazione come uno dei favoriti.\nIn qualificazione, il suo lancio a 20,58 (la miglior misura) lo port\u00f2 direttamente in finale.\nIn serata, dopo aver lanciato il suo peso a 20,57, che lo posizionava al quarto posto, proprio all'ultimo turno, lanci\u00f2 a 21,13 metri scalzando cos\u00ec dal podio Rutger Smith e togliendo il titolo di campione europeo per soli 2 centimetri al bielorusso Andr\u0117j Michnevi\u010d.\nSul finire della stagione Bartels partecip\u00f2 per la seconda volta alla IAAF World Athletics Final arrivando per\u00f2 solo sesto.\nPoco dopo venne di nuovo chiamato a partecipare anche alla Coppa del mondo di atletica leggera come rappresentante della squadra tedesca.\nIn questa manifestazione, grazie ad un lancio a 20,67 metri, si aggiudic\u00f2 la vittoria.\nNel mese di dicembre venne inserito, ancora una volta, nella lista dei nomi per la vittoria del titolo di \"miglior atleta tedesco dell'anno\" a livello maschile. Al termine delle consultazioni risult\u00f2 secondo con il 23,8% dei voti, alle spalle del solo Jan Fitschen.\nI problemi fisici.\nMondiali di Osaka (2007).\nNel marzo 2007 a causa di vari problemi fisici decise di rinunciare alla partecipazione ai Campionati europei indoor di Birmingham.\nDopo una stagione outdoor che lo vide partecipare a vari Meeting internazionali nel mese di agosto prese parte ai Campionati Mondiali di \u014csaka.\nSuper\u00f2 agevolmente le qualificazioni, con la quinta miglior misura, ma in finale raggiunse solo il settimo posto con un lancio di 20,45 metri.\nIl mese successivo partecip\u00f2 per la seconda volta al D\u00e9caNation, come rappresentante della nazionale tedesca, conquistando la vittoria nella gara di getto del peso con la misura di 20,33.\nSul finire della stagione Bartels partecip\u00f2 ancora alla IAAF World Athletics Final arrivando per\u00f2 solo settimo.\nLa rinuncia olimpica (2008).\nA causa di vari infortuni Bartels dovette rinunciare ai Mondiali di Valencia indoor 2008 e a gran parte della stagione agonistica.\nSeppur impegnato in pochissime manifestazioni in tutta l'annata outdoor, fu comunque in grado di vincere i campionati nazionali e di raggiungere il minimo di partecipazione alle Olimpiadi di Pechino grazie alla misura di 20,60 metri raggiunta nel mese di luglio a Norimberga.\nPoco dopo, a causa di un grave infortunio al polpaccio, dovette per\u00f2 rinunciare alla sua seconda partecipazione olimpica ed anche al resto della stagione.\nIl ritorno.\nDagli europei indoor di Torino ai mondiali di Berlino (2009).\nNella stagione al coperto, dopo aver vinto i campionati nazionali, conquist\u00f2 il bronzo agli Europei indoor di Torino con la misura di 20,39, a soli 3\u00a0cm dall'argento andato al francese Yves Niar\u00e9.\nAi Mondiali di Berlino grazie al suo nuovo primato personale di 21,37 ha raggiunto il bronzo dietro soltanto al polacco Tomasz Majewski ed allo statunitense Christian Cantwell.\nNel mese di settembre, dopo aver conquistato il secondo posto al Decanation di Parigi, ha raggiunto il quinto posto alla IAAF World Athletics Final grazie ad un lancio a 20,58.\nConclusa la stagione \u00e8 stato inserito nella lista dei 10 nomi per la vittoria del titolo di \"miglior atleta tedesco dell'anno\" a livello maschile. Si classificher\u00e0 terzo con il 12,9% dei voti.\nMondiali indoor di Doha (2010).\nIl 27 febbraio 2010 si \u00e8 laureato per la quinta volta campione nazionale a livello indoor grazie ad un lancio a 21,02.\nAi Campionati mondiali indoor di Doha 2010 dopo aver siglato la miglior misura nelle qualificazioni con 20,91 metri, in finale ha conquistato la medaglia di bronzo con un lancio a 21,44 che equivale anche al suo nuovo record personale.\nNel corso della stagione outdoor, nella prima tappa della IAAF Diamond League a Doha, \u00e8 riuscito a raggiungere la misura di 21,14 classificandosi secondo alle spalle del solo Christian Cantwell.\nIl 10 giugno, al Golden Gala di Roma, ha conquistato il settimo posto con la prestazione di 20,13.\nDopo pochi giorni, in Coppa Europa (a Bergen), \u00e8 stato battuto, per soli 2 centimetri, dal polacco Tomasz Majewski che ha conquistando cos\u00ec la vittoria della manifestazione.\nAi Campionati europei di Barcellona, dopo essersi qualificato alla finale con la seconda miglior misura a 20,37, ha conquistato la medaglia di bronzo grazie ad un lancio a 20,93 metri che, proprio all'ultimo turno, gli ha permesso di scavalcare il lettone M\u0101ris Urt\u0101ns.\nIl titolo europeo \u00e8 poi andato al bielorusso Andr\u0117j Michnevi\u010d che con il suo 21,01 ha superato di solo un centimetro il polacco Majewski e di otto lo stesso Bartels.\nCampionati europei indoor di Parigi (2011).\nDopo aver perso il titolo nazionale al coperto, battuto di soli 2 centimetri dal giovane David Storl, Bartels ha partecipato ai campionati europei indoor di parigi 2011 come uno dei favoriti per la vittoria del titolo.\nDopo aver superato agevolmente le qualificazioni, con un primo lancio a 20,33 metri, in finale, grazie al suo quarto tentativo a 21,16 si \u00e8 laureato per la prima volta campione europeo a livello indoor davanti al connazionale Storl e al russo Maksim Sidorov.\nDurante la stagione all'aperto decise di rinunciare alla partecipazione ai campionati nazionali per concentrarsi invece sui campionati del mondo di Taegu.\nDopo aver superato la qualificazione con un lancio a 20,45 metri in finale non riusc\u00ec ad andare oltre alla decima posizione gettando il suo peso 14 centimetri oltre alla fettuccia dei 20 metri.\nOlimpiadi di Londra (2012).\nNella stagione al coperto 2012, dopo aver rinunciato alla partecipazione ai campionati nazionali a causa di alcuni problemi fisici, non riusc\u00ec a raggiungere il minimo di partecipazione ai campionati del mondo indoor di Istanbul.\nDurante la stagione all'aperto, dopo alcune competizioni che lo videro oltre i 20 metri, a causa di ulteriori problemi fisici decise di non gareggiare per tutto il mese di giugno rinunciando anche alla partecipazione ai Campionati europei di Helsinki per poi concentrarsi sulle Olimpiadi di .\nIl 3 agosto, durante le qualificazioni del getto del peso a Londra, non riusc\u00ec ad andare oltre al sedicesimo posto con un lancio a 20 metri esatti.\nCampionati europei indoor di G\u00f6teborg e il ritiro (2013).\nDopo aver partecipato a vari meeting con discreti risultati i prossimit\u00e0 dei 20 metri, il 23 febbraio 2013 conquist\u00f2 il suo sesto titolo nazionale indoor (quattordicesimo in totale) con la misura di 20,08 m.\nGiunto ai campionati europei indoor a G\u00f6teborg come campione in carica, super\u00f2 le qualificazioni con la quinta misura a 19,89 metri.\nIl 1\u00ba marzo, in finale, concluse solo quarto raggiungendo, al quinto turno, la misura di 20,16 metri, suo primato stagionale.\nLa vittoria andr\u00e0 al serbo Asmir Kola\u0161inac con 20,62 m.\nDopo il settimo posto in Coppa Europa invernale di lanci, durante la stagione all'aperto concluse terzo ai campionati nazionali tedeschi dietro a David Storl e Tobias Dahm.\nIl 1\u00ba settembre 2013, al termine del meeting ISTAF di Berlino che l'aveva visto concludere al quinto posto con un lancio a 19,08 metri, annuncia il suo ritiro definitivo dalle competizioni.\nAttivit\u00e0 extrasportive e vita privata.\nNel 2006 si \u00e8 sposato con Maja da cui ha avuto, nel febbraio 2012, una figlia: Friederike Marie.\nAppassionato di motociclismo, terminata la carriera agonistica da atleta, ha deciso di continuare a dedicarsi allo sport, questa volta come allenatore di atletica leggera. Ha gi\u00e0 acquisito il patentino B e, entro la fine di settembre \u00e8 riuscito ad ottenere anche quello di prima categoria.\nSempre sul finire dell'anno 2013 si \u00e8 laureato come allenatore sportivo presso l'Accademia Allenatori di Colonia.\nCampionati nazionali.\n1997\n1999\n2000\n2001\n2002\n2003\n2004\n2005\n2006\n2007\n2008\n2009\n2010\n2011\n2013\nAltre competizioni internazionali.\n2001\n2002\n2003\n2004\n2005\n2006\n2007\n2008\n2009\n2010\n2011\n2012\n2013"}
{"id": "2527836", "revid": "237256", "url": "https://it.wikipedia.org/wiki?curid=2527836", "title": "Konstantin Khabensky", "text": ""}
{"id": "2527837", "revid": "237256", "url": "https://it.wikipedia.org/wiki?curid=2527837", "title": "Konstantin Chabenskij", "text": ""}
{"id": "2527838", "revid": "767487", "url": "https://it.wikipedia.org/wiki?curid=2527838", "title": "Aaron Fink", "text": "Biografia.\n\u00c8 l'ex chitarrista e corista del gruppo alternative metal Breaking Benjamin, a seguito del licenziamento dalla band, nell'estate del 2011, quando venne pubblicato un remix di \"Blow me away\" insieme ai Valora e successivamente ad agosto il \"best of\" chiamato \"Shallow Bay: The Best Of Breaking Benjamin\", che assieme a Mark James Klepaski fece incassare ad entrambi la somma di . \nIl tutto fece esplodere di rabbia Ben Burnley che non sapeva nulla di tutto ci\u00f2 e licenzi\u00f2 sia lui che Mark.\nNei suoi precedenti progetti lo avevamo visto insieme al bassista Mark James Klepaski nel gruppo Lifer.\nNel 2019 \u00e8 entrato nel gruppo alternative metal Earshot."}
{"id": "2527839", "revid": "62748", "url": "https://it.wikipedia.org/wiki?curid=2527839", "title": "Hamburgische Staatsoper", "text": ""}
{"id": "2527842", "revid": "298229", "url": "https://it.wikipedia.org/wiki?curid=2527842", "title": "Italia in Coppa continentale di atletica leggera", "text": "La Coppa continentale di atletica leggera, in precedenza denominata Coppa del mondo di atletica leggera, era una competizione organizzata dalla IAAF dal 1977 al 2018, a cui partecipavano squadre continentali e nazionali.\nLa nazionale italiana vi ha partecipato un'unica volta nel 1981, come paese ospitante, concludendo al sesto posto sia nella classifica maschile che in quella femminile. In altre occasioni alcuni atleti azzurri sono stati selezionati per la rappresentativa europea. Nella storia della Coppa continentale l'unica vittoria di un atleta italiano \u00e8 stata ottenuta da Salvatore Antibo nella gara dei 10000 metri piani del 1989."}
{"id": "2527843", "revid": "773636", "url": "https://it.wikipedia.org/wiki?curid=2527843", "title": "Kungur", "text": ""}
{"id": "2527851", "revid": "416175", "url": "https://it.wikipedia.org/wiki?curid=2527851", "title": "Giuseppe e i suoi fratelli", "text": "Giuseppe e i suoi fratelli (titolo originale Joseph und seine Br\u00fcder) \u00e8 un romanzo in quattro parti dello scrittore tedesco Thomas Mann. La tetralogia, scritta nel corso di 16 anni, riscrive le storie familiari della Genesi, dal patriarca Giacobbe a Giuseppe (capitoli ), ambientato nel contesto storico del periodo amarniano. Mann la consider\u00f2 la sua opera pi\u00f9 grande.\nI primi studi preparatori per la redazione dell'opera iniziarono nel 1925 e i quattro romanzi che la compongono furono poi pubblicati in un lungo arco temporale che va dal 1933 al 1943:\nLe storie di Giacobbe.\nIl prologo \u00e8 un antefatto al romanzo che narra le vicende del primo avo della stirpe di Giacobbe, Abramo, l'uomo della Luna, viandante come lui \u00e8 iniziatore di una nuova concezione spirituale della Divinit\u00e0: la sua unicit\u00e0 e personalit\u00e0 in relazione all'io che per questo si definisce. Abramo fisicamente percorre il suo viaggio con la sua trib\u00f9 nella mezzaluna fertile ma lo stesso fa la sua anima, guidata dallo Spirito di Dio interiorizzato. Durante il suo viaggio attraverso il contatto con i popoli con cui ha rapporti o di guerra o commercio o religiosi, ha modo di confrontare la sua nuova dimensione del Divino con i vari Baal, Eolin, El fino a Set e Osiride. Giunge cos\u00ec nella terra di Canan, ritornando dall'Egitto. Qui si conclude anche il suo viaggio spirituale e La Divinit\u00e0 di Abramo \u00e8 diventato il Dio unico biblico. \nIl primo romanzo inizia, dopo il \"Discesa agli inferi\", con un colloquio, in una primaverile serata illuminata dalla luna, tra Giacobbe e il giovane figlio Giuseppe, il prediletto del padre. Giuseppe \u00e8 il primogenito di Rachele, moglie amatissima, morta partorendo Beniamino, il minore dei figli di Giacobbe. La narrazione prosegue con la celebre vicenda della primogenitura che Giacobbe sottrasse, con l'inganno, al gemello Esa\u00f9. Approfittando della cecit\u00e0 del vecchio padre Isacco e con la complicit\u00e0 della madre Rebecca, Giacobbe, coperto da una pelle di animale, per imitare l'abbondante peluria del gemello, riceve l'ambita benedizione del padre. Esa\u00f9, scoperto l'inganno, minaccia di vendicarsi. Rebecca, per sottrarlo alla furia del fratello, costringe il figlio prediletto ad allontanarsi dalla casa paterna per rifugiarsi dallo zio, suo fratello Labano.\nGiunto in casa dello zio, dopo un lungo viaggio, esausto e privo di ogni cosa, Giacobbe \u00e8 costretto ad accettare le condizioni ingenerose di Labano: in cambio della sua modesta ospitalit\u00e0 far\u00e0 il pastore delle sue greggi.\nIl figlio di Isacco si dimostra laborioso ed abile e lo zio, che si arricchisce del suo lavoro, cerca di trattenerlo al proprio servizio, gli offre un modesto compenso e lo esorta a rimanere.\nLabano ha due figlie: Lia la maggiore, e la bella Rachele. Giacobbe \u00e8 attratto dalla minore e la chiede in moglie. Lo zio approfitta del sentimento del giovane: se vuole la mano della figlia dovr\u00e0 lavorare per lui per sette anni. Giacobbe, innamorato, accetta.\nGiunto il sospirato termine pattuito, si organizza la festa di nozze. L'astuto Labano, approfittando del velo che copre la fanciulla, inganna il nipote: al posto di Rachele gli consegna la figlia maggiore, Lia. Giacobbe scopre l'inganno quando il matrimonio \u00e8 ormai consumato. Labano reagisce alle proteste del nipote: come avrebbe potuto consegnargli la figlia pi\u00f9 giovane quando la maggiore doveva ancora maritarsi? Ma a tutto c'\u00e8 un rimedio. \u00c8 disposto, se Giacobbe accetta, a dargli in moglie anche la giovane Rachele. Il prezzo \u00e8 quello solito: s'impegni il nipote genero a lavorare per lo zio suocero per altri sette anni. Giacobbe accetta, continuer\u00e0 le sue fatiche al servizio dello zio.\nTrascorsi gli ultimi sette anni, finalmente Giacobbe, con le sue due mogli Lia e Rachele, le serve Bilah e Zilpah, i figli, le greggi acquisite con il suo lavoro, pu\u00f2 lasciare la casa di Labano per tornare nella sua vecchia dimora. Durante il viaggio Rachele, gi\u00e0 madre di Giuseppe, partorisce il suo secondo figlio: Beniamino, il dodicesimo ed ultimo di Giacobbe ma lei, moglie prediletta, \"la Giusta\", morir\u00e0 dando alla luce il bambino.\nIl giovane Giuseppe.\nGiuseppe \u00e8 il figlio prediletto di Giacobbe. Nel giovane, cos\u00ec diverso dai grossolani fratelli, il padre crede di vedere qualcosa che gli ricorda l'amata Rachele: il suo sguardo e la sua dolcezza. I fratellastri maggiori mal sopportano i sentimenti di Giacobbe, solo Beniamino, il fratello minore, ultimogenito della moglie prediletta, manifesta ammirazione e sincero affetto per lui.\nL'antipatia dei fratellastri diviene col tempo sempre pi\u00f9 accesa. Ai loro occhi Giuseppe \u00e8 un vanesio che approfitta del favore paterno per assumere atteggiamenti di superiorit\u00e0. L'antipatia diviene poi rabbia quando Giuseppe, imprudentemente, riferisce loro i suoi sogni. I sogni sono inequivocabili: sembrano tutti convergere nel predire la sua futura supremazia, quando genitore e fratelli dovranno rendergli omaggio, inchinandosi davanti a lui.\nUn tale comportamento, leggero ed ingenuo, rimproverato anche da Giacobbe, non poteva che peggiorare i rapporti familiari: i fratelli maggiori decidono, quindi, di allontanarsi dalla casa paterna e da Giuseppe per condurre al pascolo le greggi loro affidate.\nGiacobbe, con la speranza di riconciliare i suoi figli, invia Giuseppe a Shekem, dove potr\u00e0 incontrare i fratelli e riappacificarsi con loro. Il giovane, prima di partire, riesce a farsi donare dal padre la preziosa veste nuziale di Rachele,\nconservata con cura dal padre, e indossando tale veste si mette in viaggio.\nI fratelli lo scorgono, vestito a festa, da lontano, e la loro furia non conosce pi\u00f9 limiti: gli strappano la veste preziosa, lo picchiano e stanno per ucciderlo. Solo l'intervento del maggiore, Ruben, riesce a salvarlo dalla morte immediata. Sar\u00e0 gettato in una vecchia cisterna vuota e abbandonata, destinato a morire di inedia. \nL'arrivo di una carovana di Ismaeliti induce i fratelli a mutare proposito: meglio venderlo come schiavo. In tal modo, non si macchieranno del suo sangue e potranno ugualmente allontanarlo per sempre dalla famiglia. Per giustificare la sua scomparsa, macchiano la veste nuziale col sangue di un animale. La veste lacera, mostrata al vecchio Giacobbe, sar\u00e0 la prova che il fratello \u00e8 morto, divorato da una bestia feroce. Il padre, sconvolto dal racconto dei figli maggiori, dopo un periodo di lutto severo, abbandonati i propositi di lasciarsi morire, si arrende al suo dolore.\nGiuseppe in Egitto.\nGiuseppe, condotto dall'Ismaelita, suo nuovo padrone, che lo aveva acquistato dai fratelli per venti sicli d'argento, giunge, dopo un lungo viaggio, nella terra d'Egitto. Il vecchio mercante ha intuito che in quel paese raffinato e ricco le qualit\u00e0 singolari del suo giovane schiavo potranno consentirgli un buon guadagno. Lo presenta a Mont-kaw, maggiordomo della casa di Potifar, ricco signore, \"Flabellifero alla destra\", \"Amico di Faraone\" e \"Camerlengo del Sole\". Mont-kaw dapprima esita poi, grazie anche ai buoni uffici del nano Teodoro, si lascia convincere e acquista il ragazzo. Il fascino del giovane, intelligente ed accorto, non tarda a farsi notare: lo stesso Potifar, chiamato anche Petepr\u00ea, durante un occasionale colloquio, rimane sorpreso dal suo modo di esprimersi ed ordina a Mont-kaw di assegnare a quello schiavo intelligente, che mostra di saper leggere e far di conto, incarichi di maggior rilievo.\n\u00c8 l'occasione attesa da Giuseppe, che in Egitto aveva assunto il nome di Osarsif, per iniziare la sua graduale ma sicura ascesa tra i servi della casa. Ben presto diverr\u00e0 servitore personale di Petepr\u00ea e collaboratore di Mont-kaw e, alla morte di questi, nuovo maggiordomo della casa ed amministratore dei suoi beni. Il suo successo non poteva non suscitare gelosie ed invidie tra gli schiavi meno fortunati, tra questi l'altro nano al servizio del Flabellifero: D\u00fbdu. L'odio di D\u00fbdu \u00e8 implacabile e sar\u00e0 all'origine delle sventure di Giuseppe. Sar\u00e0 infatti lui ad organizzare i primi incontri tra il giovane ed affascinante maggiordomo e Mut-em-enet, sposa di Petepr\u00ea.\nMut-em-enet, donna non giovanissima ma sicuramente ancora bella e di gran fascino, \u00e8 solo una sposa \"onoraria\": i genitori di Petepr\u00ea, Huij e Tuij, non esitarono, a suo tempo, a sacrificare la virilit\u00e0 del giovane figlio, pur di dedicarlo agli dei e favorirne l'ingresso alla corte del Faraone.\nMann dedica alla descrizione della donna e dei suoi sentimenti, la seconda parte, la pi\u00f9 avvincente, del romanzo. Di particolare rilievo \u00e8 la descrizione del lento mutare del suo animo: dall'iniziale indifferenza per uno dei numerosi schiavi della casa, all'animosit\u00e0 per l'ebreo, \"figlio della sabbia\", straniero di umili origini che, con la sua stessa ascesa, offende le tradizioni ed i costumi egiziani, all'interesse, dapprima simulato poi fin troppo evidente, per finire in una passione incontrollata, morbosa e ossessiva. L'iniziale pudore di Mut, \"dama elegante dalla vita consacrata\", \"casta sacerdotessa della luna, mondanamente fredda\", cede il posto alle offerte sempre pi\u00f9 esplicite.\nGiuseppe, ostinato, rifiuta ripetutamente l'amore della donna. Cerca di dissuaderla, di convincerla dell'assurdit\u00e0 delle sue proposte: come potrebbe tradire la fiducia di Potifar che lo ha cos\u00ec grandemente beneficiato fino a elevarlo ad amministratore di tutti i suoi beni? Inoltre i suoi scrupoli sono anche religiosi: si considera consacrato a un dio \"geloso\" e vuole rimanergli fedele preservando la sua castit\u00e0.\nMa, nella vana pretesa di condurre a ragione il sentimento folle di Mut, Giuseppe continua a vederla, a parlarle dolcemente, a tentare di convincerla.\nSi realizza in questo modo il piano di D\u00fbdu: ora potr\u00e0 denunciare la tresca a Petepr\u00ea, marito \"onorario\", ma non per questo privo di orgoglio. Il Flabellifero, ascolta la denuncia del nano, ma rifiuta di credergli. Sar\u00e0 invece Mut a causare la rovina di Giuseppe: sconvolta da un suo ennesimo rifiuto, gli strappa la veste e urlando, per richiamare l'attenzione dei servi, accusa Osarsif di aver tentato di violarla. Potifar, suo malgrado, non pu\u00f2 ignorare le accuse della moglie: condanna Giuseppe, in ceppi e a capo chino, e lo consegna alle prigioni di Faraone.\nGiuseppe il Nutritore.\nNella stiva di una piccola imbarcazione da carico al comando di Cha'ma't, lo scriba della dispensa, Giuseppe, sorvegliato dai servitori di Petepr\u00ea, naviga lungo il Nilo, diretto alla fortezza di Zawi-R\u00e9. Cha'ma't, per vincere la noia del viaggio, conversa con il prigioniero e, con sua sorpresa, non trova un uomo rassegnato e timoroso del suo destino ma un giovane uomo che affronta virilmente la prova che lo attende, certo del favore divino.\nDopo diciassette giorni di viaggio\nraggiunge la sua destinazione e viene consegnato a Mai-Sachme, il comandante della prigione. Il comandante, fin dalle prime parole scambiate con il prigioniero, \u00e8 colpito, oltre che dalla sua avvenenza, dalle sue capacit\u00e0: non finir\u00e0 ai lavori pi\u00f9 pesanti, Mai-Sachme sapr\u00e0 utilizzarlo per altre incombenze. Giuseppe, infatti, assume ben presto, le funzioni di sorvegliante e amministratore del lavoro dei detenuti e, quando saranno imprigionati due alti dignitari della corte di Faraone, il capo coppiere e il capo panettiere, Mai-Sachme affider\u00e0 al suo giovane collaboratore il compito di servire i due.\nI dignitari, nella stessa notte, fanno un sogno che non riescono a interpretare. Sono turbati, intuiscono che quanto hanno sognato ha un significato importante, ma nessuno \u00e8 in grado di aiutarli. Sar\u00e0 Giuseppe a svelare loro il significato profetico: fra tre giorni il capo dei coppieri sar\u00e0 liberato e reintegrato a corte mentre il capo dei panettieri sar\u00e0 giustiziato. Quanto profetizzato, puntualmente accade. Il coppiere, prima di lasciare il carcere, promette a Giuseppe che perorer\u00e0 presso Faraone la sua liberazione dall'ingiusta prigionia.\nIl coppiere, felice di riassumere le sue importanti funzioni, dimentica completamente la promessa. Solo quando il suo signore far\u00e0 a sua volta un sogno di singolare vivezza ma di oscuro significato, il coppiere ricorder\u00e0 la prodigiosa abilit\u00e0 di quel giovane uomo conosciuto in prigione e proporr\u00e0 a Faraone, deluso dai suoi sapienti che nulla hanno saputo dirgli, di convocare Giuseppe."}
{"id": "2527852", "revid": "1573940", "url": "https://it.wikipedia.org/wiki?curid=2527852", "title": "Episodi di Shin Chan (2005)", "text": "Questi sono gli episodi mandati in onda nel 2005 della serie anime Shin Chan. Tutti questi episodi non sono arrivati in Italia.\nOgni episodio \u00e8 diviso in mini-episodi della durata di circa 10 minuti l'uno."}
{"id": "2527853", "revid": "104458", "url": "https://it.wikipedia.org/wiki?curid=2527853", "title": "Kristin St\u00f8rmer Steira", "text": "Biografia.\nCarriera nello sci di fondo.\nIn Coppa del Mondo ha esordito il 13 marzo 2002 nella sprint a tecnica classica di Oslo (non classificata), ha ottenuto il primo podio il 19 gennaio 2003 nella staffetta di Nov\u00e9 M\u011bsto na Morav\u011b (2\u00aa) e la prima vittoria il 23 novembre successivo nella staffetta di Beitost\u00f8len.\nIn carriera ha preso parte a tre edizioni dei Giochi olimpici invernali, (4\u00aa nella 10\u00a0km, 4\u00aa nella 30\u00a0km, 4\u00aa nell'inseguimento, 5\u00aa nella staffetta), (8\u00aa nella 10 km, 8\u00aa nella 30 km, 4\u00aa nell'inseguimento, 1\u00aa nella staffetta) e (3\u00aa nella 30 km, 23\u00aa nell'inseguimento), e a sei dei Campionati mondiali, vincendo otto medaglie.\nCarriera nell'atletica leggera.\nL'atleta norvegese eccelle anche nell'atletica, dove nel 2009 ai Campionati nazionali ha vinto i 5000\u00a0m in 16:01,76, un tempo di assoluto valore (sarebbe entrata nelle prime 15 alle Olimpiadi di Pechino).\nPalmar\u00e8s.\nSci di fondo.\nCoppa del Mondo.\nCoppa del Mondo - vittorie.\nLegenda:\nPU = inseguimento\nTC = tecnica classica\nTL = tecnica libera\nCoppa del Mondo - competizioni intermedie.\nCoppa del Mondo - vittorie di tappa.\nLegenda:\nHS = partenza a handicap\nPU =inseguimento\nTC = tecnica classica\nTL = tecnica libera"}
{"id": "2527858", "revid": "110157", "url": "https://it.wikipedia.org/wiki?curid=2527858", "title": "Balle! E tutti i ballisti che ce le stanno raccontando", "text": "Balle! E tutti i ballisti che ce le stanno raccontando \u00e8 un libro di satira politica scritto da Al Franken (New York, 21 maggio 1951) e pubblicato in Italia dalla Arnoldo Mondadori Editore nel 2004.\nContenuti.\nNel libro Al Franken punta a smascherare le presunte menzogne del presidente statunitense George W. Bush, il quale secondo Franken \u00e8 appoggiato anche dai mass media che non lasciano trasparire la realt\u00e0.\nUna sostanziosa fetta del libro \u00e8 dedicata al confronto tra il presidente Bush e l'ex presidente, Bill Clinton, per quanto riguarda le loro possibilit\u00e0 economiche, ambientali, politiche e militari.\nIl libro include argomenti che hanno riscaldato l'ambiente statunitense, come boicottaggi o imparzialit\u00e0 delle reti televisive e dei giornali."}
{"id": "2527861", "revid": "237256", "url": "https://it.wikipedia.org/wiki?curid=2527861", "title": "Aleksandr Demyanenko", "text": ""}
{"id": "2527863", "revid": "237256", "url": "https://it.wikipedia.org/wiki?curid=2527863", "title": "Aleksandr Dem'janenko", "text": ""}
{"id": "2527867", "revid": "287204", "url": "https://it.wikipedia.org/wiki?curid=2527867", "title": "U.S. Men's Clay Court Championships 2001", "text": "L'U.S. Men's Clay Court Championships 2001 \u00e8 stato un torneo di tennis giocato sulla terra rossa. \u00c8 stata la 33\u00aa edizione del U.S. Men's Clay Court Championships, che fa parte della categoria International Series nell'ambito dell'ATP Tour 2001. Si \u00e8 giocato al Westside Tennis Club di Houston in Texas negli Stati Uniti dal 30 al 7 maggio 2001.\nCampioni.\nSingolare.\n Andy Roddick ha battuto in finale Hyung-Taik Lee 7-5, 6-3\nDoppio.\n Mahesh Bhupathi / Leander Paes hanno battuto in finale Kevin Kim / Jim Thomas 7-6 (7-4), 6-2"}
{"id": "2527868", "revid": "287204", "url": "https://it.wikipedia.org/wiki?curid=2527868", "title": "RenderWare", "text": "RenderWare \u00e8 un motore grafico per videogiochi realizzato da Criterion."}
{"id": "2527870", "revid": "124994678", "url": "https://it.wikipedia.org/wiki?curid=2527870", "title": "Dismano", "text": "Dismano \u00e8 un quartiere di Cesena, situato a nord-ovest della citt\u00e0. Si estende su una superficie di 21,18 km\u00b2 con una popolazione di 4\u00a0376 abitanti (dicembre 2008). Confina a sud con il quartiere Oltre Savio e a est con il Ravennate e il Cervese Sud. Il suo territorio comprende le frazioni di Pievesestina, San Cristoforo, Case Scuola Vecchia, Provezza, Sant'Andrea in Bagnolo e Case Gentili.\nIl quartiere Dismano deve il suo nome dal grande fossato e dall'omonima strada che lo percorrono fino alla provincia di Ravenna, conosciuto anche con il toponimo romagnolo \"Dsm\u00e9n\". Risulta attualmente uno dei quartieri pi\u00f9 importanti della citt\u00e0 grazie sia alla rete stradale che lo attraversano (l'intersezione dell'Autostrada A14 Bologna-Taranto e della E45 Orte-Ravenna lo rendono un fulcro strategico commerciale) che ai grandi stabilimenti industriali e agricoli che sono sorti nelle varie zone del suo territorio, tra i quali: Trevi, Olidata, Orogel, Apofruit a Pievesestina e gli studi di produzione dell'emittente \"Teleromagna\" a Case Gentili."}
{"id": "2527872", "revid": "1501558", "url": "https://it.wikipedia.org/wiki?curid=2527872", "title": "Supercoppa di Malta", "text": "La Supercoppa di Malta \u00e8 una competizione calcistica maltese.\nCreata nel 1985, vede affrontarsi i vincitori del titolo nazionale ed i vincitori della coppa nazionale."}
{"id": "2527881", "revid": "1442080", "url": "https://it.wikipedia.org/wiki?curid=2527881", "title": "U.S. Men's Clay Court Championships 2001 - Singolare", "text": "Il singolare dell'U.S. Men's Clay Court Championships 2001 \u00e8 stato un torneo di tennis facente parte dell'ATP Tour.\nFernando Gonz\u00e1lez era il detentore del titolo, ma ha perso nel 1\u00ba turno contro Michal Tabara.\nAndy Roddick ha battuto in finale 7\u20135, 6\u20133 Hyung-Taik Lee."}
{"id": "2527883", "revid": "1186766", "url": "https://it.wikipedia.org/wiki?curid=2527883", "title": "Ai Kawashima", "text": "Biografia.\nIn seguito alla morte della madre, sua unica familiare, Ai Kawashima fu adottata e inizi\u00f2 a studiare musica. Debutt\u00f2 fondando insieme al pianista Nao il gruppo musicale I WiSH, quindi si dedic\u00f2 alla carriera di solista incidendo il suo primo mini album, intitolato \"Kono basho kara...\", nel luglio 2002.\nDopo altri cinque mini album, nell'agosto 2003 usc\u00ec il suo primo singolo discografico, intitolato \"Tenshitachi MERODII/Tabidachi no asa\". Nel maggio 2005 incise il suo primo album, \"12 ko no uta\", seguito nel settembre dello stesso anno dal suo primo concept album, \"Rojou shuu 1 go\". Nel giugno 2008 usc\u00ec il suo primo best album, contenente tutte le B-side dei suoi singoli precedenti.\nAlcuni suoi singoli sono stati utilizzati come sigle di vari anime e videogiochi come \"One Piece\", per il film \"One Piece - Un'amicizia oltre i confini del mare\", \"The Place Promised in Our Early Days\", \"\" e \"Shining Force Neo\".\nLa sua autobiografia, intitolata \"Saigo no kotoba\", divenne in breve tempo un best seller, vendendo oltre 300.000 copie. Dalla sua autobiografia \u00e8 stato tratto il film d'animazione Symphony in August. Ha effettuato inoltre oltre 1.000 \"street live\" per le strade delle grandi citt\u00e0, molto seguiti in Giappone. Lavora per un'organizzazione caritativa, per la quale ha contribuito a costruire due scuole in Cambogia e in Burkina Faso.\nDiscografia.\nLa grafia originale dei titoli \u00e8 indicata fra parentesi \"()\", eventuali note dopo il punto e virgola \";\"."}
{"id": "2527886", "revid": "599013", "url": "https://it.wikipedia.org/wiki?curid=2527886", "title": "Frank H\u00f8j", "text": "Professionista dal 1995 al 2010.\n\u00c8 un corridore specializzato nelle classiche del Nord. Tra i maggiori successi da lui ottenuti rientrano un campionato nazionale nel 1998, due Grand Prix Herning e una Veenendaal-Veenendaal.\nHa corso per diverse squadre tra cui US Postal Service, Cofidis, Fran\u00e7aise des Jeux e Gerolsteiner."}
{"id": "2527888", "revid": "287204", "url": "https://it.wikipedia.org/wiki?curid=2527888", "title": "Frank Hoj", "text": ""}
{"id": "2527897", "revid": "228587", "url": "https://it.wikipedia.org/wiki?curid=2527897", "title": "Bend Sinister", "text": "Bend Sinister \u00e8 un album del 1986 della band The Fall pubblicato dalla Beggars Banquet Records. \nFu il terzo e ultimo album prodotto da John Leckie."}
{"id": "2527898", "revid": "599013", "url": "https://it.wikipedia.org/wiki?curid=2527898", "title": "Aaron Xuereb", "text": ""}
{"id": "2527899", "revid": "1573940", "url": "https://it.wikipedia.org/wiki?curid=2527899", "title": "Episodi di Shin Chan (2004)", "text": "Questi sono gli episodi mandati in onda nel 2004 della serie anime Shin Chan. Tutti questi episodi non sono arrivati in Italia.\nOgni episodio \u00e8 diviso in mini-episodi della durata di circa 10 minuti l'uno."}
{"id": "2527902", "revid": "15756", "url": "https://it.wikipedia.org/wiki?curid=2527902", "title": "Cittadella di Ancona", "text": "La Cittadella di Ancona \u00e8 una grande opera militare rinascimentale; storicamente e popolarmente \u00e8 detta anche Fortezza. Sorge sulla cima del colle Astagno, in posizione panoramica, affacciata sulla citt\u00e0 e sul porto.\nStoria e descrizione.\nL'origine.\nVenne eretta a partire dal 1532 dal grande architetto Antonio da Sangallo il Giovane, forse con l'ausilio del suo collaboratore Antonio Labacco. Lo stesso Sangallo il Giovane \u00e8 autore anche delle coeve Rocca Paolina di Perugia e Fortezza da Basso di Firenze. Queste tre fortificazioni furono alla base dell'affermazione della politica di papa Clemente VII nell'Italia centrale. Il papa cercava infatti di reagire al sacco di Roma che aveva indebolito il suo prestigio e il suo potere economico.\nLe tre fortificazioni citate hanno una notevole importanza nella storia dell'architettura militare, in quanto furono fra i primi esperimenti di fronte bastionato all'italiana, ovvero di mura in grado di resistere alle armi da fuoco; infatti queste opere di Antonio da Sangallo il Giovane servirono da esempio per le fortificazioni in tutta Italia ed Europa. Sangallo progett\u00f2 anche le nuove mura e il Bastione che porta il suo nome nella vicina Loreto, a protezione della Basilica della Santa Casa.\nLa Cittadella fu dunque costruita a spese dello Stato della Chiesa e fu accettata dal libero comune di Ancona, che sperava, con la sua presenza, di sventare gli attacchi delle navi corsare turche. La nuova fortificazione fu invece una specie di cavallo di Troia, che port\u00f2 alla fine della Repubblica marinara di Ancona e alla sua caduta nelle mani di Clemente VII.\nLa fortezza ha cinque bastioni chiamati della \"Guardia\", della \"Punta\", della \"Campana\", \"Gregoriano\" e del \"Giardino\"; ha il suo punto di massima altezza nella Torraccia, il mastio centrale, e nel suo sottosuolo si dipana una rete di sotterranei.\nDal punto di vista militare la Fortezza gioc\u00f2 un ruolo importante nel corso di vari assedi e specialmente durante quello sostenuto nel 1799 dai francesi che occupavano Ancona contro le forze austro-russo-turche, durante quello del 1849, in cui i patrioti risorgimentali difesero la citt\u00e0 contro gli austriaci e durante l'assedio del 1860 contro le truppe piemontesi.\nDopo L'Unit\u00e0 d'Italia.\nDopo il 1860, anno in cui Ancona entra nel Regno d'Italia, alla sommit\u00e0 della Cittadella venne costruita una monumentale armeria per contenere le migliaia di fucili necessari a difendere la citt\u00e0, da poco dichiarata da Vittorio Emanuele II \"piazzaforte di prima classe\". Ancor oggi le rastrelliere necessarie a sostenere le armi si sono conservate, e la veduta del loro insieme \u00e8 assai suggestiva.\nL'abbandono.\nDopo il terremoto del 1972 la poderosa fortificazione, che era ancora adibita ad usi militari, venne abbandonata; seguirono pi\u00f9 di tre decenni di incuria, durante i quali le strutture vennero danneggiate, mentre l'area acquisiva un valore naturalistico particolare, con la nascita spontanea di specie della macchia mediterranea e di capperi sulle antiche mura.\nNegli anni settanta fu inaugurato il Parco della Cittadella, che occupa l'area del campo trincerato adiacente; una scala di tubi Innocenti venne costruita tra il parco e la Cittadella, rendendola accessibile per la prima volta alla cittadinanza. Dopo alcuni anni la scala venne prima chiusa e poi smontata, lasciando al degrado l'antica fortificazione rinascimentale. Il nome del parco si riferisce al fatto che da esso, con la scala gi\u00e0 citata, inizialmente si poteva accedere alla confinante Cittadella, pur non estendendosi al suo interno.\nNonostante la rimozione della scala e la chiusura dell'unico ingresso, la Fortezza era comunque esplorata dai ragazzi della citt\u00e0, che l'avevano denominata \"casematte\", perch\u00e9 esplorandone i sotterranei, vi leggevano le antiche targhe di segnalazione, in molte delle quali ricorre il termine \"casamatta\".\nNel 2003 la Cittadella fu acquistata dalla Regione Marche, che ne \u00e8 l'attuale proprietaria.\nErrori di denominazione.\nQuando finalmente iniziarono i restauri, le istituzioni e i giornali, dimentichi del nome reale del monumento e pensando che il termine \"Cittadella\" indicasse il parco adiacente, cominciarono ad indicare l'antica fortificazione con il nome di \"Fortezza Sangallo\", scorretto storicamente e mai usato; a volte \u00e8 stata chiamata \"rocca della Cittadella\", anche se il termine \"rocca\" si riferisce alle fortificazioni di transizione tra i castelli medievali e le fortezza rinascimentali. Addirittura \u00e8 stata utilizzata anche l'espressione \"rocca San Gallo\" (storpiando il nome del progettista), quando invece da secoli, sulle carte e nell'uso popolare, \u00e8 chiamata semplicemente Cittadella o Fortezza, senza bisogno di altre specificazioni. Questi errori di denominazione sono da attribuire al lungo periodo di abbandono che ha subito il monumento, durato dal 1973 al 2008.\nLa Cittadella non va confusa con l'omonimo Parco della Cittadella, che occupa il limitrofo Campo Trincerato (sempre del Cinquecento) e che deve la sua denominazione al fatto che negli anni settanta del Novecento, come gi\u00e0 accennato, il Campo Trincerato e la Cittadella erano stati collegati tramite una scala e li si consideravano perci\u00f2 entrambi parte del parco appena inaugurato.\nSede del Segretariato permanente dell'Iniziativa Adriatico Ionica.\nIl 19 giugno 2008 la Fortezza di Ancona \u00e8 divenuta sede del Segretariato permanente dell'Iniziativa Adriatico Ionica, emanazione del Ministero degli Esteri e\ned ente internazionale che coordina l'azione politica di Italia, Slovenia, Croazia, Montenegro, Albania, Bosnia ed Erzegovina e Grecia. Diventando sede di un tale organismo, per la Cittadella \u00e8 stato eseguito un restauro importante, che ha interessato parte del bastione della Guardia, compresa la galleria d'ingresso. Non \u00e8 stato restaurato, per\u00f2, il pluricentenario argano in legno che serviva per alzare il ponte levatoio.\nMancato restauro.\nRestaurata solo la met\u00e0 del Bastione della Guardia, tutto il resto dell'antica fortificazione \u00e8 in uno stato di degrado avanzato: nel 2018 il sindaco della citt\u00e0 ha firmato un'ordinanza con la quale ha dichiarato inagibile tutto il complesso, tranne la piccola parte gi\u00e0 restaurata, con la sede del Segretariato.\nNel luglio del 2020, il presidente della Regione Marche Luca Ceriscioli ha dichiarato che la regione si far\u00e0 carico del \"recupero e riqualificazione del complesso della Cittadella di Ancona\", compreso il \"complesso e affascinante reticolo di cunicoli sotterranei\", in base a quanto previsto dal Piano Operativo \u201cCultura Turismo\u201d gestito dal Ministero dei Beni Culturali. Un primo lotto verr\u00e0 finanziato con tre milioni di euro e comprender\u00e0 il restauro del Bastione della Campana, del Bastione Gregoriano, del marciaronda e della Torraccia; le tappe saranno queste: procedure di gara avviate entro il 30 giugno 2021, progettazione entro il 2020 e termine lavori entro il 2023."}
{"id": "2527903", "revid": "237256", "url": "https://it.wikipedia.org/wiki?curid=2527903", "title": "Innokentij Mikhailovi\u010d Smoktunovskij", "text": ""}
{"id": "2527905", "revid": "124432584", "url": "https://it.wikipedia.org/wiki?curid=2527905", "title": "Eroe del lavoro socialista", "text": "Eroe del lavoro socialista () \u00e8 un'onorificenza dell'Unione Sovietica e degli altri paesi aderenti al patto di Varsavia ed era il massimo riconoscimento attribuito per meriti eccezionali in campo economico e culturale.\nStoria.\nIl titolo venne istituito il 27 dicembre 1938 con un decreto del Praesidium del Soviet Supremo dell'URSS e il suo primo assegnatario fu, il 20 dicembre 1939, Iosif Stalin. Una tra le persone pi\u00f9 celebri insignite con questa medaglia fu il minatore Aleksej Stachanov.\nAl 1\u00ba settembre 1971 il titolo di \"Eroe del lavoro socialista\" era stato conferito a 16.245 persone (tra le quali 4.497 donne); a 105 di queste persone (tra le quali 25 donne) il premio era stato conferito in due o pi\u00f9 occasioni. Esso cess\u00f2 di essere assegnato a partire dal 24 dicembre 1991; a quella data era stato assegnato a 20.812 persone.\nCaratteristiche.\nL'ordine conferiva alle persone premiate uno status identico a quello di Eroe dell'Unione Sovietica, il quale era per\u00f2 attribuito per ricompensare atti di eroismo e, contrariamente a quello di \"Eroe del lavoro socialista\", non poteva essere conferito a cittadini stranieri. L'ordine poteva venire assegnato a singoli cittadini oppure in forma collettiva. Solo il Presidium del Soviet Supremo dell'URSS aveva il potere di privare una persona del titolo.\nLe persone insignite della decorazione ricevevano:\nTra i privilegi che l'ordine garantiva ai suoi appartenenti erano inclusi una pensione alla quale avevano diritto i familiari superstiti in caso di morte della persona decorata, la massima priorit\u00e0 nell'assegnazione di abitazioni, una riduzione del 50% dell'affitto, riduzioni di imposta, biglietti di prima classe gratuiti, trasporto in autobus gratuito e benefici nel campo delle cure sanitarie e dell'intrattenimento.\nDistribuzione dei conferimenti dell'ordine per repubblica.\nLa ripartizione dei conferimenti dell'onorificenza tra le diverse repubbliche che componevano l'URSS fu la seguente:\nLa medaglia.\nLa medaglia consiste in una stella a cinque punte in oro con al centro l'emblema della falce e martello. Il retro della stessa, che forma una superficie piana, reca incise le parole \"\u0413\u0415\u0420\u041e\u0419 \u0421\u041e\u0426\u0418\u0410\u041b\u0418\u0427\u0415\u0421\u041a\u041e\u0413\u041e \u0422\u0420\u0423\u0414\u0410\" (Eroe del lavoro socialista). La distanza tra il centro della stella e le punte dei suoi raggi \u00e8 di 15\u00a0mm e il diametro del cerchio che la circoscrive e di 33,5\u00a0mm. Le dimensioni della falce e martello sono 14 x 13\u00a0mm, mentre il peso della stella \u00e8 di 15,25 grammi.\nLa medaglia pende da una placca rettangolare di seta vermiglia di 15\u00a0mm di altezza per 19,5 di larghezza, retta superiormente e inferiormente da due supporti anch'essi d'oro."}
{"id": "2527907", "revid": "107103385", "url": "https://it.wikipedia.org/wiki?curid=2527907", "title": "Artista del popolo", "text": "Il titolo di Artista del popolo \u00e8 un'onorificenza che, sul modello del titolo di Artista del popolo dell'Unione Sovietica, veniva o viene assegnata in ciascuna delle repubbliche dell'URSS, in altri paesi socialisti, nelle repubbliche post-sovietiche e in alcune repubbliche della Federazione Russa a personalit\u00e0 distintesi nel mondo del teatro, della musica e del cinema."}
{"id": "2527911", "revid": "355597", "url": "https://it.wikipedia.org/wiki?curid=2527911", "title": "\u0126amrun Spartans F.C.", "text": ""}
{"id": "2527913", "revid": "256896", "url": "https://it.wikipedia.org/wiki?curid=2527913", "title": "Artista del popolo dell'URSS", "text": ""}
{"id": "2527916", "revid": "28592", "url": "https://it.wikipedia.org/wiki?curid=2527916", "title": "Base missilistica di Comiso", "text": ""}
{"id": "2527918", "revid": "767487", "url": "https://it.wikipedia.org/wiki?curid=2527918", "title": "La notte del demonio", "text": "La notte del demonio \u00e8 un film britannico diretto nel 1957 da Jacques Tourneur.\nTrama.\nJohn Holden, scienziato americano, arriva in Inghilterra per partecipare a un congresso di parapsicologia e viene a sapere che il professor Harrington, un collega che doveva esporre un lavoro sulla stregoneria, \u00e8 appena morto in circostanze misteriose.\nI collaboratori di Harrington non escludono l'intervento di forze paranormali in questo episodio, ma Holden non crede a queste superstizioni. Seguendo gli appunti del collega, Holden si reca alla biblioteca del British Museum per effettuare delle ricerche sulla stregoneria e, nel notare che manca un libro, viene avvicinato dal dottor Karswell, che gli propone di fargli leggere la sua copia del libro mancante.\nAl funerale di Harrington, Holden conosce Joanna, sua nipote, che gli consegna un diario in cui il professore annotava le sue preoccupazioni sui poteri di Karswell. Holden si reca quindi a casa di Karswell dove i due, discutendo del libro, hanno un pesante scontro verbale. Improvvisamente si scatena una tempesta, risultato di un sortilegio di Karswell, che minaccia Holden predicendogli la sua morte entro tre giorni.\nDi ritorno al suo albergo, Holden trova mancanti dal suo calendario le pagine seguenti alla data della sua morte annunciata. Allo stesso modo, egli nota che dal diario di Harrington sono state strappate alcune pagine. Holden trova anche una strana pergamena con delle scritte runiche che Karswell deve avergli passato senza che lui se ne accorgesse. La pergamena vola via e va quasi a bruciarsi nel caminetto prima che lui possa riporla.\nL'iniziale atteggiamento scettico comincia a sfaldarsi: Holden incontra nuovamente Joanna, che lo invita ad assistere a una seduta medianica con la madre di Karswell che, mettendosi in contatto con Harrington, annuncia che la soluzione dei problemi \u00e8 nel libro di Karswell. Quella stessa notte, Holden entra nella casa di Karswell per consultare il libro. Karswell lo scopre e Holden fugge attraverso i boschi inseguito da una nuvola di fumo che lascia delle strane impronte. Recatosi alla polizia, lo scienziato espone l'accaduto con visibile imbarazzo, credendosi soltanto vittima di una suggestione.\nIntanto Joanna viene rapita e, avendo saputo che Karswell \u00e8 partito in treno, Holden lo insegue in auto sapendo di trovarla con lui. Alla stazione successiva i tre si ritrovano ma Karswell evita ogni contatto con lo scienziato americano, sicuro che quest'ultimo voglia passargli nuovamente la pergamena maledetta. Quando il treno si ferma, Karswell tenta di scendere ma la pergamena \u00e8 gi\u00e0 nella tasca del suo soprabito e vola via sotto le rotaie bruciandosi. Su un treno che arriva dalla direzione opposta si materializza un demone che ghermisce Karswell e il suo corpo, orrendamente dilaniato, viene trovato sotto le ruote del treno.\nProduzione.\nIl film si avvale di una solida sceneggiatura ad opera di Charles Bennett, che per anni aveva collaborato con Alfred Hitchcock firmando alcuni film del suo periodo inglese; significativi sono anche i contributi creativi di Ted Scaife alla fotografia e di Michael Gordon al montaggio. Lo scenografo \u00e8 Ken Adam, famoso in seguito per il suo apporto ad alcuni film della serie di James Bond, mentre agli effetti speciali collabora Wally Weavers, in seguito nota per \"\".\nBennett aveva i diritti del racconto \"The Casting of the Runes\" e cedette il primo trattamento dal titolo \"The Haunted\" a Hal E. Chester, produttore indipendente ed ex-bambino prodigio, poco prima di emigrare negli USA. Presto si pent\u00ec di aver ceduto i diritti, perch\u00e9 una volta a Hollywood la RKO, che aveva gi\u00e0 destinato il progetto a Robert Taylor e a Dick Powell, prese contatti con lui per comprarlo.\nRispetto al primo trattamento, la sceneggiatura definitiva introduce un nuovo personaggio, quello della nipote del professor Harrington. L'introduzione di un elemento femminile nella narrazione \u00e8 un espediente ricorrente nei film di Jacques Tourneur che consente di contrapporre alla chiusura mentale del protagonista un punto di vista aperto e positivo.\nCon questo film Tourneur torna all'horror quindici anni dopo la trilogia girata per la RKO (\"Il bacio della pantera\", \"Ho camminato con uno zombie\" e \"L'uomo leopardo\"). In un'intervista a Bertrand Tavernier, pubblicata nel 1971, Tourneur afferm\u00f2 di avere una sua concezione del cinema fantastico e di non gradire l'etichetta di regista dell'orrore: \"\u00abFaccio dei film sul soprannaturale perch\u00e9 ci credo. Credo nel potere di morti e streghe. Ne ho perfino conosciute alcune nella preparazione di \"La notte del demonio\"\u00bb\".\nLa realizzazione del film fu abbastanza travagliata, a causa delle divergenze fra il produttore, il regista e lo sceneggiatore. Questi ultimi due desideravano fare un film in cui la paura del demonio doveva farsi strada attraverso la potenza suggestiva delle atmosfere, mentre il produttore, abituato a pellicole di serie B, insisteva affinch\u00e9 il demonio apparisse chiaramente in alcune delle scene. Anche il protagonista Dana Andrews si oppose alle richieste del produttore minacciando di lasciare il set, ma in fase di montaggio venne aggiunta, all'insaputa degli autori, la scena del demonio sul treno che, come se non bastasse, fu anche riprodotta sul materiale pubblicitario del film, lasciando pochissimo spazio all'immaginazione degli spettatori.\nAll'uscita negli Stati Uniti, i 96 minuti di pellicola vennero ridotti a 83 per esigenze distributive: il film infatti fu destinato alle \"doppie proiezioni\" nei drive in. Il titolo \"The Night of the Demon\" venne cambiato in \"The Curse of the Demon\". Con l'uscita nei paesi anglosassoni delle versioni home video (in VHS e in DVD), le scene tagliate sono state recuperate e riguardano una visita di Holden a Stonehenge che cerca di risolvere il mistero delle rune, sequenze della seduta spiritica e una conversazione tra Karswell e sua madre."}
{"id": "2527924", "revid": "121970112", "url": "https://it.wikipedia.org/wiki?curid=2527924", "title": "Basketbolen klub Rilski Sportist Samokov", "text": "Il B.K. Rilski Sportist Samokov, \u00e8 una societ\u00e0 cestistica avente sede a Samokov, in Bulgaria. Fondata nel 1927, gioca nel campionato bulgaro.\nDisputa le partite interne nella Arena Samokov, che ha una capacit\u00e0 di 2.500 spettatori."}
{"id": "2527926", "revid": "4711", "url": "https://it.wikipedia.org/wiki?curid=2527926", "title": "BK Rilski Sportist", "text": ""}
{"id": "2527927", "revid": "697352", "url": "https://it.wikipedia.org/wiki?curid=2527927", "title": "Lie to Me (disambigua)", "text": "Lie to Me (\u00abMentimi\u00bb) pu\u00f2 riferirsi a:"}
{"id": "2527928", "revid": "355597", "url": "https://it.wikipedia.org/wiki?curid=2527928", "title": "Floriana F.C.", "text": ""}
{"id": "2527934", "revid": "117844558", "url": "https://it.wikipedia.org/wiki?curid=2527934", "title": "Premi Emmy 1961", "text": "La consegna dei Premi Emmy 1961 (13\u00aa edizione) fu tenuta al Moulin Rouge Nightclub di Hollywood (California) il 16 maggio 1961. La cerimonia fu presentata da Dick Powell. Per le candidature, furono presi in considerazione i programmi trasmessi tra il 1\u00ba aprile 1960 e il 15 aprile 1961."}
{"id": "2527935", "revid": "287204", "url": "https://it.wikipedia.org/wiki?curid=2527935", "title": "La Compagnia dei Celestini", "text": "La Compagnia dei Celestini \u00e8 un romanzo di Stefano Benni, edito da Feltrinelli nel 1992.\nDa questo racconto \u00e8 stata liberamente tratta una serie a cartoni animati di co-produzione italo-francese: \"Street Football - La compagnia dei Celestini\".\nAmbientazione.\nLe vicende di questo libro si sviluppano in una terra immaginaria, parodia dell'Italia, chiamata Gladonia (da \"glad\" vocabolo inglese che significa \"felice\"). Gladonia viene descritta come un grande continente con tre citt\u00e0 principali:\nIl principale fiume si chiama Navone, nome ottenuto dalla contrazione di Navile e Ravone, due canali di Bologna.\nSiamo alla fine del ventesimo secolo e la misteriosa profezia di Santa Celestina, una bambina di dieci anni beatificata in seguito ad un'ascensione fulminea e con il botto, incombe sulla citt\u00e0 di Banessa.\nIn un piccolo e sudicio orfanotrofio della citt\u00e0 (dedicato alla stessa Santa Celestina) tre ragazzi hanno fondato la banda di orfani conosciuta come Compagnia dei Celestini. La vita nell'orfanotrofio \u00e8 aspra e dura, ed i bambini hanno come unici svaghi la pallastrada e la speranza di trovare un giorno due genitori pronti ad accoglierli tra le loro braccia. L'aguzzino di turno \u00e8 Don Biffero, strambo prete appartenente all'ancor pi\u00f9 strampalato ordine degli Zopiloti, consacrati alla figura di San Zopilo e devoti appunto a Santa Celestina.\nTrama.\nTutto parte da una storia semplice, che vede i tre orfani, Lucifero, Al\u00ec e Memorino, scappare dall'Orfanotrofio dei Celestini, per partecipare al segretissimo Campionato Mondiale di Pallastrada. Sulle loro tracce si metteranno Don Biffero e Don Bracco, decisi a ritrovarli, prima che la notizia della fuga diventi pubblica. Ma i due giornalisti Fimicoli e Rosalino scoprono l'accaduto e fiutano lo scoop: essere i primi a poter filmare il Campionato di Pallastrada. Perci\u00f2 si lanceranno anche loro all'inseguimento. La trama si dipaner\u00e0 avendo sullo sfondo un'antica profezia.\nTemi.\nIl romanzo \u00e8 una metafora della societ\u00e0 moderna, in cui tutto quello che \u00e8 buono e puro (i celestini, i bambini, la pallastrada) viene distrutto da personaggi senza scrupoli, interessi commerciali e perfidie di ogni sorta. I malvagi non trarranno per\u00f2 vantaggio da questo poich\u00e9, come i buoni, saranno consumati dalle loro stesse azioni empie (l'incendio che rade al suolo Gladonia e uccide tutti gli abitanti).\nSembra ovvia la citazione della lotta tra bene e male nella finale del Campionato di Pallastrada, giocata dai \"Devils\" tedeschi e dai \"Celestini\" gladoniani; resa enigmatica dalla conclusione del Grande Bastardo:\nLa lotta tra bene e male \u00e8 ancora in corso e non si sa chi vincer\u00e0 alla fine, come non si sa chi ha vinto la Finalissima del Campionato Mondiale di Pallastrada.\nLa trama principale \u00e8 inframmezzata da un'altra storia, a cui si ricongiunge nel finale. Si sviluppa tra un paragrafo e l'altro con testi ripresi dal misterioso \"Libro del Grande Bastardo\". Due soli sono i punti di contatto con la trama principale.\nIl primo \u00e8 il personaggio Occhio-di-gatto, che nella trama principale compare unicamente all'inizio, quando vengono riepilogati gli iscritti alla Compagnia dei Celestini:\nIl secondo punto di contatto \u00e8 il gruppo musicale dei Mamma Mettimi Gi\u00f9 (MMG), gruppo musicale composto di bambini tra i 6 e i 12 anni, probabilmente estinto in quanto ad ogni uscita di un nuovo disco, a Capodanno, un componente si suicidava (ed erano usciti 6 dischi). Gli MMG sono citati in ambedue le storie, e Memorino prima di morire nomina, tra molte altre cose, la leggendaria cantante Million Kiss.\nLa storia di Occhio-di-gatto \u00e8 da ritenersi essenziale per comprendere in pieno i significati del romanzo, tanto che \u00e8 qui che si incontrano le parole \"Nel cibo diviso si siede l'angelo\", citazione posta in epigrafe, che significa che la gioia e la pace stanno nella condivisione.\nL'ultima locazione fisica che conosciamo di Occhio-di-gatto \u00e8 il riformatorio; quelle successive parlano di luoghi distrutti, sepolti dalla neve: luoghi indefiniti sotto un profilo spaziale e temporale, che sembrano invece appartenere ad un paesaggio psicologico, dove il freddo rappresenta l'insensibilit\u00e0 e il calore la fratellanza.\nVi sono perlomeno tre passi che sembrano dimostrare come l'intera storia de \"La compagnia dei Celestini\" non sia altro che il frutto dell'immaginazione del bambino Occhio-di-Gatto.\nOcchio-di-Gatto sarebbe quindi uno degli avatara del Grande Bastardo, entit\u00e0 immanente che d\u00e0 vita e morte in tutto il romanzo.\nL'orfanotrofio e il riformatorio sono i due soli luoghi reali a cui pensa, prima di rendersi conto di essere invece nella \"casa grande\" dove sta per giungere il drago con le anime.\nLa \"pallastrada\".\nLa \"pallastrada\" \u00e8 il gioco immaginario descritto nel libro che viene praticato in alcune parti del mondo.\nIl gioco.\nIl meccanismo del gioco \u00e8 simile a quello del calcio: due squadre si contendono un pallone cercando di andare a rete nella porta avversaria. La \"pallastrada\" ha per\u00f2 poco in comune con il calcio delle competizioni ufficiali di qualsiasi livello; corrisponde piuttosto al calcio giocato dai ragazzini (nelle strade, nei campetti di periferia, negli oratori).\nLa pallastrada si gioca infatti in spazi di fortuna, con palloni scalcagnati e strane regole. Le partite possono avere durate lunghissime o essere interrotte improvvisamente (da intrusi, polizia, passaggio di ambulanze e altri incidenti)\nNel libro, la \"pallastrada\" \u00e8 una sorta di disciplina sportiva nazionale per gli orfani protagonisti del romanzo; l'invenzione del gioco \u00e8 fatta risalire a un gruppo di stregoni, gli Algos, e al Grande Bastardo, il leggendario difensore di orfani, randagi, mendicanti.\nIl regolamento.\nIl \"Regolamento unico e segreto del Campionato Mondiale di Pallastrada\" viene spedito ad ogni squadra insieme all'invito a partecipare al torneo. Rappresenta una specie di carta d'identit\u00e0 della pallastrada, e trasforma in obblighi o divieti quelle che sono le immaginarie condizioni di gioco (campi scomodi, ostacoli, inesistenza del concetto di fallo).\nSi compone di 14 regole:\nIl Campionato Mondiale di Pallastrada.\nIl Grande Bastardo organizza ogni quattro anni un \"Campionato Mondiale di Pallastrada\": \u00e8 un avvenimento che si svolge in assoluta segretezza, in quanto la pallastrada e i suoi giocatori sono malvisti da qualsiasi autorit\u00e0. Dal punto di vista dell'organizzazione, si tratta di un torneo a eliminazione diretta, a cui partecipano otto squadre di orfani.\nSquadre.\nLe squadre presenti nel romanzo sono:"}
{"id": "2527936", "revid": "287204", "url": "https://it.wikipedia.org/wiki?curid=2527936", "title": "Basketbolen klub Spartak Pleven", "text": "Il B.K. Spartak Pleven \u00e8 una societ\u00e0 cestistica avente sede a Pleven, in Bulgaria. Fondata nel 1947, gioca nel campionato bulgaro.\nDisputa le partite interne nella Balkanstroy Hall, che ha una capacit\u00e0 di 1.500 spettatori."}
{"id": "2527937", "revid": "48344", "url": "https://it.wikipedia.org/wiki?curid=2527937", "title": "Lev Abramovi\u010d Dodin", "text": ""}
{"id": "2527939", "revid": "729019", "url": "https://it.wikipedia.org/wiki?curid=2527939", "title": "Nakajima C6N", "text": "Il Nakajima C6N \"Saiun (giapponese: \u5f69\u96f2, nuvola iridescente, nome di identificazione alleato: Myrt\"), era un monomotore da ricognizione imbarcato ad ala bassa prodotto dall'azienda giapponese Nakajima Hik\u014dki Kabushiki Kaisha negli quaranta.\nOperativo nella Dai-Nippon Teikoku Kaigun K\u014dk\u016b Hombu, la componente aerea della Marina imperiale giapponese, venne introdotto nelle ultime fasi della seconda guerra mondiale risultando pi\u00f9 veloce dei caccia alleati.\nStoria del progetto.\nNel 1942 la Marina imperiale emise una specifica per la fornitura di un nuovo velivolo da ricognizione ad alte prestazioni con cui equipaggiare le proprie portaerei; tra le caratteristiche richieste la velocit\u00e0 massima raggiungibile pari a 350 kt (650 km/h) a 6\u00a0000 m di quota ed un'autonomia di 2\u00a0500 nms (4\u00a0960 km). La proposta inizialmente avanzata dalla Nakajima, designata N-50, fu un velivolo caratterizzato da due motori da 1\u00a0000\u00a0hp collocati in tandem collocati nella fusoliera e collegati a due eliche posizionate sulle semiali.\nCon lo sviluppo della nuova classe di motori capaci di esprimere una potenza dell'ordine dei 2\u00a0000\u00a0hp, come il Nakajima Homare, questa originale soluzione venne abbandonata e la Nakajima opt\u00f2 per una soluzione pi\u00f9 tradizionale collocando un singolo motore sul muso. Tuttavia la potenza espressa dagli Homare di serie risult\u00f2 inferiore a quella prevista dalle specifiche per cui si dovette operare sull'ottimizzazione di altre aree del velivolo per recuperare la mancanza di prestazioni. Il progetto risultante fu disegnato attorno ad una a sezione circolare lunga ed estremamente stretta dal diametro appena sufficiente ad ospitare il motore.\nL'equipaggio, costituito da tre membri, sedeva uno dietro l'altro in un lungo abitacolo chiuso, mentre le apparecchiature dovettero essere posizionate su tutto il lato interno della fusoliera.\nL'ala, montata bassa ed a profilo laminare, integrava i serbatoi di combustibile ed era dotata di flap a fessura e di ipersostentatori sul bordo d'attacco per diminuire la velocit\u00e0 di atterraggio e facilitare cos\u00ec le operazioni di appontaggio sulle portaerei. Come i primi esemplari del precedente aerosilurante B6N \"Tenzan\", il timone venne leggermente inclinato in avanti per consentire un pi\u00f9 efficace hangaraggio sulle portaerei.\nIl prototipo venne completato nel marzo 1943 e portato in volo per la prima volta il successivo 15 maggio riuscendo a raggiungere la velocit\u00e0 massima di 639\u00a0km/h. A causa del motore Homare il velivolo risult\u00f2 sottopotenziato e le sue prestazioni deludenti, tuttavia vennero comunque realizzati 18 esemplari tra prototipi e versioni di preproduzione prima che fosse emesso, nel febbraio 1944, un ordine di fornitura del \"Sauin\" e se ne iniziasse la produzione in serie che continuer\u00e0 fino all'agosto 1945 negli stabilimenti di Koizumi ed Handa.\nImpiego operativo.\nBench\u00e9 progettato specificatamente per operare dalle portaerei, quando entr\u00f2 in servizio nel settembre 1944 erano poche le portaerei in grado di equipaggiarsene per cui venne utilizzato da basi a terra. La superiorit\u00e0 in velocit\u00e0 massima rispetto ai velivoli alleati \u00e8 esemplificato da un messaggio telegrafico inviato dopo il successo di una delle prime missione: \"Nessun Grumman riesce a prenderci\" (\"\u6211\u306b\u8ffd\u3044\u3064\u304f\u30b0\u30e9\u30de\u30f3\u306a\u3057\").\nLa produzione complessiva ammonta a 463 esemplari. Venne realizzato un singolo prototipo equipaggiato con un motore sovralimentato tramite turbocompressore abbinato ad un'elica quadripala al quale venne assegnato la designazione C6N2 Saiun-kai. Vennero inoltre sviluppate due versioni avviate alla produzione in piccola serie, una versione caccia notturno, la C6N1-S, equipaggiata con un cannone da 30\u00a0mm, o in alternativa da due cannoncini da 20\u00a0mm accoppiati, installato in posizione obliqua (configurazione Schr\u00e4ge Musik) ed una versione aerosilurante, la C6N1-B. La possibilit\u00e0 di impiegare la versione C6N1-B venne meno a causa della progressiva distruzione della flotta portaerei della Marina imperiale. Nella fase finale del conflitto, con la sempre maggiore facilit\u00e0 dei bombardieri alleati di arrivare sfruttando la minore visibilit\u00e0 notturna nel cuore del territorio giapponese, divenne necessario disporre di una nuova classe di caccia notturno. Ci\u00f2 ha portato la Nakajima a sviluppare il C6N1-S, rimuovendo il posto per l'osservatore e sostituendolo con due cannoni da 20\u00a0mm. La sua effettiva efficacia in combattimento venne ostacolata dalla mancanza di sistemi radar aria-aria, anche se era abbastanza veloce per godere quasi completamente dell'immunit\u00e0 dalle intercettazioni da parte dei caccia di scorta alleati.\nBench\u00e9 la sua velocit\u00e0 e le prestazioni generali ne fecero un velivolo difficilmente intercettabile, il 15 agosto 1945 fu proprio un C6N1 ad essere l'ultimo aereo ad essere ufficialmente abbattuto prima della conclusione della seconda guerra mondiale. Solo cinque minuti pi\u00f9 tardi il Giappone avrebbe dichiarato la sua resa ed a tutta la flotta aerea venne ordinato di tornare alle proprie basi."}
{"id": "2527941", "revid": "6923", "url": "https://it.wikipedia.org/wiki?curid=2527941", "title": "Alfa Romeo Spider (2006)", "text": "L'Alfa Romeo Spider \u00e8 una spider prodotta dalla casa automobilistica italiana Alfa Romeo dal 2006 al 2010 presso lo stabilimento Pininfarina di San Giorgio Canavese. La vettura, versione scoperta della coup\u00e9 Brera, sostituisce la precedente Spider (1995).\nIl contesto.\nNata come \"Progetto 939\", la nuova Spider viene presentata al Salone dell'automobile di Ginevra nel marzo del 2006, dove viene eletta a pochi giorni dal debutto ufficiale \"Cabrio of the year 2006\" da una giuria di 23 giornalisti provenienti da 12 paesi d'Europa. Allo stand ginevrino i due esemplari esposti erano verniciati rispettivamente \"Rosso Alfa\" e \"bianco perlato\".\nIl design complessivo deriva da quello della Brera, opera di Giugiaro, ma la zona posteriore di questa cabriolet \u00e8 ben distinta dalla versione chiusa grazie ad un ampio rimaneggiamento da parte di Pininfarina\u02d0 a differenza della Brera presenta infatti due posti secchi ed una capote in tela ripiegabile elettricamente in 25 secondi.\nL'auto viene assemblata, proprio come la Brera, dalla stessa Pininfarina presso lo stabilimento di San Giorgio Canavese a Torino rinnovando la tradizionale collaborazione tra Alfa Romeo e Pininfarina in tema di vetture scoperte iniziata con la Giulietta Spider e proseguita con le varie serie della Duetto e la Spider 916.\nLa vettura.\nLa Spider sfrutta l'architettura meccanica della sorella Alfa Brera, basata sulla \"piattaforma Premium Fiat-GM\" che utilizza un avantreno a quadrilateri alti deformabili e un retrotreno Multilink a 3 bracci in acciaio e portamozzo in alluminio con ammortizzatori idraulici telescopici e molle elicoidali.\nLa Spider debutt\u00f2 con due motorizzazioni entrambe a benzina prodotte dalla Holden (gruppo GM) presso lo stabilimento australiano di Port Melbourne montate trasversalmente. Il primo \u00e8 un 4 cilindri in linea da 2.198\u00a0cm\u00b3 capace di 185 CV accoppiato ad un cambio manuale a 6 rapporti o ad uno robotizzato M32 MTA \"Selespeed\" e abbinato alla sola trazione anteriore; mentre il secondo \u00e8 un 6 cilindri a V di 60\u00ba da 3.195\u00a0cm\u00b3 parte della famiglia motoristica \"GM H.F.\" con 260 CV accoppiato ad un cambio manuale a 6 rapporti o ad uno sequenziale \"Aisin Q-Tronic\" abbinato alla trazione integrale Q4. Entrambi sono dei \"JTS\" (\"J\"et \"T\"hrust \"S\"toichiometric) che dispongono di basamento in lega d'alluminio, iniezione diretta \"high precision\" e 4 valvole per cilindro.\nNel corso del 2007 venne adottato anche un motore a gasolio, il 5 cilindri in linea 2.4 \"JTDm\" Euro 4 con filtro attivo antiparticolato di serie e 200 Cv di potenza, potenziato a 210 Cv nel marzo 2008, accoppiato in entrambi i casi allo stesso cambio manuale a 6 rapporti e alla trazione anteriore. A differenza delle versioni manuali il 2.4 \"JTDm\" abbinato al cambio automatico \"Q-Tronic\" non venne mai potenziato.\nI freni sono a disco sulle quattro ruote con gli anteriori autoventilanti e, nel caso delle motorizzazioni 2.4 \"JTDm\" e 3.2 V6 \"JTS\", anche i posteriori; mentre tutti gli esemplari sono dotati di pinze anteriori Brembo in alluminio a 4 pistoncini. La trazione pu\u00f2 essere solo anteriore, con dispositivo \"Electronic Q2\" di serie\",\" che simulando elettronicamente un differenziale autobloccante riduce il sottosterzo, o integrale \"Q4\" con differenziale \"Torsen C\".\nLa plancia e il cruscotto sono gli stessi delle sorelle 159 e Brera ma presentano inedite colorazioni e finiture migliorate, soprattutto nell'assemblaggio, mentre le plastiche hanno subito un trattamento speciale in modo da evitare eventuali danni causati dall'allagamento dell'abitacolo scoperto.\nLa Spider \u00e8 stata proposta sul mercato italiano in due livelli di allestimenti: \"base\" ed \"Exclusive\". Per entrambe la dotazione comprende airbag frontali, laterali e per le ginocchia del guidatore, climatizzatore manuale, autoradio con lettore CD, fendinebbia, controllo elettronico di stabilit\u00e0 (denominato \"Alfa Romeo VDC System\") e controllo della trazione, capote elettrica in tela e cerchi in lega. Il pacchetto \"Exclusive\" aggiungeva i sensori di parcheggio posteriori e il climatizzatore automatico con AQS (Air Quality System, che attiva il riciclo automatico in caso di forte inquinamento), il cruise control, l'impianto \"HI-FI Bose Sound System\" a 5 canali e subwoofer, gli interni in AlfaTex e pelle, sedili con regolazione elettrica nello schienale e specchietti a regolazione e ripiegamento elettrico (si chiudono automaticamente chiudendo l'autoveicolo), visibility pack, comprendente accensione automatica dei fari, tergicristalli ad azionamento automatico e sensori antiappannamento e comandi radio al volante.\nEvoluzione.\nRestyling 2008.\nNel 2008 al Salone di Ginevra venne presentato un leggero lifting che senza modificare la linea introdusse nuovi colori per interni e carrozzeria ed inediti cerchi in lega da 18\" e, a richiesta, da 19\". Tra i motori il turbodiesel 2.4 \"JTDm\" abbinato al cambio manuale a 6 marce venne potenziato a 210 CV mentre la versione abbinata al cambio automatico Q-Tronic continuer\u00e0 ad avere solo 200 CV. Nel 2008 venne prodotta anche una versione a trazione solo anteriore della Spider con motore 3.2 \"JTS\" V6 a benzina di origine General Motors che permise un alleggerimento di 65 Kg.\nInoltre gli allestimenti vennero unificati in uno unico privo di denominazioni particolari; sostanzialmente un ibrido tra base ed Exclusive in cui diventano optional i fari allo xeno, l'airbag passeggero disattivabile, il navigatore satellitare, il sistema \"Blue&amp;Me\" (introdotto dal 2008), il \"Visibility Pack\", l'impianto audio \"Sound System Bose\", i sedili anteriori regolabili elettricamente e riscaldabili, i cerchi in lega da 18\" e 19\" (a richiesta dal 2008) con gommatura rispettivamente di 235/45 - 18\" e 235/40 - 19\" e la vernice metallizzata (oppure di colore \"Rosso Alfa\").\nAggiornamento 2009.\nNel 2009 l'Alfa Romeo monta nuovi motori su tutta la sua gamma sia per garantire il rispetto delle future norme antinquinamento Euro 5 che per l'interruzione dell'accordo Fiat-GM. La prima novit\u00e0 \u00e8 il nuovo propulsore 1750 TBi, il primo interamente nuovo ad essere montato sulla Spider; un 4 cilindri in linea da 1742\u00a0cm\u00b3 dotato di doppio variatore di fase continuo, iniezione diretta e turbocompressore con 200 CV di potenza e 320 Nm di coppia disponibili gi\u00e0 a 1400 giri/min che sostitu\u00ec il 2.2 JTS migliorando le qualit\u00e0 dinamiche dell'auto nonostante la cubatura inferiore. Questo motore abbinato alla sola trazione anteriore e al cambio manuale rimase a listino fino a fine produzione insieme alla 3.2 V6 abbinata alla trazione integrale, mentre cessa dopo solo un anno la produzione della 3.2 V6 a trazione anteriore.\nTra i diesel debutt\u00f2 il nuovo 2.0 \"JTDm\" con 170 CV, progettato per ottimizzare consumi e rispettare i parametri ambientali Euro 5, che affiancava il 2.4 \"JTDm\" posizionandosi alla base della gamma Spider abbinandosi a cambio manuale e trazione anteriore.\nLa produzione termina insieme a quella della Brera il 15 ottobre 2010 ma la commercializzazione continu\u00f2 anche per i rimanenti mesi del 2010 e parte del 2011, per smaltire lo stock di vetture rimanenti.\nVersioni speciali.\nSpider Mille Miglia.\nLa Spider Mille Miglia \u00e8 stata creata per festeggiare le 11 vittorie ottenute tra il 1928 e il 1947 dall'Alfa Romeo nella storica competizione Mille Miglia. Di conseguenza questa versione speciale a tiratura limitata \u00e8 stata prodotta in soli 11 esemplari numerati dalla specifica targhetta d'argento posta tra i due sedili. Presentata il 15 maggio del 2008, proprio alla partenza della competizione, la Spider presenta il motore 3.2 \"JTS\" V6 a trazione anteriore con sistema \"Electronic Q2\", carrozzeria verniciata nel colore \"Rosso 8C\", logo \"Quadrifoglio Verde\" applicato sui parafanghi anteriori e interni in pelle nera con cuciture rosse, oltre alle pinze dei freni a disco dello stesso colore della carrozzeria.\nSpider White Edition.\nLa White Edition \u00e8 stata presentata verso il fine del 2008 per il mercato giapponese. Caratterizzata dalla carrozzeria di colore bianco metallizzato presenta gli interni in pelle rossa con cuciture di colore nero mentre i cerchi in lega sono verniciati di una colorazione argento chiaro con pinze dei freni di colore rosso. La Spider \u00e8 stata proposta a tiratura limitata esclusivamente con il motore 2.2 \"JTS Selespeed\". In Italia questa versione non \u00e8 stata venduta, ma il colore bianco e gli interni in pelle rossa sono disponibili a pagamento su tutta la gamma di motorizzazioni disponibili."}
{"id": "2527944", "revid": "446353", "url": "https://it.wikipedia.org/wiki?curid=2527944", "title": "Esercito Nazionale Repubblicano", "text": "L'Esercito Nazionale Repubblicano fu l'esercito regolare della Repubblica Sociale Italiana. Dipendeva dal governo della R.S.I., ma per l'impiego operativo era di fatto subordinato ai comandi militari tedeschi.\nFondazione.\nIl proposito di \u00abcontinuare la guerra\u00bb era sempre stato presente nella natura del fascismo repubblicano fino dalla sua fondazione, a inizio autunno 1943. Durante i colloqui svoltisi al Quartier generale del F\u00fchrer, Mussolini e Hitler concordarono la formazione di un nuovo esercito fascista: Hitler aveva intenzione, inizialmente, di far istituire un'armata di circa 10 o 15 divisioni, ma poi nella sua direttiva per l'attuazione del piano ne furono previste solo quattro.\nIntanto Mussolini torn\u00f2 in Italia e ad ottobre partecip\u00f2 a un convegno, insieme al neo-nominato ministro della difesa maresciallo Rodolfo Graziani (capo di Stato maggiore fu il generale Gastone Gambara), sulla ricostituzione dell'esercito: venne considerata realistica la prospettiva di arruolare ben 500.000 militari, con i quali armare 25 divisioni, delle quali 5 corazzate e 10 motorizzate. Il progetto, per\u00f2, apparve subito alquanto pretenzioso, poich\u00e9 nemmeno un massiccio sostegno tedesco - tra l'altro difficile da ottenere in quel momento - avrebbe potuto portare ad un risultato numericamente cos\u00ec imponente.\nUna figura di rilievo nella costituzione dell'Esercito Nazionale Repubblicano fu quella del generale Emilio Canevari.\nReclutamenti.\nSecondo rilevamenti dell'Ufficio Storico dello Stato maggiore dell'Esercito Italiano nel periodo 1943-1945 l'Esercito della Repubblica Sociale cont\u00f2 558.000 effettivi.\nNell'aprile del 1944 gli arruolati (volontari e coscritti - erano anche state richiamate alcune classi di leva) erano circa 200.000; Il personale dell'apparato territoriale, il cui compito principale era quello di assicurare l'arruolamento e i servizi logistici, pass\u00f2 da circa 29.000 unit\u00e0 al momento dell'istituzione a 47.000 a met\u00e0 del 1944; dopo, a causa dell'avanzata alleata, la riduzione del numero di comandi militari regionali port\u00f2 anche alla riduzione del personale, che fin\u00ec per stabilizzarsi sulle 27.000 unit\u00e0.\nOrganizzazione.\nAi vertici dell'organizzazione militare della RSI stava il Ministero della difesa nazionale che, dal 6 gennaio 1944 si chiam\u00f2 Ministero delle Forze Armate. A capo di esso fu designato l'ex Maresciallo d'Italia Rodolfo Graziani, che a sua volta nomin\u00f2 quale Capo di stato maggiore generale il generale Gastone Gambara.\nCollaboravano col ministro un sottosegretario per l'Esercito, uno per la Marina Nazionale Repubblicana e uno per l'Aeronautica Nazionale Repubblicana, per ognuno di essi esisteva inoltre un capo di Stato maggiore.\nA livello gerarchico, le forze armate erano alle dipendenze del Capo di Stato che in tempo di pace esercitava il comando attraverso il Ministro della Difesa, in tempo di guerra a mezzo del Capo di Stato maggiore Generale.\nDal 15 agosto 1944 entr\u00f2 nei ranghi dell'Esercito Nazionale Repubblicano anche la Guardia Nazionale Repubblicana, con Decreto Legislativo del Duce n\u00ba 469 del 14 agosto 1944 - XXII E.F. \"Passaggio della G.N.R. nell'Esercito Nazionale Repubblicano\".\nMolti reparti furono falcidiati dalle diserzioni, in alcuni casi anche a vantaggio delle formazioni partigiane, che divennero problematiche soprattutto per le grandi unit\u00e0 (meno coese ideologicamente) verso la fine della guerra.\nDistribuzione territoriale.\nIl territorio della RSI effettivamente controllato dal governo fu organizzato, fin dal settembre 1943, in Comandi Militari Regionali (CMR) e Comandi Militari Provinciali (CMP) I CMR furono:\nOgni C.M.R. constava di un Comando, un Quartier generale con una Delegazione di Intendenza e una Compagnia (in alcuni casi un Battaglione) Regionale. Ogni Provincia ebbe un CMP con un proprio Quartier generale, una compagnia (o un battaglione) provinciale e il distretto militare. Furono, infine, attivati (e rimasero attivi fino all'aprile 1945) tutti i servizi necessari: le Scuole Ufficiali, il Servizio Artiglieria, il Servizio Automobilistico, il Servizio Chimico, il Servizio di Commissariato, il Servizio Genio, il Servizio Sanitario, il Servizio Trasporti, il Servizio Veterinario.\nLe Grandi Unit\u00e0.\nI volontari e i coscritti (compresi i prigionieri italiani, pochi per la verit\u00e0, che si offrirono di combattere per il nuovo regime) furono mandati in Germania per l'addestramento. L\u00ec furono anche costituite effettivamente le divisioni: \nOgnuna di queste divisioni avrebbe avuto un organico ricalcato su quello delle divisioni \"Jager\" tedesche: 2 reggimenti di fanteria (o di alpini) di tre battaglioni ciascuno ed un reggimento di artiglieria, pi\u00f9 i reparti di supporto che comprendevano un'ulteriore forza di fanteria, reparti da ricognizione, compagnia di cannoni controcarro, comunicazioni, sanit\u00e0, genieri etc, per un totale di circa 14.000 uomini.\nLa \"San Marco\" e la \"Monte Rosa\" furono le prime a tornare in Italia, pur con carenze di organico e specialmente di mezzi di trasporto e armi. Queste unit\u00e0 vennero subito inquadrate nella nuova Armata Liguria, che raggruppava forze miste tedesche e italiane a difesa del confine nord-occidentale e delle coste liguri.\nImpiego al fronte.\nLa maggior parte delle azioni compiute da queste unit\u00e0 furono dirette contro il movimento partigiano: i comandanti tedeschi, poco inclini a fidarsi dei militari italiani dopo i fatti dell'8 settembre, preferivano evitare di coinvolgerle nei combattimenti del fronte, e si convinsero ad usarle solo nei momenti e nei settori pi\u00f9 tranquilli della Linea Gotica.\nQuesto atteggiamento contribu\u00ec a deprimere ulteriormente il morale di quanti, soprattutto giovani coscritti, avevano risposto al bando Graziani mossi dal sincero desiderio di difendere quello che ritenevano il suolo patrio, vedendosi invece costretti in buona parte alle azioni della controguerriglia perpetrate contro villaggi e popolazioni italiane.\nAd ogni buon conto, specialmente per il rilievo propagandistico che la cosa avrebbe potuto suscitare, Mussolini insisteva perch\u00e9 le divisioni della RSI fossero schierate di fronte agli alleati. Ottenne di pi\u00f9: la partecipazione ad una piccola controffensiva nel settore occidentale della Linea Gotica, con la quale i tedeschi speravano di poter riprendere Lucca e Livorno durante l'inverno del 1944-1945. L'operazione, denominata \"Wintergewitter\" (\"temporale d'inverno\"), scatt\u00f2 alla mezzanotte del 25 dicembre, con l'obiettivo iniziale di occupare la valle del Serchio.\nNonostante le pretese della propaganda fascista, che voleva far passare l'operazione \"Wintergewitter\" come una sorta di controffensiva delle Ardenne italiana, la battaglia fu di proporzioni quantomeno limitate, sia per i risultati ottenuti (far ripiegare un gruppo di combattimento reggimentale statunitense) sia per le dimensioni dei reparti impegnati (tre battaglioni tedeschi e tre della RSI, pi\u00f9 i supporti d'artiglieria). Entro il 31 dicembre il fronte si sarebbe nuovamente stabilizzato sulle posizioni di partenza, senza alcun mutamento strategico o tattico di rilievo.\nDislocazione delle truppe.\nI reparti dell'Esercito Repubblicano furono cos\u00ec impiegati:\nLe operazioni su tale fronte erano comandate dal Generale Mario Carloni, comandante prima della Divisione \"Monterosa\", poi della \"Italia\".\nLe quattro divisioni addestrate in Germania costituivano, insieme a due divisioni tedesche e a reparti minori, l'\"Armata Liguria\" sotto il comando del Maresciallo Graziani. La 29\u00aa Divisione SS Italiane fu impiegata con due Btg contro gli anglo-americani a Nettuno nel marzo-aprile 1944.\nIl Battaglione Bersaglieri \"Mameli\" combatt\u00e9, con il tenente Dani, prima sul fronte adriatico (linea Gotica orientale) poi partecip\u00f2 alla Battaglia di Lunigiana contro i \"Nisei\" che avevano sfondato il fronte tirrenico e tentavano di scendere in Lunigiana per tagliare la ritirata alle truppe della Garfagnana.\nQuattro battaglioni di Bersaglieri volontari furono impiegati sul fronte francese e sul fronte appenninico. Il Gruppo Battaglioni d'Assalto \"Forl\u00ec\" combatt\u00e9 sul fronte del Senio, a fianco della 278\u00aa Divisione tedesca.\nLa Divisione \"Decima\" (i reparti terrestri della X\u00aa MAS) che arriv\u00f2 a contare oltre 30.000 uomini (6 battaglioni e 2 gruppi di artiglieria) fu presente col Battaglione \"Barbarigo\" sul fronte di Nettuno, sul fronte del Senio con 3 Btg e sul fronte orientale con altrettanti (Il Battaglione \"Fulmine\" blocc\u00f2 l'avanzata dei partigiani jugoslavi a Selva di Tarnova, tenendo Gorizia). Inoltre il Battaglione Nuotatori-Paracadutisti fu impiegato in missioni di sabotaggio oltre le linee.\nIl Battaglione paracadutisti \"Nembo\" fu presente fin dall'11 febbraio 1944 a Nettuno insieme al \"Barbarigo\". Il Battaglione paracadutisti \"Folgore\" combatt\u00e9 per la difesa di Roma. Successivamente, costituito in reggimento, fu impiegato sulle Alpi Occidentali.\nVi erano, infine, reparti che combattevano fuori dai confini: in Francia, Germania, Unione Sovietica, Penisola balcanica, Dodecaneso.\nCaduti.\nI caduti in Italia di questo esercito furono circa 13.000 militari e 2.500 civili. I prigionieri di guerra vennero inviati dagli Alleati principalmente nel campo di concentramento di Hereford, nel Texas."}
{"id": "2527945", "revid": "48344", "url": "https://it.wikipedia.org/wiki?curid=2527945", "title": "Kostantin Sergeevi\u010d Stanislavskij", "text": ""}
{"id": "2527947", "revid": "124123", "url": "https://it.wikipedia.org/wiki?curid=2527947", "title": "Henri Druey", "text": "Biografia.\nFiglio di Jean-Daniel, oste, e di Suzanne-Catherine Langel, consegu\u00ec la licenza in diritto a Losanna nel 1820, in seguito complet\u00f2 la sua formazione con studi in Germania, Parigi e Inghilterra. Nel 1828 apr\u00ec uno studio di avvocatura a Moudon. Fu giudice d'appello nel 1830 e deputato al Gran Consiglio vodese nel 1828, tra il 1831 e il 1848 fu membro del \"(Conseil d'\u00c9tat)\" del Canton Vaud.\nNel 1848 venne eletto tra i primi sette consiglieri federali della Confederazione elvetica, carica che mantenne fino alla morte, avvenuta nel 1855.\nDiresse il dipartimento federale di giustizia e polizia, nel 1850 venne eletto Presidente della Confederazione dirigendo il dipartimento federale dell'interno, nel 1851 fu capo del dipartimento federale delle finanze e l'anno dopo di nuovo alla direzione del dipartimento di giustizia e polizia, gli ultimi due anni fu di nuovo a capo del dipartimento delle finanze.\nMassone, fu membro della loggia \"Esp\u00e9rance et Cordialit\u00e9\" di Losanna, appartenente alla Gran Loggia svizzera Alpina."}
{"id": "2527948", "revid": "287204", "url": "https://it.wikipedia.org/wiki?curid=2527948", "title": "Majorca Open 2001", "text": "Il Majorca Open 2001 \u00e8 stato un torneo di tennis giocato sulla terra rossa.\n\u00c8 stata la 7\u00aa edizione dell'Open de Tenis Comunidad Valenciana,\nche fa parte della categoria International Series nell'ambito dell'ATP Tour 2001.\nSi \u00e8 giocato a Maiorca in Spagna,dal 30 aprile al 6 maggio 2001.\nCampioni.\nSingolare.\n Alberto Mart\u00edn ha battuto in finale Guillermo Coria 6-3, 3-6, 6-2\nDoppio.\n Donald Johnson / Jared Palmer hanno battuto in finale Feliciano L\u00f3pez / Francisco Roig 7-5, 6-3"}
{"id": "2527952", "revid": "339392", "url": "https://it.wikipedia.org/wiki?curid=2527952", "title": "Scaramouche (teatro)", "text": ""}
{"id": "2527953", "revid": "611126", "url": "https://it.wikipedia.org/wiki?curid=2527953", "title": "Lie to me", "text": ""}
{"id": "2527956", "revid": "228587", "url": "https://it.wikipedia.org/wiki?curid=2527956", "title": "Chiesa di Santa Maria della Porta o di San Luigi", "text": "La chiesa di Santa Maria della Porta \u00e8 una chiesa del centro storico di Lecce, situata in via Giuseppe Palmieri, nelle vicinanze di Porta Napoli, opera dell'ingegnere G. Magliola.\nStoria.\nIn origine, era una piccola chiesa al di fuori delle mura della citt\u00e0 dedicata a \u201c\"Maria che trova Ges\u00f9 a disputare coi Dottori nel Tempio\u201d\". In occasione del rifacimento delle mura, intorno al 1548, regnando l'augusto Imperatore Carlo V, e governando questa provincia Ferrante Loffredo, Marchese di Trevico, fu la predetta Cappella riedificata nell'interno della citt\u00e0. Nel 1567 la Chiesa fu resa pi\u00f9 ampia e decorosa, in occasione d'un fatto prodigioso, oltremodo straordinario, che fu segnalato nella guarigione istantanea di una donna devota di Maria di nome Laura Macchia che da cinquant'anni affetta da incurabile paraplegia. Sulla porta minore della Chiesa fu consacrata la memoria dell'avvenuto miracolo con la seguente iscrizione: \n\"\u201cAd perpetuam miraculi memoriam quo Deiparae Maria auxilio et gratia Laura Macchia, honesta virgo, tibiarum et peduum aegritudine incurabili laborans, per quinquaginta amplius annos domi iacens. Hic integrae sanitati restituta est. Cives Lycienses pie persancteque erexere\u201d\" \"\u201cA perpetua memoria del miracolo, col quale per intercessione e favore della Santa Madre di Dio, Laura Macchia, onesta vergine, da cinquanta anni costretta a stare in casa, perch\u00e9 affetta da incurabile paraplegia, ottenne qui la istantanea e completa guarigione, i Cittadini Leccesi piamente resero pi\u00f9 ampia e decorosa questa Chiesa\u201d.\"\nNel 1606 la Chiesa di \"S. Maria della Porta\" fu elevata alla dignit\u00e0 di parrocchia, con decreto di erezione del 16 marzo dello stesso anno, emanato in Lecce nel Convento dei Celestini in S.Croce, dove risiedeva il Delegato Apostolico di Paolo V, Mons. Giovan Battista Guanzato, vescovo di Polignano. Oggi, rettoria e sede della congregazione di San Luigi Gonzaga.\nL'attuale parrocchia.\nDivenuta negli ultimi anni estremamente decentrata rispetto al territorio della parrocchia, \u00e8 stato edificato un nuovo tempio posto al di l\u00e0 delle antiche mura. L'attuale complesso parrocchiale, situato in via Cavalieri di Vittorio Veneto, \u00e8 stato consacrato il 13 dicembre 1998 da Mons. Cosmo Francesco Ruppi e conta circa 1.151 famiglie e 4.300 fedeli.\n\u00c8 stato realizzato su un suolo di 4.296 metri quadrati messo a disposizione della Diocesi dal Comune di Lecce. Il progetto \u00e8 stato redatto dall'architetto Giuseppe Fiorillo, coadiuvato per l'impiantistica dall'ingegnere Costantino Prinari. \u00c8 stato approvato e finanziato dalla Conferenza Episcopale Italiana con provvedimento a firma del Cardinale Camillo Ruini del 1\u00ba marzo 1995.\nI lavori di costruzione hanno avuto inizio il 21 dicembre 1995 e sono stati completati nei tre anni previsti dal decreto di finanziamento, grazie all'impegno della ditta \"Marullo Costruzioni s.r.l.\" con sede in Calimera.\nDescrizione.\nEsterno.\nL'incisione realizzata da Pompeo Renzo nel 1634 per l'opera \u201cLecce Sacra\u201d, di Giulio Cesare Infantino, mostra il prospetto principale della Chiesa cinquecentesca caratterizzato da un profilo a spioventi, con un grande rosone nella parte centrale, mentre una serie di porte architravate, alcune con lunette istoriate, permettevano di accedere ai diversi ambienti della Chiesa. L'attuale edificio \u00e8 stato ricostruito in forme neoclassiche dal 1852 al 1858 su disegni dell'architetto Giuseppe Maiola da Maddaloni. La Chiesa, a pianta centrale ottagonale, si presenta all'esterno con una volumetria compatta e geometrica. Il prospetto principale presenta un portale architravato affiancato da alte lesene, con capitelli in stile ionico, sulle quali si imposta l'architrave e il frontone triangolare. L'ambiente ottagonale \u00e8 coperto da una cupola rivestita all'esterno da mattonelle maiolicate policrome e decorata all'interno a lacunari con motivi floreali rastremati verso l'alto.\nInterno.\nIl perimetro interno \u00e8 scandito da quattro arcate tangenti alla cornice su cui \u00e8 impostata la cupola, decorate con motivi a ovuli e dentelli e impostate su paraste scanalate con capitelli corinzi. Si alternano ad esse quattro arcate pi\u00f9 piccole, che immettono alle due cappelle rettangolari voltate a botte ai lati dell'ingresso e delle due cappelle a pianta semicircolare ai lati dell'abside. Tra le dedicazioni delle cappelle ricordiamo quella a Sant'Oronzo e al Sacro Cuore di Ges\u00f9 a sinistra, e quelle a san Luigi e al Crocifisso a destra. Nella cappella centrale di destra, delimitata da una balaustra in marmo, entro una nicchia al di sopra dell'altare, \u00e8 collocata una scultura della \"Madonna della Porta\". Diametralmente opposto \u00e8 l'ingresso agli ambienti della sacrestia e, al di sopra di esso, \u00e8 l'immagine dell'Immacolata. In controfacciata sono collocati l'organo e la cantoria dal profilo mistilineo. Il motivo decorativo a lacunari, presente nella cupola, ritorna nella calotta dell'abside centrale e nell'intradosso delle arcate maggiori. La Chiesa \u00e8 illuminata dal lucernario che si apre alla sommit\u00e0 della cupola e da sei finestre semicircolari, due delle quali ai lati dell'abside presentano vetrate policrome figurate con due angeli in adorazione del Sacro Cuore e con un angelo che salva le anime dal Purgatorio."}
{"id": "2527957", "revid": "6923", "url": "https://it.wikipedia.org/wiki?curid=2527957", "title": "Pionieri mormoni con carretto a mano", "text": "I Pionieri mormoni con carretto a mano furono i partecipanti alla migrazione dei membri della Chiesa di Ges\u00f9 Cristo dei santi degli ultimi giorni verso Salt Lake City, Utah negli Stati Uniti d'America, che utilizzavano carretti a mano per trasportare i loro averi. La migrazione mormone dei carretti a mano inizi\u00f2 nel 1856 e dur\u00f2 fino al 1860.\nIncoraggiati ad unirsi ai membri della loro Chiesa nello Utah, ma mancando di fondi per tiri completi di buoi o cavalli, circa 3.000 \"Pionieri mormoni\" dall'Inghilterra, dal Galles, dalla Scozia e dalla Scandinavia fecero il viaggio dall'Iowa o dal Nebraska allo Utah divisi in dieci compagnie con carretti a mano. Il viaggio fu disastroso per due delle compagnie, che iniziarono il viaggio pericolosamente tardi e furono colte da pesanti nevicate e da rigide temperature nel Wyoming centrale. Nonostante un drammatico tentativo di salvataggio, pi\u00f9 di 210 dei 980 pionieri di queste due compagnie morirono lungo il viaggio. John Chislett, un sopravvissuto, scrisse \"Pi\u00f9 di un padre ha continuato a tirare il proprio carretto su cui erano i suoi bambini piccoli fino al giorno prima di morire\".\nNonostante meno del 10 percento dei migranti dei Santi degli ultimi giorni del 1847\u20131868 avessero compiuto il viaggio usando carretti a mano, i pionieri mormoni con carretto a mano diventarono un simbolo importante nella cultura dei Santi degli ultimi giorni, perch\u00e9 rappresentano la fedelt\u00e0 e il sacrificio della generazione dei pionieri. Questi pionieri continuano ad essere ricordati e onorati in eventi come il Giorno del pioniere, parate della Chiesa e commemorazioni simili. I viaggi con il carretto a mano furono un tema ricorrente nella musica folk mormone del XIX secolo e sono citati in varie opere letterarie con tema I Santi degli Ultimi Giorni come il romanzo storico \"Fire of the Covenant\" di Gerald Lund, il romanzo \"In the Company of Angels\" di David Farland, e la breve storia di fantascienza \"West\" di Orson Scott Card.\nAntefatti alla migrazione.\nNel 1830 la Chiesa dei Santi degli ultimi giorni fu fondata con la denominazione di Chiesa di Cristo. I primi membri della Chiesa incontravano spesso ostilit\u00e0, in primo luogo a causa della loro pratica di ritirarsi dalla societ\u00e0 secolare e di raccogliersi in luoghi per praticare le loro differenti credenze religiose. I loro oppositori si sentirono minacciati dalla rapida crescita numerica della Chiesa, dalla sua tendenza a votare come un blocco elettorale e ad acquisire potere politico, dalle sue rivendicazioni di favore divino e dalla pratica della poligamia. La violenza diretta contro la Chiesa e i suoi membri fece s\u00ec che il nucleo della Chiesa si spostasse dall'Ohio al Missouri, e quindi nell'Illinois. Malgrado i frequenti spostamenti, i membri della Chiesa non poterono sfuggire all'opposizione, che culmin\u00f2 nell'ordine di sterminio emesso dal Governatore del Missouri Lilburn Boggs contro tutti i Mormoni che vivevano nello Stato, e nell'assassinio del capo della Chiesa Joseph Smith nel 1844. Brigham Young, il successore di Smith come capo della Chiesa, disse che aveva ricevuto l'istruzione divina di organizzare i membri della Chiesa e di dirigersi oltre la frontiera occidentale degli Stati Uniti d'America\nNecessit\u00e0 delle compagnie con carretti a mano.\nSubito dopo l'arrivo nello Utah dei primi \"Pionieri mormoni\" (1847), la Chiesa inizi\u00f2 a incoraggiare i suoi convertiti nell'Arcipelago britannico e altrove in Europa, a immigrare negli Stati Uniti d'America e a giungere nello Utah. Dal 1849 al 1855, circa 16.000 Santi degli ultimi giorni europei viaggiarono in Utah via nave, ferrovia e quindi bue e carro. Bench\u00e9 molti di questi emigrati pagassero da s\u00e9 le proprie spese, la Chiesa istitu\u00ec il \"Fondo perpetuo per l'emigrazione\" (\"Perpetual Emigration Fund\") per fornire assistenza finanziaria agli emigranti poveri perch\u00e9 viaggiassero verso ovest, fondo che avrebbero dovuto ripagare quando ne sarebbero stati in grado. Furono incoraggiate contribuzioni per incrementare il fondo.\nQuando nel 1855, dopo un raccolto scarso nello Utah, le contribuzioni e le restituzioni dei prestiti diminuirono, il presidente Young decise di usare i carretti a mano perch\u00e9 i Santi degli ultimi giorni che erano rimasti in Europa erano per la maggior parte poveri. Young credeva inoltre che avrebbe velocizzato il viaggio.\nYoung propose il piano in una lettera a Franklin D. Richards, presidente della missione europea, nel settembre 1855. La sua lettera venne pubblicata nel \"Millennial Star\", il periodico della Chiesa con sede in Inghilterra, il 22 dicembre 1855, assieme a un editoriale di Richards che approvava il progetto. Il costo della migrazione si stimava cos\u00ec ridotto di un terzo. La risposta fu grandissima: nel 1856 il Perpetual Emigration Fund sostenne il viaggio di 2.012 emigranti europei, quasi il doppio rispetto ai 1.161 nell'anno precedente.\nEquipaggiamento e organizzazione.\nGli emigranti partivano dai porti inglesi (generalmente Liverpool) e viaggiavano via nave a New York o Boston, quindi via ferrovia a Iowa City, nell'Iowa, il capolinea occidentale della linea ferroviaria, dove venivano equipaggiati con carretti a mano e altri approvvigionamenti.\nI \"carretti a mano\", costruiti secondo il progetto di Brigham Young, assomigliavano ad una grande carriola, con due ruote del diametro di e un singolo assale largo , e pesante . C'erano delle stanghe da tiro di che correvano da entrambe le parti del fondo e terminavano davanti con una stanga trasversale di . Tale stanga permetteva che il carro fosse spinto o tirato. Il carico era trasportato in un box di circa , con pareti di . I carretti a mano portavano generalmente fino a di approvvigionamenti e bagaglio, sebbene fossero in grado di gestire carichi fino a . I carretti usati nelle migrazioni del primo anno erano fatti interamente di legno (\"carya dell'Iowa o quercia\"); negli anni successivi il progetto fu sostituito con uno pi\u00f9 robusto, che comprendeva elementi in metallo.\nLe compagnie con carretto a mano erano organizzate usando come unit\u00e0 primarie i carretti a mano e le tende per dormire. Cinque persone erano assegnate per ogni carretto a mano, con ciascun individuo che poteva portare un carico limitato a tra vestiario ed attrezzatura per dormire. Ogni tenda, rotonda, sorretta da un palo centrale, ospitava 20 occupanti ed era supervisionata da un \"capitano di tenda\". Cinque tende erano supervisionate dal \"capitano di un centinaio\" (o \"sotto-capitano\"). Le provviste per ciascun gruppo di cento emigranti erano trasportate in un carro tirato da buoi, ed erano distribuite dai capitani di tenda.\n1856: Le prime tre compagnie.\nLe prime due navi partirono dall'Inghilterra una verso la fine di marzo e l'altra verso la met\u00e0 di aprile del 1856 navigando verso Boston. Gli emigranti passarono molte settimane ad Iowa City, dove costruirono i loro carretti a mano e furono equipaggiati con approvvigionamenti prima d'iniziare il loro viaggio di circa .\nCirca 815 emigranti delle prime due navi furono organizzati nelle prime tre compagnie con carretti a mano, capeggiate dai capitani Edmund Ellsworth, Daniel D. McArthur ed Edward Bunker. I capitani e molti dei sotto-capitani erano missionari che ritornavano alle loro case nello Utah e per tale motivo conoscevano bene la strada.\nAttraverso l'Iowa seguirono una strada esistente, di circa , fino a Council Bluffs, seguendo un percorso che \u00e8 vicino all'attuale U.S. Route 6. Dopo aver attraversato il fiume Missouri, fecero una pausa per pochi giorni in un avamposto mormone a Florence, nel Nebraska (la Omaha dei giorni moderni) per le riparazioni, prima di iniziare il resto del viaggio, di , lungo il \"Mormon Trail\" verso Salt Lake City.\nLe compagnie ebbero buona fortuna, e i loro viaggi si svolsero generalmente senza avvenimenti di rilievo. Le compagnie di emigranti comprendevano molti bambini e persone anziane, e spingere e tirare i carretti a mano era un lavoro faticoso. Diari e ricordi descrivono periodi di malattia e di fame. Come alle altre compagnie che viaggiavano lungo l\"'Emigrant Trail\", avvenivano decessi lungo la via. \"Handcarts to Zion\", di Hafen e Hafen, elenca 13 decessi nella prima compagnia, 7 nella seconda, e meno di 7 nella terza. Le annotazioni sui diari riflettevano l'ottimismo dei pionieri con carretto a mano, anche in mezzo alle fatiche:\nLe prime due compagnie arrivarono a Salt Lake City il 26 settembre e la terza segu\u00ec meno di una settimana dopo. Si ritenne che le prime tre compagnie avessero dimostrato la fattibilit\u00e0 dell'emigrazione usando carretti a mano.\n1856: Le compagnie con carretto a mano di Willie e Martin.\nLe ultime due compagnie con carretto a mano del 1856 partirono tardi dall'Inghilterra. La nave \"Thornton\", che trasportava gli emigranti che sarebbero diventati la compagnia di Willie, non lasci\u00f2 l'Inghilterra fino al 4 maggio. Il capo dei Santi degli ultimi giorni sulla \"Thornton\" era James G. Willie. Altre tre settimane passarono prima che la \"Horizon\", che trasportava gli emigranti che avrebbero formato la compagnia di Martin, partisse. Le partenze in ritardo potrebbero essere conseguenza delle difficolt\u00e0 di procurarsi navi in risposta alla domanda inaspettata, ma i risultati sarebbero stati tragici.\nA causa delle lente comunicazioni dell'epoca, antecedente all'invenzione del telegrafo transatlantico, gli agenti della Chiesa nell'Iowa non si aspettavano questi ulteriori emigranti e dovettero fare preparativi frenetici per il loro arrivo. Settimane critiche trascorsero allestendo in fretta i carretti ed equipaggiando le compagnie. Quando le compagnie raggiunsero Florence, altro tempo fu perso facendo riparazioni ai carretti costruiti malamente. L'emigrante John Chislett descrisse i problemi col carretto:\nPrima che la compagnia di Willie lasciasse Florence, la compagnia s'incontr\u00f2 per discutere sulla convenienza di una partenza cos\u00ec tardiva. Poich\u00e9 gli emigranti non conoscevano il percorso e il clima, rinviarono la questione agli ex-missionari e agli agenti della Chiesa. Uno di tali missionari, Levi Savage, li esort\u00f2 a passare l'inverno in Nebraska, sostenendo che una partenza cos\u00ec tardiva con una compagnia contenente anziani, donne e giovani avrebbe portato sofferenze, malattie e persino decessi. Tutti gli altri anziani della Chiesa sostennero invece che il viaggio doveva proseguire, con l'ottimistica convinzione che la compagnia sarebbe stata protetta dall'intervento divino. Alcuni membri della compagnia, forse un centinaio, decisero di passare l'inverno a Florence o nell'Iowa, ma la maggioranza, circa 404 (incluso Savage), continuarono il viaggio verso ovest. La compagnia di Willie lasci\u00f2 Florence il 17 agosto e quella di Martin il 27 agosto. Due compagnie di carri trainati da buoi, guidati dai capitani W.B. Hodgett e John A. Hunt, seguivano la compagnia di Martin.\nVicino a Wood River, in Nebraska, una mandria di bisonti americani caus\u00f2 un fuggifuggi nel bestiame della compagnia di Willie, e circa 30 capi furono persi. Rimasti senza bestiame sufficiente per tirare tutti i carri, fu necessario che ciascun carretto a mano si caricasse di ulteriori di farina\nAll'inizio di settembre, Franklin D. Richards, di ritorno dall'Europa dove aveva servito come presidente di missione della Chiesa, sorpass\u00f2 le compagnie di emigranti. Richards e i 12 ex-missionari che lo accompagnavano, che viaggiavano in carrozze e carri leggeri tirati da cavalli e muli, fecero pressioni sullo Utah per ottenere assistenza per gli emigranti.\nDisastro e soccorso.\nAll'inizio di ottobre le due compagnie raggiunsero Fort Laramie, nel Wyoming, dove si aspettavano di essere riforniti di provviste, che tuttavia erano gi\u00e0 terminate. Le compagnie dovettero ridurre le razioni di cibo, sperando che le loro provviste sarebbero durate finch\u00e9 non fossero arrivati aiuti dallo Utah. Per alleggerire i carichi, la compagnia di Martin ridusse il bagaglio permesso a a persona, eliminando vestiti e coperte, che presto sarebbero stati necessari a causa dell'avvicinarsi della stagione fredda.\nIl 4 ottobre il gruppo di Richards raggiunse Salt Lake e confer\u00ec con il presidente Brigham Young e altri capi della Chiesa. La mattina seguente la Chiesa si riun\u00ec in una conferenza generale in cui Young e gli altri oratori chiesero ai membri della Chiesa di fornire carri, muli, provviste e conduttori di animali per una missione di salvataggio. La mattina del 7 ottobre il primo gruppo di salvataggio lasci\u00f2 Salt Lake City con carri carichi di cibo e provviste, tirati da squadre di quattro muli con 27 giovani conduttori di animali e soccorritori. Il gruppo elesse George D. Grant come proprio capitano, mentre nel resto di ottobre ulteriori carri vennero preparati e, alla fine del mese, 250 carri di soccorso erano sulla strada.\nNel frattempo, le compagnie di Willie e Martin stavano rimanendo senza cibo e incontravano temperature pungentemente fredde. Il 19 ottobre una forte tempesta di neve (\"blizzard\") colp\u00ec la regione, fermando le due compagnie e la squadra di soccorso. La compagnia di Willie si trovava lungo il fiume Sweetwater, mentre si avvicinava al \"Continental Divide\". Un gruppo di esplorazione mandato avanti dalla squadra di soccorso trov\u00f2 e accolse gli emigranti, diede loro una piccola quantit\u00e0 di farina, li incoraggi\u00f2 spiegando che presto sarebbero stati salvati e quindi si affrett\u00f2 oltre per cercare di trovare la compagnia di Martin. I membri della compagnia di Willie erano arrivati alla fine delle loro provviste di farina, perci\u00f2 iniziarono a macellare gli ultimi stremati capi di bestiame che erano rimasti, mentre il loro numero di morti aumentava. Il 20 ottobre il capitano Willie e Joseph andarono avanti a dorso di mulo attraverso la neve per trovare il convoglio di provviste e informarlo della grave situazione della compagnia. Arrivarono all'accampamento del gruppo di soccorso presso South Pass quella notte ed entro la sera successiva il gruppo di soccorso raggiunse la compagnia di Willie e forn\u00ec ai suoi membri cibo e assistenza. Met\u00e0 del gruppo di soccorso rimase per assistere la compagnia di Willie, mentre l'altra met\u00e0 prosegu\u00ec oltre di corsa per raggiungere e assistere la compagnia di Martin. Le difficolt\u00e0 della compagnia di Willie non erano ancora finite. Il 23 ottobre, due giorni dopo l'arrivo del gruppo principale di soccorso, la compagnia di Willie affront\u00f2 la parte pi\u00f9 difficile del percorso, l'ascesa del Rocky Ridge. La salita avvenne durante una tempesta di neve che caus\u00f2 la morte di 13 emigranti.\nIl 19 ottobre la compagnia di Martin era circa pi\u00f9 ad est, affrontando l'ultimo attraversamento nel fiume North Platte, presso l'odierna Casper, nel Wyoming. Poco dopo aver terminato l'attraversamento, il blizzard colp\u00ec. Molti membri della compagnia soffrirono d'ipotermia o di congelamento dopo aver guadato nell'acqua fredda. Tirarono su un campo a \"Red Bluffs\", impossibilitati a proseguire oltre attraverso la neve.\nNel frattempo il primo gruppo di esploratori continu\u00f2 verso est finch\u00e9 raggiunse un piccolo forte vuoto al \"Devil's Gate\", avendo ricevuto istruzioni di aspettare l\u00e0 il resto del gruppo di soccorso se non avessero trovato la compagnia di Martin. Quando il gruppo principale di soccorso si riun\u00ec a loro, venne mandato avanti un secondo gruppo d'esplorazione, formato da Joseph Young, Abel Garr, e Daniel Webster Jones. La compagnia di Martin rimase al proprio campo a \"Red Bluffs\" per nove giorni finch\u00e9 i tre esploratori arrivarono, il 28 ottobre. Prima del ritorno degli esploratori erano morti 56 membri della compagnia. Gli esploratori esortarono gli emigranti a rimettersi in movimento. Tre giorni pi\u00f9 tardi il gruppo principale di soccorso incontr\u00f2 la compagnia di Martin e le compagnie di carri di Hodgett e Hunt e li aiut\u00f2 fino al \"Devil's Gate\".\nGeorge D. Grant, che capeggiava il gruppo di soccorso, rifer\u00ec al presidente Young:\nAl \"Devil's Gate\" il gruppo di soccorso scaric\u00f2 i bagagli trasportati nei carri delle compagnie di carri di Hodgett e Hunt che seguivano la compagnia di Martin in modo che i carri potessero essere usati per trasportare gli emigranti pi\u00f9 deboli. Un piccolo gruppo rimase a \"Devil's Gate\" per tutto l'inverno per proteggere le propriet\u00e0. Il 4 novembre la compagnia dovette attraversare il fiume Sweetwater, che \u00e8 profondo circa e largo da 90 a (da 27 a . Il fiume era pieno di ghiaccio galleggiante. I giovani del gruppo di soccorso (i resoconti menzionano George W. Grant, C. Allen Huntington, David Patten Kimball, e Stephen W. Taylor) passarono la maggior parte del giorno tirando carretti e trasportando molti degli emigranti attraverso il fiume. Andrew Jensen afferm\u00f2 successivamente che alcuni dei giovani soccorritori morirono per gli effetti dell'esposizione prolungata al freddo. Il tempo rigido costrinse la compagnia di Martin a fermarsi per altri 5 giorni al \"Martin's Cove\", poche miglia ad ovest del \"Devil's Gate\".\nIl gruppo di salvataggio scort\u00f2 gli emigranti di entrambe le compagnie ancora attraverso neve e tempo rigido mentre i loro membri continuavano a morire per malattia ed esposizione prolungata al freddo. La compagnia di Willie arriv\u00f2 a Salt Lake City il 9 novembre; 68 membri della compagnia avevano perso la vita.\nNel frattempo, un ulteriore gruppo di soccorso con 77 squadre di animali da tiro e carri stava dirigendosi verso est per fornire nuova assistenza alla compagnia di Martin. Dopo aver passato Fort Bridger, i capi di questo gruppo di soccorso conclusero che la compagnia di Martin avrebbe dovuto trascorrere l'inverno a est delle Montagne Rocciose, quindi tornarono indietro. Quando gli fu detto che questo gruppo di soccorso stava tornando, Young ordin\u00f2 al corriere di raggiungerli e dire loro di tornare indietro verso est e di continuare finch\u00e9 non avrebbero trovato la compagnia con i carretti a mano, ma molti giorni erano stati persi. Il 18 novembre questo ulteriore gruppo incontr\u00f2 la compagnia di Martin che era in grande necessit\u00e0 di approvvigionamenti. Alla fine tutti i membri del gruppo con carretti a mano erano a quel punto in grado di viaggiare sui carri. I 104 carri che trasportavano la compagnia di Martin arrivarono a Salt Lake City il 30 novembre; almeno 145 persone della compagnia avevano perso la vita. Molti dei sopravvissuti dovettero subire l'amputazione di dita delle mani, dita dei piedi o arti a causa del grave congelamento.\nDopo che le compagnie erano arrivate nello Utah, i residenti aprirono le proprie case agli emigranti nuovi arrivati, nutrendoli e prendendosi cura di loro per tutto l'inverno. Gli emigranti si sarebbero alla fine diretti agli insediamenti dei Santi degli ultimi giorni sparsi nello Utah e nel \"West\".\nResponsabilit\u00e0 per la tragedia.\nLo storico del \"west\" americano, Wallace Stegner, ha definito il progetto inadeguato e ha descritto le decisioni imprevidenti che avrebbero condotto alla tragedia in questo modo:\nGi\u00e0 il 2 novembre 1856, mentre le compagnie di Willie e Martin stavano ancora compiendo la loro strada verso la salvezza, Brigham Young replic\u00f2 alle critiche mossegli riguardo alla conduzione della spedizione rimproverando Franklin Richards e Daniel Spencer per aver permesso alle compagnie di partire cos\u00ec tardi. Tuttavia, a dire di molti autori, il responsabile della tragedia sarebbe stato Young in quanto autore del piano. Ann Eliza Young, figlia di uno dei costruttori di carretti e in precedenza una delle diverse mogli di Brigham Young (che era poligamo), descrisse il piano dell'ex-marito come una \"politica dal sangue freddo, macchinosa e blasfema\". Gli storici sono discordi sulle responsabilit\u00e0 di Richards: a dire di Stegner fu utilizzato come capro espiatorio per coprire gli errori fondamentali di progettazione di Young, mentre al contrario Howard Christy, professore emerito alla Brigham Young University, riconosce le sue responsabilit\u00e0 sul disastro, sostenendo che, in qualit\u00e0 di ufficiale di grado pi\u00f9 alto a Florence, nell'area del Nebraska, avrebbe potuto, con la sua autorit\u00e0, fermare la loro partenza tardiva evitando la tragedia.\nMolti sopravvissuti della tragedia si rifiutarono di dare la colpa a qualcuno. Il sopravvissuto John Jacques scrisse \"Non do la colpa a nessuno. Non sono ansioso di dare la colpa a nessuno... Non ho nessun dubbio che coloro che ebbero a che fare con la gestione intesero bene e cercarono di fare il meglio che poterono nelle circostanze.\" Un altro sopravvissuto, Francis Webster, fu citato per aver detto, \"Sono spiacente di aver scelto di venire con un carretto a mano? No. N\u00e9 allora n\u00e9 qualunque minuto della mia vita da allora. Il prezzo che noi pagammo per familiarizzare con Dio fu un privilegio da pagare e io sono grato di essere stato privilegiato di arrivare nella compagnia con carretti a mano di Martin.\" D'altra parte, il sopravvissuto John Chislett, che pi\u00f9 tardi avrebbe lasciato la Chiesa, scrisse amaramente che Richards prometteva loro che \"saremmo arrivati a Sion in sicurezza.\"\nNel maggio 2006, un gruppo di esperti ricercatori alla conferenza annuale della Mormon History Association diede la colpa della tragedia al modo in cui venne condotta la spedizione. Lyndia Carter, una storica dei percorsi degli emigranti, disse che Franklin D. Richards \"fu responsabile, a mio parere, per la partenza tardiva\" perch\u00e9 \"egli fece partire la palla di neve gi\u00f9 per la pendenza\" che alla fine \"si somm\u00f2 fino al disastro\". Christy concorda che \"il comando dall'alto, fin dall'inizio, fu seriamente scarso di decisioni ferme.\" Robert Briggs, un avvocato, disse \"\u00c8 quasi una cosa scontata... c'\u00e8 la prova della negligenza. C'\u00e8 stata una cattiva gestione da parte di tutti i capi fino a Brigham Young.\" D'altra parte, Rebecca Bartholomew e Leonard J. Arrington scrissero \"Le memorie di ci\u00f2 che fu forse il peggior disastro nella storia della migrazione \"western\" sono state alleviate da ci\u00f2 che potrebbe anche essere considerato come il pi\u00f9 eroico salvataggio della frontiera mormone.\"\n1857\u201360: Le ultime cinque compagnie.\nParecchie lezioni furono imparate dal disastro del 1856, lezioni che permisero alla Chiesa di continuare ad impiegare il sistema dei carretti a mano evitando un altro disastro. Mai pi\u00f9 una compagnia con carretto a mano sarebbe partita pi\u00f9 tardi del 7 luglio. La costruzione dei carretti a mano fu modificata per rinforzarli e ridurre le riparazioni. I carretti a mano sarebbero stati ora regolarmente ingrassati, mentre furono presi accordi per rifornire provviste lungo il percorso.\nPer il 1857 il \"Perpetual Emigration Fund\" era esaurito: quasi tutti gli emigranti con carretto a mano per quell'anno e per quelli successivi dovettero pagare da s\u00e9. Con i costi aumentati il numero di emigranti con carretto a mano croll\u00f2 dai circa 2.000 nel 1856 ai circa 480 nel 1857. Ci\u00f2 nonostante, nel 1857 due compagnie fecero il viaggio. Entrambe le compagnie arrivarono a Salt Lake City entro il 13 settembre. Forse l'avvenimento pi\u00f9 notevole fu il gesto generoso di un capitano dell\"'U.S. Army\" della Guerra dello Utah, che, sulla via dello Utah per affrontare Young e i mormoni, don\u00f2 un bue agli emigranti affamati.\nCon l'incertezza causata dalla Guerra dello Utah, la Chiesa sospese l'emigrazione europea per il 1858. Nel 1859 una compagnia con carretto a mano attravers\u00f2 le pianure. Gli emigranti potevano ora viaggiare in ferrovia fino a St. Joseph nel Missouri, dopo di che giungevano su barche fluviali a Florence dove venivano equipaggiati con carretti a mano e provviste. Quando la compagnia del 1859 raggiunse Fort Laramie, scoprirono che le loro provviste si stavano esaurendo, perci\u00f2 ridussero le razioni. Quando raggiunsero il \"Devil's Gate\" la farina fin\u00ec. L'emigrante Ebeneezer B. Beesley riport\u00f2 che in un'occasione un gruppo di rudi \"trapper\" nutrirono gli affamati emigranti. Uno dei \"trapper\" chiese quindi ad una giovane della compagnia di stare con lui, richiesta alla quale la stanca donna acconsent\u00ec. (William Atkin ricorda un'altra versione della storia, in cui due ragazze sposarono due trapper.) La fame peggior\u00f2 quando, raggiunto Green River, gli emigranti scoprirono che le provviste attese non erano disponibili. Tre giorni dopo un provvidenziale incontro con dei carri che portavano provviste dallo Utah salv\u00f2 finalmente gli emigranti affamati.\nLe ultime due compagnie con carretti a mano fecero il viaggio nel 1860, seguendo ancora il percorso via St. Joseph. Bench\u00e9 il tragitto continuasse ad essere difficoltoso per gli emigranti, queste compagnie non incontrarono grosse difficolt\u00e0 nel corso del viaggio e difatti si verificarono pochi decessi.\nDopo il 1860 i carretti a mano non vennero pi\u00f9 usati. La chiesa realizz\u00f2 un nuovo sistema d'immigrazione, con il quale gruppi di carri viaggiavano in primavera ad est da Salt Lake City e in estate ritornavano con gli emigranti. La prima ferrovia transcontinentale inizi\u00f2 ad essere costruita, e il capolinia della ferrovia si spostava gradualmente verso ovest, accorciando il tragitto.\nEredit\u00e0 culturale.\nI pionieri con carretto a mano e la migrazione dei carretti a mano sono una parte importante della cultura, della musica e della narrativa della Chiesa di Ges\u00f9 Cristo dei santi degli ultimi giorni. Arthur King Peters descrisse l'importanza di questa parte della storia dei mormoni in \"Seven Trails West\":\nWallace Stegner lod\u00f2 l'esempio delle persone nelle compagnie con carretto a mano, particolarmente a paragone con altri gruppi di pionieri:\nRievocazioni storiche.\nLe rievocazioni storiche, in cui un gruppo vestito in abbigliamento del XIX secolo viaggia per uno o pi\u00f9 giorni spingendo e tirando carretti a mano, sono diventate popolari tra i rioni dei Santi degli ultimi giorni, gruppi di giovani, e famiglie. Le rievocazioni sono state spesso lodate dai capi dei Santi degli ultimi giorni; per esempio, M. Russell Ballard del Quorum dei Dodici Apostoli disse, \nLe rievocazioni sono diventate cos\u00ec popolari che il \"Bureau of Land Management\" sta studiando l'impatto sul percorso e sul suo ambiente, specialmente nella zona attorno a Rocky Ridge, nel Wyoming. Secondo il \"Casper Star-Tribune\", il \"Bureau of Land Management\" ha dovuto imporre una tassa per controbilanciare il costo di monitorare l'impatto di coloro che svolgono le rievocazioni e altri campeggiatori sul percorso.\nUna ricostruzione del disastro con carretti a mano del 1856 venne mostrata nel programma \"Wild West Tech\" di History Channel.\n150\u00ba anniversario.\nParecchi eventi si tennero durante il 2006 per commemorare il 150\u00ba anniversario delle compagnie con carretto a mano del 1856"}
{"id": "2527965", "revid": "729019", "url": "https://it.wikipedia.org/wiki?curid=2527965", "title": "Nazionale di calcio a 5 del Tagikistan", "text": "La nazionale di calcio a 5 del Tagikistan \u00e8, in senso generale, una qualsiasi delle selezioni nazionali di Calcio a 5 della Federazione calcistica del Tagikistan che rappresentano il Tagikistan nelle varie competizioni ufficiali o amichevoli riservate a squadre nazionali.\nLa nazionale tagika non ha una particolare storia alle spalle: tra le selezioni centroasiatiche \u00e8, assieme al Turkmenistan, tra quelle che si sono affacciate per ultime sulla ribalta internazionale, infatti solo nel 2001 ha fatto la sua prima comparsa all'AFC Futsal Championship, uscendo subito al primo turno. Successivamente il Tagikistan non presenta la propria selezione sino all'edizione 2005, saltando cos\u00ec anche la possibilit\u00e0 di provare la qualificazione al mondiale 2004. Al ritorno alle competizioni i tagiki comunque non hanno sfigurato, uscendo al primo turno nel 2005 poi giungendo secondi dietro al Giappone campione nel 2006. Al AFC Futsal Championship 2007 il Tagikistan per la prima volta supera lo scoglio del primo turno guadagnando i quarti, battuti per 3-1 dall'Uzbekistan. Nell'edizione 2008 che portava alla qualificazione al FIFA Futsal World Championship, il Tagikistan delude uscendo al primo turno dopo le pesanti sconfitte con Iran e Cina."}
{"id": "2527967", "revid": "287204", "url": "https://it.wikipedia.org/wiki?curid=2527967", "title": "Coppa di Bulgaria di pallacanestro maschile", "text": "La Coppa di Bulgaria di pallacanestro (\u041a\u0443\u043f\u0430\u0442\u0430 \u043d\u0430 \u0411\u044a\u043b\u0433\u0430\u0440\u0438\u044f \u043f\u043e \u0431\u0430\u0441\u043a\u0435\u0442\u0431\u043e\u043b \u0437\u0430 \u043c\u044a\u0436\u0435) \u00e8 un trofeo nazionale bulgaro organizzato annualmente dalla Federazione cestistica della Bulgaria a partire dal 1951."}
{"id": "2527970", "revid": "106908", "url": "https://it.wikipedia.org/wiki?curid=2527970", "title": "Gneo Manlio Cincinnato", "text": "del V secolo a.C.\nBiografia.\nGneo Manlio apparteneva alla nobile \"gens Manlia\", una delle pi\u00f9 antiche e conosciute \"gentes\" patrizie dell'antica Roma, i cui \"cognomina\" pi\u00f9 diffusi durante la Repubblica erano Capitolino, Torquato e Vulsone; il \"nomen\" \"Manlio\" viene frequentemente confuso con \"Manio\" o con \"Manilio\".\nGneo Manlio, eletto console nel 480 a.C. insieme a Marco Fabio Vibulano, fu il primo membro di questa \"gens\" a raggiungere il consolato e da allora vari \"Manlii\" ebbero incarichi nella magistratura della repubblica.\nIn quell'anno Tiberio Pontificio, un tribuno della plebe, propose, come Spurio Licinio l'anno precedente, una \"legge agraria\" cercando di ostacolare la leva militare, ma i senatori ed i consoli riuscirono a corrompere alcuni tribuni della plebe e ad effettuare il reclutamento: era l'inizio della guerra contro Veio, e pi\u00f9 in generale contro l'Etruria, che dur\u00f2 fino al 476 a.C..\nGli Etruschi si erano ammassati a Veio e riuniti all'esercito di quella cittadina non tanto per sostenerne la lotta quanto perch\u00e9 coltivavano la speranza di approfittare della debolezza di Roma conseguente alle accese lotte intestine. Una volta che Romani ed Etruschi si furono insediati nei rispettivi accampamenti i due consoli, timorosi di affrontare gli eserciti alleati, evitarono dapprima il combattimento, trattenendo le proprie truppe. I nemici tentarono allora di provocarli insultando sia loro che le truppe, suscitando un profondo senso di rabbia ed una crescente impazienza di combattere il nemico. Ulteriori provocazioni degli Etruschi esasperarono i soldati romani a tal punto da far temere un ammutinamento delle truppe; Marco Fabio convinse Gneo Manlio all'azione e fece giurare l'esercito, davanti agli dei, che la battaglia sarebbe stata vinta, pena la punizione divina sugli sconfitti.\nLa battaglia venne vinta da Marco Fabio ma a carissimo prezzo, poich\u00e9 durante il suo svolgimento caddero prima Quinto Fabio, console due anni prima, e poi lo stesso Gneo Manlio. Il console superstite, profondamente rattristato per la morte del fratello e del suo collega non accett\u00f2, in segno di dolore e di rispetto, il trionfo che il senato gli aveva riservato."}
{"id": "2527976", "revid": "767487", "url": "https://it.wikipedia.org/wiki?curid=2527976", "title": "Krottenkopf", "text": "Il Krottenkopf (2.086 ) \u00e8 la montagna pi\u00f9 alta delle Alpi del Wallgau nelle Alpi Bavaresi. Si trova nella Baviera."}
{"id": "2527979", "revid": "124123", "url": "https://it.wikipedia.org/wiki?curid=2527979", "title": "Nikolaus Piper", "text": "Ha lavorato per importanti testate giornalistiche e ha pubblicato libri di economia che hanno ottenuto prestigiosi premi in Germania. Attualmente \u00e8 redattore delle pagine economiche per la S\u00fcddeutsche Zeitung.\nCarriera.\nImmediatamente dopo la laurea, ha lavorato dal 1971 al 1973 al Badische Zeitung a Friburgo in Brisgovia, inizialmente con il desiderio di essere teatro di critica.\nSuccessivamente ha scoperto il suo interessee per l'ambito economico e cominci\u00f2 gli studi per una laurea in economia presso l'Universit\u00e0 di Friburgo, che ottenne nel 1978.\nHa poi lavorato come locale redattore , come economista editore e nel 1983 come economista corrispondente per l'Associated Premere a Bonn.\nNel 1987, \u00e8 entrato a far parte giornale settimanale Die Zeit di Amburgo. L\u00e0 ha osservato in particolare il crollo economico del sistema sovietico e la ricostruzione dell'economia di mercato nell'Europa orientale.\nDal 1\u00ba ottobre 1997 lavora - tranne che per un breve periodo - per la\nS\u00fcddeutsche Zeitung di Monaco di Baviera, dal 1\u00ba agosto 1999 in qualit\u00e0 di capo della economia, e successivamente, di corrispondente."}
{"id": "2527989", "revid": "119245712", "url": "https://it.wikipedia.org/wiki?curid=2527989", "title": "Episodi di Lie to Me (prima stagione)", "text": "La prima stagione della serie televisiva Lie to Me \u00e8 stata trasmessa in prima visione negli Stati Uniti d'America da Fox dal 21 gennaio al 13 maggio 2009.\nIn Italia \u00e8 stata trasmessa in prima visione satellitare da Fox dal 7 settembre al 2 novembre 2009, ed in chiaro da Rete 4 dall'11 settembre al 23 novembre 2010.\nMentire per amore.\nTrama.\nIl dottor Lightman e la dottoressa Foster indagano sul caso di James, un ragazzo di sedici anni accusato di aver ucciso la propria professoressa. In aeroporto incontrano Ria Torres, una ragazza capace di individuare il linguaggio visivo, per natura, e la ingaggiano a lavorare per loro. La dott. Foster e Ria inoltre, lavorano al caso di un deputato del Congresso accusato di usufruire di una prostituta, Melissa, ogni venerd\u00ec. Alla fine si scopre che James \u00e8 innocente, colpevole soltanto di avere spiato ed avuto pensieri erotici sulla professoressa, mentre una sua compagna ha avuto una relazione con il preside, che l'ha messa incinta. La professoressa li ha scoperti in un'auto e ha disapprovato enormemente. Cos\u00ec il preside \u00e8 andato a casa sua e l'ha uccisa. Il deputato invece non frequentava Melissa per i piaceri sessuali, ma per via del fatto che era sua figlia, e le dava dei soldi per non vederla fare la escort.\nDire la cosa giusta.\nTrama.\nIl dottor Lightman e Torres cercano la verit\u00e0 su una militare dello U.S. Army che dichiara di essere stata violentata dal suo superiore. Intanto Foster e Locker indagano su un giocatore di pallacanestro, accusato di aver preso una mazzetta. Si scopre che non era stata la ragazza ad essere violentata, ma un'altra ragazza, scappata poi dall'esercito. Il giocatore di pallacanestro soffriva di artrite, e non sapeva come guadagnarsi il cibo da dare a suo fratello.\nSegreti di famiglia.\nTrama.\nL'omicidio di una ragazza, figlia di una potente giudice federale, porta Lightman e Torres in una scuola privata altamente competitiva nella quale si fa di tutto per essere il primo della classe. Contemporaneamente Foster e Loker investigano su un pilota della NASA accusato di essersi schiantato intenzionalmente con un jet di 250 milioni di dollari.\nAmore in pericolo.\nTrama.\nLa squadra assiste il servizio di sicurezza dell'ambasciata Sudcoreana, che deve prevenire un attentato alla vita dell'ambasciatore coreano in America, candidato alla presidenza nel suo paese, e alla sua famiglia.\nRivelazioni pericolose.\nTrama.\nCal Lightman e Ria investigano su un ex-leader di una band criminale per vedere se si \u00e8 veramente pentito. I sentimenti personali di Torres la portano ad essere in disaccordo con molte affermazioni di Lightman, e vengono rivelati tratti del suo passato riguardo al motivo per cui ella sia una lettrice del corpo per natura. Intanto Foster e Loker analizzano un caso alla stazione dei vigili del fuoco per scoprire se la morte di un giovane pompiere sia stato un incidente od un assassinio.\nInsospettabile.\nTrama.\nFoster e Lightman investigano su un potenziale rapimento di una ragazza di 11 anni. Durante lo svolgersi del caso, si viene a conoscenza di maggiori dettagli sulla vita privata di Gillian. Ria e Eli cercano di scoprire se una nota attivista per la pace abbia vissuto veramente ci\u00f2 che afferma. Tuttavia, Eli \u00e8 attratto dalla donna, e ci\u00f2 interferisce con il suo parere professionale, ma infine cede ed ottiene una confessione da lei, dopo aver messo in dubbio la credibilit\u00e0 della sua storia.\nLa scelta pi\u00f9 giusta.\nTrama.\nMentre Cal \u00e8 alle prese con le indagini su una nota casa farmaceutica, nella quale si \u00e8 verificata una potente e pericolosa fuga di informazioni circa un nuovo farmaco sostituente l'insulina, il resto del gruppo si occupa della liberazione di due ostaggi americani tenuti prigionieri dalle truppe yemenite.\nL'inganno.\nTrama.\nIn questo episodio l'attenzione si focalizza principalmente sul caso seguito da Cal Lightman, riguardo al misterioso suicidio di due giovani sorelle indiane e, successivamente, di un'altra donna. Si ipotizza un possibile effetto Werther, che verr\u00e0 infine confutato. L'ossessione del dottor Lightman per i suicidi in generale lo porter\u00e0 a scavare talmente a fondo alla faccenda fino a scoprire inquietanti realt\u00e0 sul conto di persone apparentemente \"perbene\". In parallelo all'indagine principale, si svolge lo studio separato, condotto da Gillian Foster ed Eli Loker, sulle presunte menzogne di un'importante ex investitore e sugli enormi capitali che quest'uomo e la figlia hanno sottratto ai contribuenti americani in una maxi frode colossale.\nL'amore non ha prezzo.\nTrama.\nLightman e Foster si recano sul luogo di un disastro, dove tre operai sono rimasti sepolti dal crollo di un palazzo in costruzione. Lightman e Foster scopriranno che dietro la tragedia si nasconde la mancanza di controlli alle infrastrutture, omessi tramite mazzette. Nel frattempo Loker e Torres ricevono un ingente somma di denaro da un multimiliardario che vuole scoprire se la fidanzata lo ama veramente o se \u00e8 pi\u00f9 interessata ai suoi soldi.\nDietro le spalle.\nTrama.\nIl procuratore distrettuale Zoe Landau, nonch\u00e9 ex moglie di Cal Lightman, ingaggia l'ex marito e la sua squadra per indagare su un caso di incendio doloso. Nel frattempo Torres e Loker investigano su un caso di omicidio di un rapper.\nFuoco amico.\nTrama.\nLightman e il suo gruppo indagano su un controverso caso di un poliziotto accusato di aver sparato ad un adolescente di colore, complicato dall'intrusione dell'FBI e da una minaccia di attacco terroristico. Nel frattempo il Lightman Group viene querelato a causa di un caso precedente che ruotava attorno ad una truffa multimiliardaria, in realt\u00e0 si tratta di uno stratagemma di Cal Lightman per testare l'onest\u00e0 di Torres nei confronti di Loker, responsabile di aver mentito a Foster e Lightman. Invece di essere licenziato, a Loker viene offerta la possibilit\u00e0 di continuare a lavorare, ma gratuitamente.\nSerial killer.\nTrama.\nAndrews Jenkins \u00e8 un galeotto, condannato per aver stuprato e accecato decine di giovani donne. Un emulatore sta agendo esattamente come lui, ed ipotizzando che il carcerato sia in contatto con lui, l'FBI chiede a Lightman di aiutarli. Lightman infiltrato in prigione, instilla il dubbio che si stia rompendo il rapporto tra Jenkins e l'emulatore, quasi come quello tra \"mentore e allievo\", e Jenkins, prima sempre sicuro di s\u00e9 ma ora risentito, fornisce cos\u00ec l'indicazione per catturarlo. Lightman, sorpreso dalla bravura di Ben Reynolds, agente federale che lo affiancava, lo ingaggia per i casi dell'FBI seguiti dal Lightman Group.\nSotto assedio.\nTrama.\nAlcuni attentati terroristici si stanno verificando in tutta l'area di Washington D.C., l'agente dell'FBI Ben Reynolds invita il gruppo di Lightman ad aiutare per identificare i responsabili e di prevenire ulteriori attacchi. Lightman constata che le bombe sono state fatte detonare a distanza e che gli attentatori erano ignari di avere indosso dell'esplosivo. Il caso prende una svolta personale per Ria Torres, quando il fidanzato Karl Dupree rimane ferito nell'attentato avvenuto in un centro commerciale. Lightman decide di nascondere la notizia a Torres, in modo che lei possa rimanere concentrata sulle indagini. "}
{"id": "2527992", "revid": "38120", "url": "https://it.wikipedia.org/wiki?curid=2527992", "title": "Continuit\u00e0 (fiction)", "text": ""}
{"id": "2527995", "revid": "287204", "url": "https://it.wikipedia.org/wiki?curid=2527995", "title": "George Hubert Wilkins", "text": "Ebbe il merito di aprire un nuovo capitolo nella storia delle esplorazioni, portando con s\u00e9 molti strumenti tecnici innovativi, proprio come aveva fatto prima di lui l'ammiraglio Richard Evelyn Byrd.\nGrazie alle sue molteplici capacit\u00e0, era pilota provetto, geografo, fotografo e ornitologo, fin da giovane si segnal\u00f2 pi\u00f9 che idoneo a partecipare ad esplorazioni scientifiche e, appena venticinquenne, partecip\u00f2 alla \"Canadian Arctic Expedition\" (1913-1918) e alla \"British Imperial Antarctic Expedition\" (1920-1921).\nDal 1926 al 1927 comp\u00ec molti voli esplorativi sul Mar Glaciale Artico; riusc\u00ec anche ad attraversare, pilotando un aereo, la calotta polare nord passando dall'Alaska all'arcipelago delle Spitzbergen. \nNel 1928 esplor\u00f2 le regioni antartiche con frequenti voli con base sulle isole Shetland meridionali: il risultato pi\u00f9 concreto delle sue ricerche fu il rilievo della Terra di Graham, di cui riusc\u00ec a riconoscere dall'alto la struttura peninsulare e le isole prospicienti. \nNel 1931 intraprese, stavolta con un sommergibile, una spedizione sotto la banchisa del mar Glaciale Artico, conclusasi tragicamente.\nTra il 1933 e il 1936 divenne comandante della Wyatt Earp, e partecip\u00f2 ad altre spedizioni nell'Antartide organizzate e finanziate dal magnate americano Lincoln Ellsworth."}
{"id": "2527996", "revid": "76963", "url": "https://it.wikipedia.org/wiki?curid=2527996", "title": "Ricardo Medina Jr.", "text": "Biografia.\nDi origini portoricane, \u00e8 figlio del pugile Ricardo Medina. Ha studiato alla scuola elementare di Rio San Gabriel e ha praticato molti sport, partecipando anche a vari tornei di calcio, hockey e pugilato. \u00c8 un appassionato di arti marziali fin da quando era bambino.\n\u00c8 conosciuto principalmente per aver interpretato il ruolo di Cole Evans, il \"Red Ranger\" nella serie televisiva statunitense \"\". Nel 2005 ha partecipato al reality show \"Kept\".\nIl 1\u00ba febbraio 2015 \u00e8 stato arrestato con l'accusa di aver colpito a morte un suo compagno di stanza con una spada da samurai. Attualmente sta scontando una pena di sei anni di carcere per omicidio preterintenzionale."}
{"id": "2528001", "revid": "287204", "url": "https://it.wikipedia.org/wiki?curid=2528001", "title": "Luis Alberto Suarez", "text": ""}
{"id": "2528007", "revid": "729019", "url": "https://it.wikipedia.org/wiki?curid=2528007", "title": "Stazione di Tivoli", "text": "La stazione di Tivoli \u00e8 una delle stazioni ferroviarie a servizio del comune di Tivoli. La stazione \u00e8 ubicata lungo la ferrovia Roma-Pescara.\nIn occasione del Giubileo del 2000, l'artista Toba Ikuyo ha realizzato il murale policromatico che decora la stazione. Il piazzale \u00e8 composto da 5 binari per il servizio passeggeri: l'1, il 3 e il 4 vengono utilizzati come capolinea dei treni della FL2 e per le precedenze/coincidenze. Il binario 2 \u00e8 il binario di corsa, il 5 non viene utilizzato poich\u00e9 non elettrificato. \u00c8 presente un piccolo scalo merci composto da altri 5 binari, utilizzati per il ricovero dei treni cantiere.\nEssendo Tivoli una delle stazioni pi\u00f9 importanti della Roma-Pescara, nessun treno transita (eccetto alcuni diagnostici operati da RFI); e quindi tutti i convogli si fermano per far salire e scendere i viaggiatori.\nL'accesso ai binari \u00e8 garantito da un sottopassaggio pedonale.\nMovimento.\nLa stazione \u00e8 servita dai treni della linea FL2 e dai treni regionali diretti o provenienti da Pescara e Avezzano. Il materiale rotabile \u00e8 formato principalmente da E.464 + MDVE per il tratto Roma-Pescara e Roma-Sulmona; invece per il tratto Roma-Avezzano, Roma-Mandela e Roma-Tivoli vengono utilizzati principalmente TAF (Treno Alta Frequentazione), che stanno sostituendo le Piano Ribassato (ormai in disuso a causa dei continui guasti).\nInoltre il 9 marzo 2021 a causa di un guasto nella linea elettrica aerea causato dal fornitore di energia tra Carsoli e Castel Madama hanno temporaneamente sostituito il materiale rotabile nel tratto Tivoli-Avezzano con le ALn 668. Un fatto simile accadde nel 2014, quando eccezionalmente presero servizio anche le D.445."}
{"id": "2528013", "revid": "114596602", "url": "https://it.wikipedia.org/wiki?curid=2528013", "title": "...Famous Last Words...", "text": "...Famous Last Words... \u00e8 il settimo album della band Supertramp, uscito nell'ottobre 1982. Fu l'ultimo album a vedere la partecipazione del cantante, tastierista e chitarrista Roger Hodgson, che lasci\u00f2 il gruppo dopo il tour di supporto per tentare una carriera solista. Questo fu dunque l'ultimo disco realizzato dalla formazione \"classica\" Hodgson/Davies/Helliwell/Thomson/Siebenberg.\nComposizione e registrazione.\nNonostante Rick Davies e Roger Hodgson da tempo scrivessero le loro canzoni separatamente, hanno sempre concepito insieme la tematica e la direzione da intraprendere di ogni album. \"...Famous Last Words...\" divenne l'eccezione: poich\u00e9 i due vivevano in diverse zone della California nei mesi precedenti alla registrazione, entrambi concepirono la propria visione dell'album. Hodgson aveva in mente di realizzare un altro disco pop sulla scia di \"Breakfast in America\", mentre Davies aveva immaginato un album fortemente progressive rock con un brano lungo dieci minuti intitolato \"Brother Where You Bound\" come elemento centrale. Secondo Bob Siebenberg, \"Alla fine dovettero entrambi cambiare le loro immagini di come sarebbe dovuto diventare l'album. Divenne una versione \"diluita\" di quello che avrebbe dovuto essere. Non era ne questo ne quello.\"\nIn particolare, la band decise di non includere \"Brother Where You Bound\", perch\u00e9 era troppo \"pesante\" per stare insieme alle composizioni pop di Hodgson. I Supertramp useranno \"Brother Where You Bound\" per il loro successivo album, che nel frattempo pass\u00f2 da durare dieci minuti a sedici, grazie all'aggiunta di alcune parti nuove.\nCome al solito, tutti i brani sono ufficialmente accreditati a Davies/Hodgson. Comunque nelle note interne al disco i testi sono divisi per colore in base all'autore. Il cantante solista in ogni canzone \u00e8 lo stesso del suo compositore: \"Crazy\", \"It's Raining Again\", \"Know Who You Are\", \"C'est le Bon\" e \"Don't Leave Me Now\" furono scritte da Hodgson, mentre \"Put on Your Old Brown Shoes\", \"Bonnie\", \"My Kind of Lady\" e \"Waiting So Long\" da Davies.\nL'album fu registrato e missato principalmente nella casa di Hodgson (Unicorn Studios), a Nevada City, California, perch\u00e9 non voleva lasciare sua moglie, la sua figlia di due anni Heidi e l'appena nato Andrew. Davies registr\u00f2 le sue parti vocali nel suo studio casalingo (Backyard Studios) ad Encino, California. Delle altre sovraincisioni furono fatte nello studio di Bill Schnee a Los Angeles.\nHodgson successivamente dichiar\u00f2 di essersi pentito di aver registrato l'album, sostenendolo \"un ultimo tentativo di far funzionare le cose\".\nAll'uscita dell'album, molti interpretarono il titolo e l'immagine di copertina come una indicazione poco velata che i Supertramp si stessero sciogliendo. In realt\u00e0 non c'era nessuna possibilit\u00e0 di una separazione in questo momento della storia del gruppo. Per contribuire a disperdere le voci, John Helliwell spieg\u00f2 il vero significato del titolo: \"Volevamo una frase che avesse una relazione con quello che stavamo facendo ma che fosse enigmatica allo stesso tempo. Ci sono sempre piaciuti titoli enigmatici come \"Crime of the Century\"... Pensavamo che questo LP dovesse essere veloce. Avremmo dovuto provarlo e registrarlo in fretta mentre alla fine richiese pi\u00f9 tempo di ogni altro album e perci\u00f2 dovemmo rimangiarci le nostre parole. Per i tre o quattro album precedenti ci siamo sempre detti 'cerchiamo di essere ben preparati'. Il titolo salt\u00f2 fuori proprio da quello. Non ricordo chi fu il primo ad avere l'idea. La grafica deriv\u00f2 direttamente dal titolo\"\nCritica.\nAllMusic, in una recensione fuori contesto (scritta decenni dopo la pubblicazione dell'album), trova l'album eccessivamente confezionato verso il successo commerciale, sostenendo che il gruppo in generale e Roger Hodgson in particolare erano troppo fissati nel produrre pi\u00f9 successi commerciali, e che come risultato \"la poesia incline al romanticismo e le banali canzoni d'amore sostituiscono la grande capacit\u00e0 di scrivere testi che i Supertramp hanno prodotto in passato, e la competenza strumentale che un tempo padroneggiavano \u00e8 svanita.\"\nMusicisti.\nMusicisti aggiuntivi"}
{"id": "2528015", "revid": "61051", "url": "https://it.wikipedia.org/wiki?curid=2528015", "title": "Nakajima Ha-45", "text": ""}
{"id": "2528018", "revid": "729019", "url": "https://it.wikipedia.org/wiki?curid=2528018", "title": "Stazione di Bagni di Tivoli", "text": "La stazione di Bagni di Tivoli \u00e8 una delle stazioni ferroviarie a servizio del comune di Tivoli, sita nella frazione di Tivoli Terme denominata fino al 2000 Bagni di Tivoli. La stazione \u00e8 ubicata lungo la ferrovia FL2 ed \u00e8 servita dalla linea regionale. Il finale del film I due marescialli diretto da Sergio Corbucci ed interpretato da Tot\u00f2 e Vittorio De Sica \u00e8 stato girato nella stazione di Bagni di Tivoli.\nStruttura e impianti.\nIl fabbricato viaggiatori si compone di tre livelli ma soltanto il piano terra \u00e8 aperto al pubblico. L'edificio \u00e8 in muratura ed \u00e8 tinteggiato di rosa.\nLa stazione disponeva di uno scalo merci con annesso magazzino: oggi (2010) lo scalo viene usato come deposito di materiale per la manutenzione della linea e per il ricovero dei macchinari mentre il magazzino \u00e8 stato convertito a deposito. L'architettura del magazzino \u00e8 molto simile a quella delle altre stazioni ferroviarie italiane.\nLa pianta dei fabbricati \u00e8 rettangolare.\nIl piazzale \u00e8 composto da quattro binari di cui solo il primo e il secondo vengono utilizzati per il servizio viaggiatori in quanto sono gli unici serviti da banchina.\nAd oggi (marzo 2011) \u00e8 prevista la ricollocazione della stazione in una nuova sede ma, mentre i progetti della nuova stazione sono gi\u00e0 disponibili, l'ubicazione della nuova struttura non \u00e8 ancora stata resa pubblica.\nIl nuovo edificio sorger\u00e0 su un'area di circa 2.000 metri quadrati; avr\u00e0 un ampio atrio e un locale bar con servizi. Le banchine saranno coperte con moderne pensiline, un sottopasso permetter\u00e0 di raggiungere i binari. Anche qui, l'informazione ai viaggiatori verr\u00e0 garantita da monitor di ultima generazione. Per facilitare l'entrata e l'uscita dai treni saranno realizzati due nuovi marciapiedi con misure standard. Nel piazzale esterno ci saranno due parcheggi di interscambio per 312 posti auto, 28 stalli per i motocicli, una zona dedicata al capolinea degli autobus con 5 banchine e un'area di fermata per mezzi privati e taxi. Prevista infine una viabilit\u00e0 di raccordo con la rete stradale esistente; l'intera zona verr\u00e0 video-sorvegliata.\nMovimento.\nIl servizio passeggeri \u00e8 svolto in esclusiva da parte di Trenitalia (controllata del gruppo Ferrovie dello Stato) per conto della Regione Lazio.\nI treni sono esclusivamente di tipo regionale.\nIn totale sono circa 67 i treni che effettuano servizio in questa stazione e le loro principali destinazioni sono Roma Tiburtina, Avezzano e Tivoli.\nServizi.\nLa stazione offre i seguenti servizi:"}
{"id": "2528019", "revid": "83531", "url": "https://it.wikipedia.org/wiki?curid=2528019", "title": "Giro di Svizzera 2004", "text": "Il Giro di Svizzera 2004, sessantottesima edizione della corsa, si svolse in nove tappe dal 12 al 20 giugno 2004, per un percorso totale di 1 438\u00a0km con partenza da Sursee ed arrivo a Lugano. Il tedesco Jan Ullrich della T-Mobile si aggiudic\u00f2 la corsa, concludendo in 36h38'58\".\nSquadre e corridori partecipanti.\nAl via si sono presentate 18 squadre, per un totale di 144 atleti iscritti. I ciclisti arrivati al traguardo finale sono stati 106, mentre 38 si sono ritirati, con una percentuale di arrivi pari al 73%."}
{"id": "2528028", "revid": "1442080", "url": "https://it.wikipedia.org/wiki?curid=2528028", "title": "Majorca Open 2001 - Singolare", "text": "Il singolare del Majorca Open 2001 \u00e8 stato un torneo di tennis facente parte dell'ATP Tour.\nMarat Safin era il detentore del titolo, ma quest'anno non ha partecipato.\nAlberto Mart\u00edn ha battuto in finale 6\u20133, 3\u20136, 6\u20132 Guillermo Coria."}
{"id": "2528030", "revid": "827882", "url": "https://it.wikipedia.org/wiki?curid=2528030", "title": "Emlyn Williams (attore)", "text": "Biografia.\nDopo aver preso la laurea in lettere scopr\u00ec la vocazione per il teatro, sia come attore che come autore di testi.\nIn qualit\u00e0 di attore si distinse per un acuto gusto per il mistero e per il macabro nel genere \"thriller\" in cui fu pi\u00f9 impegnato.\nIn qualit\u00e0 di autore, i suoi capolavori furono l'autobiografico \"The Corn Is Green\" (\"Il grano \u00e8 verde\", del 1938), e \"The Wind of Heaven\" (\"Vento di cielo\", del 1945), testo intriso di misticismo.\nRaggiunse la fama presso il pubblico grazie a due vibranti interpretazioni che port\u00f2 nei teatri di tutto il mondo: quella di Charles Dickens, dove, grazie a un perfetto make up, assume una straordinaria somiglianza col romanziere; e quella di Dylan Thomas, lo sfortunato poeta del Galles, con cui Williams condivise le radici e il pessimismo caratteriale.\nAl cinema \u00e8 stato interprete in parti secondarie: lo si ricorda in \"Ivanhoe\" (1952)."}
{"id": "2528032", "revid": "1543377", "url": "https://it.wikipedia.org/wiki?curid=2528032", "title": "William Lewis (arbitro)", "text": "Vita.\nLewis inizi\u00f2 la propria carriera nel mondo calcistico come arbitro, ma poi, dal 1900 al 1903, ricopr\u00ec la carica di direttore tecnico, e pi\u00f9 tardi anche di allenatore, del Brendford.\nNel 1905 divenne il primo direttore del neonato , e grazie ai suoi contatti nella FA riusc\u00ec ad iscrivere immediatamente la propria squadra nel campionato professionistico. Dopo le dimissioni di John Tait Robertson il 27 novembre 1906, assunse l'incarico di nuovo manager della formazione londinese. Sotto la sua guida, durante la sua unica stagione da allenatore dei \"Blues\", il Chelsea venne promosso in First Division a discapito del Nottingham Forest. Quando pure lui si dimise dall'incarico di manager, venne rimpiazzato da David Calderhead."}
{"id": "2528033", "revid": "767487", "url": "https://it.wikipedia.org/wiki?curid=2528033", "title": "La nave delle donne maledette", "text": "La nave delle donne maledette \u00e8 un film del 1953 diretto da Raffaello Matarazzo.\nNel 2016 \u00e8 presente nella sezione Festa Mobile / Festa Vintage del 34\u00b0 Torino Film Festival in una versione restaurata dalla Cineteca Nazionale.\nTrama.\nUna nave piena di ladre, prostitute e assassine solca l'oceano. \u00c8 guidata da Fernandez, uomo duro e spietato, pronto a sedare con crudelt\u00e0 ogni ribellione. Nella stiva sono ammassate cento donne avanzi delle galere e dei bordelli portoghesi. Tra di esse c'\u00e8 una fanciulla innocente, Consuelo: incapace di difendersi, \u00e8 presa di mira dalle sue compagne di sventura che le rubano coperte e cibo, ma che poi, compresa la sua purezza d'animo, decidono di proteggerla.\nSulla stessa nave si \u00e8 imbarcato clandestinamente l'avvocato Da Silva; \u00e8 un uomo dissoluto e debosciato, che negli occhi di Consuelo trova lo stimolo per riscattare se stesso e la sua dignit\u00e0 perduta. La cugina di Consuelo, Isabella, che ha costretto con il ricatto la fanciulla di accusarsi al suo posto di infanticidio, naviga anch'ella sulla nave: non tra le deportate della stiva, ma nella migliore delle cabine, insieme ad un vecchio che ha sposato per appagare la sua sete di denaro.\nQuando Isabella teme di venire scoperta, non esita a gettarsi tra le braccia di Fernandez, il capitano della nave, e non fa nulla per impedire la morte di suo marito. Ma quando sadicamente costringe il capitano a far fustigare Consuelo e Da Silva che l'hanno pubblicamente accusata, le grida della giovane scatenano la rabbia delle galeotte. Esse travolgono i loro carcerieri, devastano ogni cosa e prendono il controllo della nave. L'imbarcazione resta senza guida mentre le donne assaporano la libert\u00e0, saccheggiando la stiva, bevendo rum e abbandonandosi a ogni sorta di sfrenatezza. Un gesto di piet\u00e0 di Consuelo verso la cugina vinta e la preghiera disperata di un vecchio cuoco ricondurranno la giustizia divina sulla nave delle donne maledette.\nIncassi.\nL'incasso accertato ammonta a poco pi\u00f9 di 359 milioni di lire dell'epoca.\nHome Video.\nSebbene il film sia stato girato a colori, l'edizione che passa normalmente in TV \u00e8 in bianco e nero. Il DVD del film, uscito per la Medusa, contiene invece la versione originale a colori."}
{"id": "2528034", "revid": "36426", "url": "https://it.wikipedia.org/wiki?curid=2528034", "title": "National Gallery of Art (Washington)", "text": ""}
{"id": "2528036", "revid": "56620", "url": "https://it.wikipedia.org/wiki?curid=2528036", "title": "Felix diventa ricco", "text": "Felix diventa ricco \u00e8 un romanzo scritto da Nikolaus Piper, pubblicato in Germania nel 1998 sotto il titolo di \"Felix und das liebe Geld\", e pubblicato in Italia dalla Longanesi &amp; C. nel 2001.\nTrama.\nFelix Blum \u00e8 un ragazzo di 15 anni, che vuole diventare ricco, ma molto ricco. Ci\u00f2 che lo porta ad inseguire questo sogno sono i continui litigi dei genitori per questioni economiche. Convinto di farcela, insieme ai suoi due amici, Peter e Gianna, fonda la Folletti &amp; C., una societ\u00e0 che ha come quartier generale una fabbrica abbandonata.\nI tre si mettono all'opera, iniziando con piccoli lavori domestici a pagamento, e pi\u00f9 avanti acquistano delle galline per venderne le uova. Grazie ai consigli del signor Schmitz, il proprietario di un piccolo negozio, riescono a gestire i soldi, a tenere la contabilit\u00e0 e a pubblicizzarsi.\nI tre ragazzi inaspettatamente trovano un tesoro in una custodia di un vecchio clarinetto, e insieme al negoziante si lanciano nella Borsa, dove per\u00f2 incappano in una colossale truffa economica.\nAltri contenuti.\nIl libro di Piper contiene un piccolo glossario dei termini economici utilizzati all'interno della storia. Inoltre contiene proverbi, citazioni bibliche e opinioni di personaggi illustri riguardo al denaro e al mondo dell'economia."}
{"id": "2528040", "revid": "110157", "url": "https://it.wikipedia.org/wiki?curid=2528040", "title": "The Globe", "text": "The Globe \u00e8 il secondo album dei Big Audio Dynamite II. Il disco contiene versioni modificate di alcuni brani del precedente album (\"Kool-Aid\"). Inoltre, l'album ottenne il disco d'oro dalla RIAA.\nTracce.\nTutti i brani sono stati composti da Mick Jones e Gary Stonadge, eccetto dove indicato."}
{"id": "2528044", "revid": "287204", "url": "https://it.wikipedia.org/wiki?curid=2528044", "title": "BMW Open 2001", "text": "Il BMW Open 2001 \u00e8 stato un torneo di tennis giocato sulla terra rossa.\n\u00c8 stata la ventottesima edizione del BMW Open, che fa parte della categoria International Series nell'ambito dell'ATP Tour 2001.\nSi \u00e8 giocato a Monaco di Baviera in Germania, dal 30 aprile al 7 maggio 2001.\nCampioni.\nSingolare.\n Ji\u0159\u00ed Nov\u00e1k ha battuto in finale Antony Dupuis 6-4, 7-5\nDoppio.\n Petr Luxa / Radek \u0160t\u011bp\u00e1nek hanno battuto in finale Jaime Oncins / Daniel Orsanic 5-7, 6-2, 7-6 (7-5)"}
{"id": "2528047", "revid": "253269", "url": "https://it.wikipedia.org/wiki?curid=2528047", "title": "Kevin Nealon", "text": "Biografia.\n\u00c8 nato a Bridgeport nel Connecticut, figlio di Kathleen, una casalinga ed Emmett Nealon, un dirigente aziendale di velivoli. Alcuni mesi dopo la sua nascita, si trasfer\u00ec con la famiglia a St. Louis, Missouri. Si \u00e8 diplomato alla High School di St. Joseph nel 1971 e successivamente ha eseguito vari lavori part-time mentre recitava in una serie di monologhi dialoganti con il pubblico.\nCarriera.\nNel 2001 ha partecipato a \"Chi vuole essere un milionario\" a scopo benefico.\nHa preso parte a molti film tra cui \"Caro Babbo Natale\" (1991), \"Cani dell'altro mondo\" (2003), \"L'asilo dei pap\u00e0\" diretto da Steve Carr (2003), \"Agente Smart - Casino totale\" (2008), \"Zohan - Tutte le donne vengono al pettine\" (2008) e \"Alieni in soffitta\" (2009).\nVita privata.\n\u00c8 stato sposato dal 1989 al 2002 con l'attrice Linda Dupree. Il 3 settembre 2005 ha sposato l'attrice Susan Yeagley a Bellagio, in Italia e suo figlio \u00e8 nato il 29 gennaio 2007 a Santa Monica.\n\u00c8 vegetariano da molti anni e attualmente vive con la famiglia nella regione metropolitana di Los Angeles.\nDoppiatori italiani.\nDa doppiatore \u00e8 sostituito da:"}
{"id": "2528050", "revid": "92723", "url": "https://it.wikipedia.org/wiki?curid=2528050", "title": "Anton von Mailly", "text": "Biografia.\nAntonius Ludovicus Aloisius Chaurand vulgo Ciaulandi de Mailly St.Eustache, o \"Anton von Mailly\", come egli stesso preferiva firmarsi, nacque il 19 agosto 1874 da Giovanni (1838-1914) e Leopoldina von Premerstein (1847-1913) in una casa oggi demolita lungo l'odierna via Rabatta.\nDa parte di padre era discendente da un'antica famiglia francese, fuggita dalla Provenza a seguito della Rivoluzione francese; il suo bisnonno esule combatt\u00e9 per le armate imperiali contro Napoleone, rimanendo peraltro gravemente ferito in battaglia. La famiglia si inser\u00ec nel contesto culturale friulano, a seguito di matrimoni con donne friulane, di Chiopris era la bisnonna, di Brazzano la nonna. Il cognome \"Chaurand\" fu friulanizzato in \"Ciaulandi\".\nDa parte di madre, invece, era di famiglia slovena. Gli antenati di Leopoldina, Premrl o Premrou, di Vipacco, erano stati nobilitati per motivi che rimangono oscuri da Giuseppe II; in seguito a ci\u00f2 mutarono il loro cognome in de Premerstein, inserendosi ben presto nel mondo nobiliare italo-tedesco della Contea. Rimasero probabilmente sloveni, per\u00f2: prova ne potrebbe essere il fatto che una cugina di Leopoldina avrebbe dato alla luce Damir Feigel, una figura di spicco della cultura slovena. Un altro suo cugino fu tenace propugnatore dell'uso dello sloveno in atti ufficiali.\nFin da piccolo Anton speriment\u00f2 il peso e il fascino della propria intricata storia famigliare; ecco i suoi ricordi riguardo al funerale, nel 1883, di un Borbone, erede in esilio del Regno di Francia: \u00abCon commosso entusiasmo andavano narrando a noi bambini che i monarchici di tutti i dipartimenti della Francia portarono con s\u00e9 dei sacchetti di terra patria perch\u00e9 Enrico in esilio riposasse su terra francese\u00bb.\nMailly trascorse l'infanzia e la giovinezza a Gorizia, dove gli furono impartiti tutti i gradi d'istruzione, culminanti con la \"Oberrealschule\". Dopodich\u00e9, intorno al novembre 1893, fu inviato a fare praticantato a Trieste presso la dogana. Rimase a Trieste fino al 1900. Cos\u00ec, in vecchiaia, elogi\u00f2 quegli anni: \u00abDurante la mia attivit\u00e0 doganale nel Puntofranco di Trieste [...] l'arrivo quasi giornaliero di grossi transatlantici mi portarono a contatto con ogni sorta di ricercatori, magnati, ministri, pezzi grossi locali e globetrotters. Questo periodo [...] fu per me il pi\u00f9 interessante e istruttivo della mia vita. In quest'atmosfera d'oltremare [...] fui partecipe delle pi\u00f9 ricche lezioni pratiche di etnologia\u00bb.\nCome Mailly racconta anche in manoscritti, lui e amici che aveva conosciuto l\u00ec usavano incontrarsi nei caff\u00e8, e in particolare nel \"Caff\u00e8 alla Casa Rossa\" dove discutevano di poesia romantica. Nel 1900 pass\u00f2 d'incarico, e cos\u00ec fu richiamato presso il ministero del commercio a Vienna. L\u00ec rimase fino al 1922, anno in cui perse il lavoro. Infatti, nel frattempo l'Austria aveva perso in seguito ai trattati di pace che avevano concluso la I Guerra Mondiale gran parte del territorio, compreso il Litorale da cui proveniva Mailly, passato all'Italia. Di conseguenza non aveva pi\u00f9 bisogno di tanto personale burocratico, di cui si sbarazz\u00f2 soprattutto con massicci prepensionamenti; in mezzo alle migliaia, c'era anche, a soli 48 anni, Mailly.\nDa questo momento, Mailly si dedic\u00f2 soprattutto alla scrittura, e pur frequentando altri scrittori e uomini di cultura, visse sostanzialmente isolato, e in vecchiaia, anche dimenticato, fino alla morte nel 1950.\nAttivit\u00e0.\nDi cosa esattamente si occup\u00f2 Mailly, cerca di spiegarlo lui stesso in una lettera inviata nel 1911 ad un'amica, dove si autodefinisce studioso di archeologia, storia della chiesa medievale, medicina alchimistica, massoneria, ordine dei templari, occultismo in genere, storia della civilt\u00e0 e dell'arte. I suoi interessi, sebbene coltivati talvolta frammentariamente, furono ancora pi\u00f9 vasti. In particolare l'etnologia, passione che Mailly fa derivare dalle letture che nelle lunghe sere invernali la madre gli faceva di fiabe popolari e anche saggi etnologici.\nTra il 1917 e il 1922 raccolse le leggende del Litorale, in parte di prima mano da informatori mentre da Vienna veniva a trascorrere le vacanze nei luoghi natali, in parte traducendole tra quelle raccolte in friulano dal cormonese Dolfo Zorzut. Pubblic\u00f2 infine il tutto a Lipsia nel 1922, dopo un'attenta revisione che fu curata dal grande etnologo tedesco Johannes Bolte. Nessuna delle opere pubblicate da Mailly ebbe successo di pubblico; in Italia, la pubblicazione di queste fiabe e leggende suscit\u00f2 vivaci polemiche presso l'intellighenzia nazionalista goriziana del primo dopoguerra, tesa a sminuire l'apporto della cultura tedesca in quella goriziana, che invece Mailly, dal suo \"esilio\", accentuava. In particolare, aggressivo fu un commento di Ugo Pellis, che si firm\u00f2 su \"L'Eco dell'Isonzo\" con lo pseudonimo di \"V\u00e8ncul\". Riscoperta e rivalutata, la gigantesca produzione scritta del Mailly, sparpagliata in migliaia di manoscritti conservati all'Archivio di Stato viennese (che il Mailly, nel testamento vergato nel 1944, design\u00f2 come erede dei suoi scritti) \u00e8 stata in parte tradotta da Hans Kitzm\u00fcller. L'edizione critica curata da Milko Mati\u010detov d\u00e0 oggi il giusto risalto all'importante opera etnografica del Mailly, unitamente a una raccolta di suoi manoscritti intitolata Ricordi Goriziani, ideali per ricostruire l'ambiente e l'atmosfera della Gorizia di fine Ottocento."}
{"id": "2528053", "revid": "298055", "url": "https://it.wikipedia.org/wiki?curid=2528053", "title": "Arinelle", "text": ""}
{"id": "2528054", "revid": "486946", "url": "https://it.wikipedia.org/wiki?curid=2528054", "title": "Hai Caemlyn", "text": ""}
{"id": "2528058", "revid": "446353", "url": "https://it.wikipedia.org/wiki?curid=2528058", "title": "Sistemi di designazione degli aeromobili militari giapponesi", "text": "Il Giappone ha utilizzato diversi sistemi per classificare i propri aeromobili. In particolare, durante il periodo imperiale (quello precedente al 1945), \u00e8 piuttosto difficile individuare gli aerei secondo la designazione. Infatti, non solo ogni arma utilizzava un sistema proprio, ma in alcuni casi vi erano pi\u00f9 sistemi in uso all'interno della stessa arma, cosa che contribuiva ad aumentare la confusione. Questo fu il motivo che spinse gli Alleati ad utilizzare dei nomi in codice per gli aeromobili di costruzione nipponica: tali nomi in codice sono principalmente in inglese, ed il pi\u00f9 delle volte sono pi\u00f9 conosciuti del vero nome dell'aereo a cui si riferiscono.\nNel dopoguerra, \u00e8 stato introdotto un sistema che prevede l'utilizzo, nel nome dell'aereo, di una lettera che ne indica il ruolo primario, seguita da un numero in sequenza: si tratta di una metodologia piuttosto simile a quella utilizzata negli Stati Uniti. Tale sistema \u00e8 utilizzato solo per gli aeromobili di progetto giapponese. Infatti, i modelli prodotti all'estero utilizzano una classificazione ibrida.\nMarina imperiale.\nIl servizio aereo della marina imperiale giapponese utilizzava diversi sistemi di classificazione contemporaneamente.\nConvenzione di nomenclatura con numeri Shi.\nIl sistema delle designazioni navali giapponesi a partire dal 1931 costituirono un sistema sperimentale, chiamato numeri \"Shi\", basato sull'anno di regno dell'imperatore in cui era stata emessa la specifica. In caso di designazioni doppie, ci sarebbe stata una distinzione per tipologia .\nDurante il periodo in cui fu in uso, l'imperatore era Hirohito. Cos\u00ec, furono utilizzati gli anni di Showa, che iniziarono dal 1926 (anno di inizio del suo regno).\nPer questa ragione, il Mitsubishi A6M Zero, la cui specifica era stata emessa nel 1937, fu chiamato caccia da portaerei 12-shi.\nConvenzione di nomenclatura lunga per tipologia e modello.\nDopo il 1929, gli aeromobili erano individuati da un numero basato sulle ultime due cifre dell'anno nel calendario giapponese, a partire dalla mitica fondazione del Giappone dell'imperatore Jimmu (660 a.C.). In aggiunta, vi era una breve descrizione della funzione dell'aereo. \nIl Mitsubishi A6M Zero, entrato in servizio nel 1940 (anno 2600 secondo i giapponesi), fu per questo designato Caccia da portaerei Tipo 0\nI numeri di modello furono aggiunti in modo da evidenziare i sottotipi. In dettaglio, dalla fine degli anni trenta, vi erano due cifre: la prima indicava le revisioni della cellula, la seconda le revisioni del motore .\nIl sistema fu abbandonato nel 1943, quando si decise di rimuovere le troppe informazioni dal nome dell'aereo.\nConvenzione di nomenclatura breve.\nAlla fine degli anni venti, fu adottato uno schema di designazione piuttosto simile a quello utilizzato dalla United States Navy tra il 1922 ed il 1964. Tale schema utilizzava una o due lettere per indicare il tipo di aeromobile, un numero per la numerazione in serie del velivolo, ed una lettera finale che serviva ad individuare il costruttore. A differenza dal sistema americano, quello giapponese non aveva differenti serie numeriche per ogni costruttore. Inoltre, il numero 1 non venne omesso.\nCos\u00ec, il Mitsubishi A6M Zero venne indicato con la sigla A6M, ovvero caccia imbarcato (A) numero sei (6) costruito dalla Mitsubishi (M).\nLe varianti erano indicate da un numero aggiuntivo alla fine, mentre le versioni per nuovi utilizzi da un trattino seguito da una nuova lettera.\nA volte, due aerei furono ordinati da diversi produttori per la stessa specifica nello stesso periodo, generalmente per tutelarsi nel caso di fallimento di uno o dell'altro. In questo caso, la stessa serie numerica fu utilizzata per entrambi.\nNomi popolari.\nA partire dal luglio 1943, agli aeromobili della marina venne dato un nome, piuttosto che un codice in base alla tipologia. Questi nomi erano basati su un preciso schema, a seconda del ruolo.\nDue casi speciali furono lo Yokosuka MXY-7 \"Ohka\" (fiore di ciliegio) ed il Nakajima J9Y \"Kikka\" (fiore d'arancio): vennero chiamati con nomi di alberi di frutto del giardino dell'imperatore, nonostante il primo fosse un aereo per impieghi speciali (kamikaze) ed il secondo un caccia equipaggiato con una coppia di motori a getto.\nEsercito imperiale.\nL'esercito imperiale giapponese utilizz\u00f2 per il suo servizio aeronautico un semplice sistema basato sull'anno di servizio ed il tipo, praticamente identico al sistema lungo della marina. Questo sistema fu utilizzato a partire dal 1927. Era utilizzato anche il \"ki\", o designazione della cellula, che divenne il sistema pi\u00f9 utilizzato negli anni successivi.\nConvenzione di nomenclatura lunga per tipologia e modello.\nLa prima parte della designazione era un numero a due cifre basato sull'anno giapponese in cui l'aereo era entrato in servizio. Un'eccezione minore fu il 1940 (anno 2600 secondo i giapponesi), per il quale fu utilizzato spesso il numero 100 invece dello zero. Questo era seguito da una descrizione delle funzioni dell'aeromobile. Se vi erano due o pi\u00f9 aerei con le stesse funzioni e del medesimo tipo, l'ultimo era migliorato in modo da distinguerli. Un esempio \u00e8 il caccia monoposto Tipo 2 (Nakajima Ki-44) ed il caccia biposto Tipo 2 (Kawasaki Ki-45).\nLe modifiche maggiori (come motori differenti) erano indicate con dei numeri indicanti i sottotipi, ufficialmente in kanji ma pi\u00f9 spesso in numeri romani. Le modifiche in scala ridotta (come quelle riguardanti l'armamento) erano indicati con un ordinale giapponese (\u7532,\u4e59,\u4e19) se minime, mentre con \"kai\" (\u6539) se erano notevoli ma non tali da giustificare un nuovo numero per tipologia.\nConvenzione di nomenclatura breve.\nLa designazione di cellula \"Ki\" (\u30ad; abbreviazione per \u201ckitai\u201d, ovvero cellula), seguita da un numero arabo, indicava il numero di progetto dell'aeromobile in sequenza, senza tenere conto del costruttore o del tipo. Inizialmente era utilizzata solo per gli aerei in fase di sviluppo, ma verso la fine della guerra divenne lo standard anche per i velivoli operativi.\nNomi popolari.\nAlcuni aerei (come il Nakajima Ki-43, chiamato anche \u201cHayabusa\u201d) ricevettero dei nomi popolari. Tuttavia, questi non divennero mai parte del sistema di designazione ufficiale.\nForze di autodifesa dopo il 1945.\nLe designazioni giapponesi utilizzate dalle forze armate del Sol Levante dopo il 1945 sono piuttosto simili a quelle usate dagli Stati uniti. Infatti, consistono in una combinazione tra una lettera, indicante la missione primaria dell'aeromobile, e da un numero. Il numero \u00e8 sequenziale solo se l'aeromobile \u00e8 di progetto giapponese. Infatti, in caso di modelli costruiti su licenza o importati, viene utilizzato un sistema ibrido: in pratica, si utilizza come lettera quella indicativa di missione primaria, e come numero quello originale. Ad esempio, il Gulfstream IV diventa U-4, ed il Learjet 36 U-36A.\nLe lettere si possono anche utilizzare come prefissi, nel caso si debba indicare una nuova missione.\nLe lettere utilizzate sono le seguenti:\nQuesto sistema di designazione \u00e8 utilizzato per gli aeromobili di tutte le tre branche delle forze armate (esercito, marina ed aviazione)."}
{"id": "2528068", "revid": "393736", "url": "https://it.wikipedia.org/wiki?curid=2528068", "title": "Abbey Lee Kershaw", "text": ""}
{"id": "2528077", "revid": "1442080", "url": "https://it.wikipedia.org/wiki?curid=2528077", "title": "BMW Open 2001 - Singolare", "text": "Il singolare del BMW Open 2001 \u00e8 stato un torneo di tennis facente parte dell'ATP Tour.\nFranco Squillari era il detentore del titolo, ma ha perso nei quarti di finale contro Bohdan Ulihrach.\nJi\u0159\u00ed Nov\u00e1k ha battuto in finale 6\u20134, 7\u20135 Antony Dupuis."}
{"id": "2528078", "revid": "1087849", "url": "https://it.wikipedia.org/wiki?curid=2528078", "title": "Rotwand", "text": "Il Rotwand (1.884 ) \u00e8 una montagna delle Alpi del Mangfall nelle Alpi Bavaresi. Si trova nella Alta Baviera in Germania.\nIl toponimo significa \"muro rosso\" ed \u00e8 legato alla tipica forma e colorazione della montagna. Esiste una montagna omonima nel gruppo del Catinaccio, che per\u00f2 oltre a \"Rotwand\" viene chiamata anche Roda di Va\u00e8l."}
{"id": "2528084", "revid": "2052878", "url": "https://it.wikipedia.org/wiki?curid=2528084", "title": "Aldebaran (album)", "text": "Aldebaran \u00e8 il settimo album in studio dei New Trolls, pubblicato nel 1978.\nIl disco.\n\"Aldebaran\" \u00e8 il primo album pubblicato dal gruppo dopo un periodo di stasi durante il quale si era aggiunto il tastierista Giorgio Usai e aveva abbandonato temporaneamente Nico Di Palo. Con questo disco (prodotto da Sergio Bardotti, che ha anche avuto modo di contribuire al livello compositivo), i New Trolls ritornano al successo grazie a brani come \"Quella carezza della sera\" e \"Aldebaran\" (pubblicate all'interno di un singolo, la prima come Lato A, la seconda come Lato B) ed esplorano generi finora mai sperimentati, come la musica disco (in particolare nei brani \"Suite disco\" ed \"Espa\u00f1olada\"), discomusic che verr\u00e0 maggiormente esplorata in quattro brani contenuti nella colonna sonora del film Nunca En Horas De Clase dello stesso anno.\nTracce.\nMusiche di Sergio Bardotti, Nico Di Palo, Vittorio De Scalzi e Ricky Belloni; testi di Giorgio D'Adamo e Gianni Belleno"}
{"id": "2528088", "revid": "1543377", "url": "https://it.wikipedia.org/wiki?curid=2528088", "title": "Seth Smith (giocatore di baseball)", "text": "Carriera.\nSmith debutt\u00f2 in MLB il 16 settembre 2007 con i Colorado Rockies, contro i Florida Marlins. Quell'anno fu l'ultimo battitore dei Rockies a essere eliminato durante le World Series 2007, contro il closer dei Boston Red Sox Jonathan Papelbon, nonostante durante la \"post-season\" avesse mantenuto una media battuta sopra il .500.\nIl 25 maggio 2008, Smith colp\u00ec il suo primo fuoricampo im carriera, una battuta da tre punti che valse la vittoria ai Rockies per 4-1 sui New York Mets.\nSmith gioc\u00f2 la sua ultima stagione con la squadra del Colorado nel 2011. Con i Rockies in cinque stagioni e 487 partite giocate totalizz\u00f2 142 punti battuti a casa e 51 fuoricampo.\nIl 16 gennaio 2012, i Rockies scambiarono Smith con gli Oakland Athletics in cambio dei giocatori Guillermo Moscoso e Josh Outman. Gioc\u00f2 la sua ultima stagione con la squadra californiana nel 2013. Con gli Athletics in due stagioni con 242 partite giocate totalizz\u00f2 92 punti battuti a casa e 22 fuoricampo.\nIl 3 dicembre 2013, Smith fu scambiato dagli Athletics con i San Diego Padres in cambio del lanciatore Luke Gregerson. Il 2 luglio 2014, firm\u00f2 un contratto di due anni per un valore di 13 milioni di dollari. Nonostante ci\u00f2, al termine della stagione 2014 fu reso disponibile per un scambio. Concluse la sua unica stagione con i Padres con 132 partite giocate, 48 punti battuti a casa e 12 fuoricampo.\nIl 30 dicembre 2014, i Padres scambiarono Smith con i Seattle Mariners in cambio del lanciatore Brandon Maurer. Termin\u00f2 la sua prima stagione completa a Seattle con una media battuta di .248, 42 punti battuti a casa e 12 fuoricampo. L'anno seguente si miglior\u00f2 con .249 di media battuta, 63 RBI e 16 fuoricampo.\nIl 6 gennaio 2017, i Mariners scambiarono Smith con i Baltimore Orioles in cambio del lanciatore Yovani Gallardo. Concluse la stagione con una media battuta di .258, 32 RBI e 13 fuoricampo. Il 2 novembre 2017, Smith divenne free agent."}
{"id": "2528090", "revid": "125459468", "url": "https://it.wikipedia.org/wiki?curid=2528090", "title": "Perugia Basket", "text": "Il Perugia Basket \u00e8 la principale societ\u00e0 di pallacanestro maschile di Perugia. Fondata nel 2005, disputa la Serie C regionale.\nStoria.\nOrigini.\nNel primo dopoguerra a Perugia oper\u00f2 la societ\u00e0 \"Libertas\". Nel 1971 fu fondato (numero FIP 1486) il \"Perugia Basket\" che, dopo aver partecipato per anni ai campionati di Serie C nazionali, agli inizi degli anni ottanta acquis\u00ec il titolo sportivo dalla Italcable Roma.\nGrifone Perugia.\nIl nuovo \"Grifone Perugia\" partecip\u00f2 con successo alla Serie B nazionale (terzo livello), ottenendo la promozione nell'allora Serie A2, dove milit\u00f2 per 4 anni a partire dalla stagione 1982-83 fino al 1985-86, con giocatori come Willie Sojourner, Giuseppe Barraco, Davide Lot ed allenatori come Jim McGregor. Con la retrocessione in Serie B di Eccellenza (terzo livello) e - dopo due anni - in Serie B2, la societ\u00e0 decise di cedere il titolo sportivo.\nPerugia Basket.\nNel 2005 rinasce ufficialmente il Perugia Basket, dalla fusione di due societ\u00e0 cestistiche perugine: UISP Palazzetto Perugia e Nuova Pallacanestro Perugia.\nNel suo primo campionato in A Dilettanti il Perugia Basket ha ottenuto il quarto posto al termine della stagione regolare e ha raggiunto le semifinali dei play-off promozione; \u00e8 stato eliminato in semifinale dal Basket Barcellona, poi promossa in LegaDue.\nNel suo secondo campionato in A Dilettanti il Perugia Basket - dopo essere stato a lungo in testa alla classifica - ha ottenuto il terzo posto al termine della stagione regolare e ha raggiunto le semifinali dei play-off promozione; \u00e8 stato eliminato in semifinale dalla Leonessa Brescia, poi promossa in LegaDue.\nNel 2008 il Perugia Basket viene promosso in Serie A Dilettanti. La performance della squadra \u00e8 caratterizzata da alti livelli di gioco, riuscendo a raggiungere nelle stagione 2009-10 e 2010-11 la fase dei play off con un piazzamento al quarto e terzo posto per poi essere eliminati nella fase delle semifinali. Nella stagione 2011-12 Perugia Basket ha raggiunto il terzo posto nella sezione Nord/Est conducendo un ottimo campionato."}
{"id": "2528091", "revid": "767487", "url": "https://it.wikipedia.org/wiki?curid=2528091", "title": "Wes Hart", "text": ""}
{"id": "2528092", "revid": "110157", "url": "https://it.wikipedia.org/wiki?curid=2528092", "title": "Hinteres Sonnwendjoch", "text": "L'Hinteres Sonnwendjoch (1.986 ) \u00e8 la montagna pi\u00f9 alta delle Alpi del Mangfall nelle Alpi Bavaresi. Si trova nel Tirolo austriaco."}
{"id": "2528094", "revid": "1318658", "url": "https://it.wikipedia.org/wiki?curid=2528094", "title": "Sindaci di Fossombrone", "text": "Elenco dei sindaci di Fossombrone, dal 1861 al 1951 e poi dal 1988 ad oggi."}
{"id": "2528104", "revid": "59976", "url": "https://it.wikipedia.org/wiki?curid=2528104", "title": "Disco virtuale", "text": ""}
{"id": "2528107", "revid": "729019", "url": "https://it.wikipedia.org/wiki?curid=2528107", "title": "Campionati del mondo di atletica leggera 2009 - Marcia 20 km femminile", "text": "La competizione si \u00e8 svolta su turno unico, la mattina del 16 agosto 2009.\nRecord.\nPrima di questa competizione, il record del mondo (WR) e il record dei campionati (CR) erano i seguenti.\nFinale.\nIl via alla competizione \u00e8 stato dato domenica 16 agosto alle ore 12:00 CEST."}
{"id": "2528109", "revid": "726373", "url": "https://it.wikipedia.org/wiki?curid=2528109", "title": "Gspace", "text": "GSpace era un'estensione di Firefox che consentiva di utilizzare come disco virtuale lo spazio di archiviazione delle email di Google. Con alcune differenze da Gmail Drive essendo una estensione limitata a Firefox."}
{"id": "2528113", "revid": "124025339", "url": "https://it.wikipedia.org/wiki?curid=2528113", "title": "Marco Montelatici", "text": "Biografia.\nNel 1984 ha partecipato ai Giochi Olimpici di Los Angeles difendendo i colori azzurri e arrivando al sesto posto, con una misura di 19,98 metri raggiunta al quarto lancio (nelle qualificazioni raggiunse i 20,14 metri), nella gara vinta dall'altro italiano Alessandro Andrei.\nMontelatici ottenne il suo primato personale di 20,90 metri alla gara internazionale \"Pasqua dell'Atleta\" nel 1985 superando il primato nazionale stabilito nel 1979 da Bruno Pauletto. \u00c8 stato per cinque volte campione italiano di getto del peso: nel 1976 con 19,06 m, nel 1977 con 19,01 m, nel 1982 con 20,06 m, nel 1987 con 18,26 m ed infine nel 1988 con 18,15 m.\nCampionati nazionali.\n1973\n1976\n1977\n1978\n1982\n1984\n1986\n1987\n1988"}
{"id": "2528116", "revid": "587852", "url": "https://it.wikipedia.org/wiki?curid=2528116", "title": "Bal\u00e1zs N\u00e9meth", "text": "Carriera.\nLa sua carriera nel motociclismo \u00e8 iniziata con le minimoto per passare alle competizioni di motociclette nel 2005. La sua prima apparizione in competizioni internazionali \u00e8 avvenuta in Superstock 1000 FIM Cup nel 2007 dove ha corso tutta la stagione con la Suzuki GSX-R1000 K6 del team Full-Gas Racing, racimolando quattro punti e posizionandosi 30\u00ba nella classifica piloti.\nNel 2008 prende parte ad otto gare nel mondiale supersport con una Honda CBR600RR del team Factory Racing come pilota sostitutivo. Non ottiene nessun punto valido per la graduatoria iridata.\nNel 2009 ritorna inizialmente nella Superstock 1000 FIM Cup alla guida della Honda CBR1000RR del team MS Racing II, ma dopo sole due gare viene chiamato, come sostituto di G\u00e1bor Talm\u00e1csi, dal team Balaton Racing nella classe 250 del motomondiale alla guida di una Aprilia RSW 250 LE. Durante la stagione ha preso il via in 10 occasioni, giungendo a punti in quattro occasioni e concludendo la stagione al 23\u00ba posto.\nRitorna nuovamente a competere nel mondiale Supersport del 2011 con la CBR600RR del team Hungary Toth. Miglior risultato stagionale \u00e8 il settimo posto ottenuto nel Gran Premio di Gran Bretagna a Silvestone. Nel 2012 \u00e8 nuovamente pilota titolare nel campionato mondiale Supersport, con la stessa moto e lo stesso team della stagione precedente. Compagno di squadra \u00e8 Imre T\u00f3th. N\u00e9meth chiude la stagione al ventiduesimo posto con 17 punti ottenuti. Miglior risultato stagionale \u00e8 il settimo posto ottenuto nel Gran Premio d'Italia a Imola. Nel 2013 partecipa ancora al campionato mondiale Supersport, con la stessa moto delle stagioni precedenti, trasferendosi per\u00f2 al team Complus SMS Racing, con compagno di squadra Fraser Rogers. Non ottiene punti validi per la classifica mondiale.\nNel 2014 si trasferisce nella Superstock 1000 FIM Cup alla guida di una Kawasaki ZX-10R del Team Pedercini. Chiude la stagione al dodicesimo posto con 28 punti ottenuti. Miglior risultato stagionale \u00e8 il sesto posto ottenuto nel Gran Premio d'Italia a Imola. Nel 2015 \u00e8 iscritto al primo GP stagionale in Superstock 1000 FIM Cup, con una Kawasaki del team R2 Motor Sport, ma non prende parte alla gara."}
{"id": "2528123", "revid": "55935", "url": "https://it.wikipedia.org/wiki?curid=2528123", "title": "Rito greco", "text": ""}
{"id": "2528124", "revid": "287204", "url": "https://it.wikipedia.org/wiki?curid=2528124", "title": "Rome Masters 2001", "text": "Il Masters di Roma 2001 \u00e8 stato un torneo di tennis giocato sulla terra rossa. \u00c8 stata la 58\u00aa edizione degli Internazionali d'Italia, che fa parte della categoria ATP Masters Series nell'ambito dell'ATP Tour 2001, e della Tier I nell'ambito del WTA Tour 2001. Sia che il torneo maschile che quello femminile si sono giocati al Foro Italico di Roma in Italia.\nCampioni.\nSingolare maschile.\n Juan Carlos Ferrero ha battuto in finale Gustavo Kuerten 3\u20136, 6\u20131, 2\u20136, 6\u20134, 6\u20132\nSingolare femminile.\n Jelena Doki\u0107 ha battuto in finale Am\u00e9lie Mauresmo 7\u20136, 6\u20131\nDoppio maschile.\n Wayne Ferreira / Evgenij Kafel'nikov hanno battuto in finale Daniel Nestor / Sandon Stolle 6\u20134, 7\u20136\nDoppio femminile.\n Cara Black / Elena Lichovceva hanno battuto in finale Paola Su\u00e1rez / Patricia Tarabini 6\u20131, 6\u20131"}
{"id": "2528126", "revid": "339392", "url": "https://it.wikipedia.org/wiki?curid=2528126", "title": "Rome Masters", "text": ""}
{"id": "2528128", "revid": "39884", "url": "https://it.wikipedia.org/wiki?curid=2528128", "title": "Julian Dean", "text": "Professionista dal 1996 al 2012, era un velocista e fu due volte campione nazionale in linea. Dal 2013 \u00e8 direttore sportivo per il team Orica-Scott.\nCarriera.\nI primi anni.\nDopo gli esordi nel ciclismo su pista (vinse tre titoli nazionali \u00e9lite) pass\u00f2 professionista nel 1996 con la Shaklee, squadra statunitense avente licenza di Gruppo Sportivo di seconda categoria. Nel 1998 si trasfer\u00ec alla Mercury mentre nel 1999 si accas\u00f2 alla US Postal Service, la formazione di Lance Armstrong: proprio in quell'anno ottenne i primi successi in Europa, aggiudicandosi due tappe al Prudential Tour, competizione su suolo britannico. Nel biennio 2002-2003 vest\u00ec quindi la divisa del Team CSC, facendo sue, nel secondo dei due anni con il sodalizio danese, due tappe e la classifica generale del Tour de la R\u00e9gion Wallonne in Belgio.\nDal 2004 al 2007 corse invece per la Cr\u00e9dit Agricole, mettendosi in luce ancora negli sprint, ma prevalentemente in qualit\u00e0 di ultimo uomo per le volate del norvegese Thor Hushovd. In quelle quattro stagioni ottenne solo una vittoria, ai campionati neozelandesi su strada nel 2007; consegu\u00ec per\u00f2 piazzamenti di rilievo \u2013 anche se in rappresentanza della selezione neozelandese \u2013 quali il quindicesimo posto nella prova su strada ai Giochi olimpici di Atene nel 2004 e il nono posto nella prova in linea dei Campionati del mondo 2005 di Madrid.\nDal 2008: Slipstream/Garmin e GreenEDGE.\nNel 2008 pass\u00f2 alla squadra statunitense Slipstream-Chipotle, bissando il titolo di campione neozelandese su strada, gi\u00e0 vinto nel 2007. L'anno dopo fu quindi l'unico ciclista a portare a termine tutte e tre le grandi corse a tappe, Giro d'Italia, Tour de France e Vuelta a Espa\u00f1a, anche se sempre con distacchi dal vincitore superiori alle due ore. Proprio al Tour, durante la tredicesima tappa, venne ferito da un colpo di pistola a un dito della mano sinistra; curato in corsa, pot\u00e9 tuttavia concludere la tappa e continuare la corsa.\nNel 2010, dopo aver concluso sul podio il campionato nazionale, cominci\u00f2 la stagione al Tour Down Under per poi affrontare, dopo alcune corse minori, la Tirreno-Adriatico e la Milano-Sanremo, senza grandi risultati. Partecip\u00f2 quindi a tutte le classiche del nord e a maggio lavor\u00f2 al Giro d'Italia come apripista di Tyler Farrar. In quell'edizione della \"Corsa Rosa\" sfior\u00f2 per due volte successo, prima fu terzo (vinse proprio Farrar) nella decima tappa, poi chiuse secondo nella diciottesima, battuto dal solo Andr\u00e9 Greipel. Successivamente prese parte anche al Tour de France, sempre come uomo-volata di Farrar, e alla Vuelta a Espa\u00f1a; proprio alla Vuelta fu sfortunato, cadde un'ora prima dell'inizio della corsa e dovette poi ritirarsi nella tredicesima tappa. Nel gennaio del 2011 venne comunque eletto ciclista neozelandese dell'anno.\nPer il 2011, complice la fusione tra la Garmin e il Cerv\u00e9lo TestTeam a formare la nuova Garmin-Cerv\u00e9lo, ritrov\u00f2 in squadra il suo vecchio capitano Thor Hushovd, fresco campione del mondo. Nel 2012 gareggi\u00f2 invece per la neonata formazione australiana GreenEDGE, prima di ritirarsi al termine della stagione e salire in ammiraglia come direttore sportivo per la stagione 2013."}
{"id": "2528135", "revid": "767487", "url": "https://it.wikipedia.org/wiki?curid=2528135", "title": "Dumplings", "text": "Dumplings (\u9903\u5b50, \"Gauu ji\") \u00e8 un film del 2004 diretto da Fruit Chan.\nFilm horror hongkonghese, versione estesa dell'episodio \"Dumplings\" contenuto nel film collettivo \"Three... Extremes\" (2004), \u00e8 stato presentato nel corso della 55\u00aa edizione del Festival internazionale del cinema di Berlino nella sezione Panorama.\nTrama.\nLi Qing \u00e8 una ex attrice ossessionata dal suo aspetto e dalla paura di invecchiare. Nel tentativo di sembrare pi\u00f9 giovane e attraente agli occhi del marito Li Sije, un ricco uomo d'affari di Hong Kong che intrattiene relazioni extraconiugali con ragazze pi\u00f9 giovani, in preda alla disperazione si rivolge a una misteriosa donna cinese che si fa chiamare zia Mei.\nNella sua abitazione, Mei cucina dei particolari ravioli (\"dumplings\") che contengono al loro interno un ingrediente raccapricciante in grado di far ringiovanire chi li mangia: feti umani, che la donna si procura illegalmente da un ospedale cinese o praticando aborti clandestini.\nVincendo la propria repulsione per i ravioli, una ringiovanita Li Qing riesce a riconquistare l'attenzione del marito, ma, mentre sulla sua pelle si manifestano alcuni effetti collaterali, sar\u00e0 proprio Mei - che ha oltre sessant'anni, pur avendo l'aspetto di una trentenne - a far cadere nuovamente in tentazione Mr. Li, abbandonando l'ex attrice al suo destino.\nDistribuzione.\nUna versione condensata di \"Dumplings\", in cui sono stati eliminati tutti gli elementi non attinenti alla trama principale, costituisce la prima parte di \"Three... Extremes\", film ad episodi presentato nel 2004 alla 61\u00aa Mostra internazionale d'arte cinematografica di Venezia nella sezione \"Mezzanotte\"."}
{"id": "2528144", "revid": "1305772", "url": "https://it.wikipedia.org/wiki?curid=2528144", "title": "Cladonia ramulosa", "text": "Cladonia ramulosa (With.) J.R. Laundon (1984), \u00e8 una specie di lichene appartenente alla famiglia Cladoniaceae, dell'ordine Lecanorales.\nIl nome proprio deriva dal latino \"ramulosus\", che significa \"ramoso, con fitte ramificazioni\", ad indicare la struttura degli apoteci.\nDescrizione.\nIl sistema di riproduzione \u00e8 principalmente asessuato, attraverso i soredi o strutture similari, quali ad esempio i blastidi. Il fotobionte \u00e8 principalmente un'alga verde delle Trentepohlia.\nDistribuzione e habitat.\nQuesta specie si adatta soprattutto a climi di tipo temperato o montano-boreale meridionale. Rinvenuta su briofite epilitiche, legni in via di putrefazione e su suoli organici. Predilige un pH del substrato da molto acido a valori intermedi fra molto acido e subneutro puro. Il bisogno di umidit\u00e0 spazia da igrofitico a mesofitico.\nLa specie \u00e8 stata rinvenuta nelle seguenti localit\u00e0:\nIn Italia questa specie di Cladonia \u00e8 piuttosto rara:\nTassonomia.\nQuesta specie \u00e8 di incerta attribuzione per quanto concerne la sezione di appartenenza; a tutto il 2008 non sono state identificate forme, sottospecie e variet\u00e0."}
{"id": "2528147", "revid": "767487", "url": "https://it.wikipedia.org/wiki?curid=2528147", "title": "Sonntagshorn", "text": "Il Sonntagshorn (1.961 ) \u00e8 la montagna pi\u00f9 alta delle Alpi del Chiemgau nelle Alpi Bavaresi. Si trova lungo la linea di confine tra la Germania e l'Austria."}
{"id": "2528148", "revid": "232134", "url": "https://it.wikipedia.org/wiki?curid=2528148", "title": "Blocco per appunti", "text": ""}
{"id": "2528150", "revid": "152625", "url": "https://it.wikipedia.org/wiki?curid=2528150", "title": "Riccardo &quot;Chicco&quot; Sfondrini", "text": ""}
{"id": "2528151", "revid": "220256", "url": "https://it.wikipedia.org/wiki?curid=2528151", "title": "PNEI", "text": ""}
{"id": "2528153", "revid": "767487", "url": "https://it.wikipedia.org/wiki?curid=2528153", "title": "Le ali di Honneamise", "text": " \u00e8 un film d'animazione del 1987 scritto e diretto da Hiroyuki Yamaga. \u00c8 il primo film di animazione prodotto dallo studio giapponese Gainax.\nTrama.\nIn un mondo immaginario alternativo, con una tecnologia paragonabile a quella degli anni sessanta del Novecento, Shirotsugh Lhadatt \u00e8 un aspirante astronauta in un mondo che sempre pi\u00f9 si disinteressa dei viaggi spaziali. Sullo sfondo vi \u00e8 per\u00f2 lo scontro di due grandi nazioni, ed il progetto spaziale, da fallimentare e semiabbandonato, diventa col procedere degli eventi uno strumento di propaganda per la dimostrazione della supremazia di una superpotenza sull'altra.\nIn un mondo che va lentamente verso la guerra, Shiro sa di essere un fallito e ormai senza ideali, ma dopo aver incontrato la giovane Riquinni Nonderaiko ed essersene innamorato, viene in contatto con l'assolutezza della sua fede e comincia ad interrogarsi sulle sue azioni e sullo scopo della sua vita.\nDopo mille difficolt\u00e0 il lancio del primo astronauta viene effettuato: Shiro affronta quindi il suo viaggio senza ritorno nello spazio e una volta giunto in orbita lancia a tutto il mondo un grande messaggio di pace. Riquinni mentre all'angolo della strada sta facendo proselitismo per la salvezza dell'uomo, vede cadere la prima neve: forse sono le stelle che Shiro ha mandato per lei.\nProduzione.\nIl film, realizzato dalla neonata Gainax con il finanziamento di Makoto Yamashina (un produttore della Bandai rimasto favorevolmente colpito da un breve film pilota prodotto dai membri dello studio) fu un progetto ambizioso. Il suo costo super\u00f2 gli 800 milioni di yen, rendendolo, seppure per un breve periodo, il film d'animazione giapponese pi\u00f9 costoso mai realizzato. Rappresenta lo stato dell'arte sul finire degli anni 80 per quanto riguarda le tecniche di animazione e l'originalit\u00e0 della sceneggiatura.\nLa qualit\u00e0 del progetto si riflette anche nello staff: molti degli artisti, in particolare gli animatori, sarebbero divenuti molto famosi negli anni successivi, spesso fuori dalla Gainax. Fra questi, i registi Hideaki Anno, Mahiro Maeda, Tensai Okamura e Hiroyuki Kitakubo, il mangaka Tatsuya Egawa, l'animatore Ichiro Itano e i character designer Yoshiyuki Sadamoto, Toshihiro Kawamoto e Nobuteru Y\u016bki. Le musiche furono composte da Ry\u016bichi Sakamoto nello stesso anno in cui contribu\u00ec alla colonna sonora del film \"L'ultimo imperatore\" di Bernardo Bertolucci, che gli valse l'Oscar alla migliore colonna sonora.\nConsiderato dai membri dello studio come un'\u00abesperienza formidabile\u00bb, il film ebbe incassi deludenti al botteghino, portando a un passo dal fallimento la Bandai, che tuttavia si riprese grazie alle vendite dell'edizione home video in VHS, riuscendo quasi a pareggiare i costi di produzione.\nEdizione italiana.\nIl doppiaggio italiano del film, diretto da Stefania Patruno e basato sull'adattamento statunitense della Manga Entertainment, \u00e8 stato edito dalla Manga Video e distribuito in VHS dalla Polygram Video nel 1995. Al momento non esiste un'edizione italiana in DVD del film.\nSequel.\nNonostante lo scarso successo del film, nel marzo del 1992 la Gainax aveva iniziato la pre-produzione di , un sequel ad \"Honneamise\", che avrebbe dovuto essere ambientato 50 anni dopo, scritto di nuovo da Yamaga con la regia affidata questa volta ad Hideaki Anno, che in \"Honnenamise\" era stato uno dei quattro direttori dell'animazione. La produzione fu abbandonata nel luglio dell'anno successivo, sia perch\u00e9 un lungometraggio era ormai al di l\u00e0 delle possibilit\u00e0 finanziarie dello studio, sia per l'indifferenza di Yamaga verso il progetto. L'idea tuttavia da allora non \u00e8 mai stata definitivamente accantonata.\nNel settembre del 1998 la Gainax pubblic\u00f2 un CD-ROM noto in inglese col nome di contenente diverse immagini e concept designs, 134 pagine di storyboard e la sceneggiatura stessa del sequel. Dieci anni dopo, nel 2008, Yamaga ha dichiarato alla convention \"Connichi\", tenutasi a Kassel, in Germania, di essere in cerca di nuovi finanziatori per il progetto, con la speranza di ottenere un bugdet fissato nel 2009.\nNel marzo del 2013, la Gainax ha infine annunciato alla Tokyo International Anime Fair l'inizio della produzione di \"Blue Uru\", con il ritorno di Yamaga alla sceneggiatura e alla regia e di Sadamoto al character design."}
{"id": "2528154", "revid": "173617", "url": "https://it.wikipedia.org/wiki?curid=2528154", "title": "Rome Masters 2001 - Singolare maschile", "text": "Il singolare del Rome Masters 2001 \u00e8 stato un torneo di tennis facente parte dell'ATP Tour.\nMagnus Norman era il detentore del titolo, ma ha perso nel 1\u00ba turno contro Vincenzo Santopadre.\nJuan Carlos Ferrero ha battuto in finale 3\u20136, 6\u20131, 2\u20136, 6\u20134, 6\u20132 Gustavo Kuerten."}
{"id": "2528156", "revid": "83531", "url": "https://it.wikipedia.org/wiki?curid=2528156", "title": "Franz Xaver Zimmermann", "text": "Nativo del Tirolo, da madre morava e padre slesiano, comp\u00ec in loco i primi studi, e a Praga studi\u00f2 germanistica all'universit\u00e0. Lavor\u00f2 alcuni anni come docente ginnasiale in Tirolo, finch\u00e9 non si fece su richiesta trasferire a Gorizia nel 1908. Fu l\u00ec docente fino allo scoppio della guerra, e si dedic\u00f2 alla ricerca storica, producendo due ampi saggi, uno sul poeta Otto von Leitgeb e uno sui Savio. Nel 1917, quando le truppe austrotedesche ripresero Gorizia, egli vi si rec\u00f2; in poco tempo compose un saggio sui suoi ricordi di Gorizia. Nel 1919 pubblic\u00f2 il primo dei suoi G\u00f6rzer Studien; sarebbe dovuta uscirne una serie, invece quello fu l'unico, recentemente tradotto in italiano, in esso si sottolinea l'importanza della cultura tedesca per Gorizia, in opposizione allo sfrenato nazionalismo italiano che vedeva nei Tedeschi solo un popolo da cui \"redimere\" Gorizia. Collabor\u00f2 successivamente alla rivista \"K\u00e4rntnerland\", della quale uscirono 22 numeri. Nel 1923 opt\u00f2 per il pensionamento volontario; si dedic\u00f2 alla sua attivit\u00e0 storico letteraria fino alla morte nel 1959. Recentemente i suoi scritti riguardanti Gorizia sono stati tradotti in italiano e pubblicati in una monografia."}
{"id": "2528165", "revid": "123938917", "url": "https://it.wikipedia.org/wiki?curid=2528165", "title": "Brendan Hines", "text": "Biografia.\nDebutta come attore nel 2001 al fianco di Elizabeth Banks in \"Ordinary Sinner\", in seguito appare come guest star in serie televisive come \"Angel\" e \"Senza traccia\". Nel 2007 \u00e8 protagonista della commedia romantica \"Lui, lei e Babydog\".\nNel 2008 \u00e8 apparso nelle serie TV \"\" e \"The Middleman\", mentre tra il 2009 e il 2011 fa parte del cast di \"Lie to Me\", nel ruolo di Eli Loker. Nel 2012 ha impersonato il giornalista Gideon Wallace nei primi sei episodi della serie televisiva \"Scandal\".\nHines scrive canzoni e si esibisce con una band sotto il nome di The Brendan Hines. All'inizio del 2008 ha pubblicato un album contenente dieci canzoni intitolato \"Good For You Know Who\".\nNel 2017 entra a far parte del cast principale della serie televisiva \"The Tick\", nel ruolo del supereroe Superian.\nDoppiatori italiani.\nNelle versioni in italiano dei suoi lavori, Brendan Hines \u00e8 stato doppiato da:"}
{"id": "2528167", "revid": "71433", "url": "https://it.wikipedia.org/wiki?curid=2528167", "title": "Lui, lei e babydog", "text": ""}
{"id": "2528168", "revid": "131145", "url": "https://it.wikipedia.org/wiki?curid=2528168", "title": "Beata Giuliana", "text": ""}
{"id": "2528169", "revid": "307923", "url": "https://it.wikipedia.org/wiki?curid=2528169", "title": "Anoia", "text": ""}
{"id": "2528172", "revid": "110157", "url": "https://it.wikipedia.org/wiki?curid=2528172", "title": "Distretto di N\u016bra", "text": "Il distretto di N\u016bra (in kazako: \u041d\u04b1\u0440\u0430 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Kievka."}
{"id": "2528174", "revid": "287204", "url": "https://it.wikipedia.org/wiki?curid=2528174", "title": "Jakub Kudlacek", "text": ""}
{"id": "2528175", "revid": "628767", "url": "https://it.wikipedia.org/wiki?curid=2528175", "title": "Distretto di Osakarov", "text": "Il distretto di Osakarov (in kazako: \u041e\u0441\u0430\u043a\u0430\u0440\u043e\u0432 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Osakarovka."}
{"id": "2528183", "revid": "628767", "url": "https://it.wikipedia.org/wiki?curid=2528183", "title": "Distretto di Qarqaraly", "text": "Il distretto di Qarqaraly (in kazako: \u049a\u0430\u0440\u049b\u0430\u0440\u0430\u043b\u044b \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Qarqaraly."}
{"id": "2528185", "revid": "124123", "url": "https://it.wikipedia.org/wiki?curid=2528185", "title": "Pirro Bottaro", "text": "Biografia.\nStudi\u00f2 all'Accademia di belle arti di Brera.\nGi\u00e0 famoso per l'ornamentazione in Lombardia, nel periodo tra il 1904 ed il 1923 decor\u00f2 con graniglia rosata e marmo variegato la Basilica di San Giovanni Battista di Busto Arsizio."}
{"id": "2528186", "revid": "287204", "url": "https://it.wikipedia.org/wiki?curid=2528186", "title": "Hamburg Masters 2001", "text": "L'Hamburg Masters 2001 \u00e8 stato un torneo di tennis giocato sulla terra rossa. \u00c8 stata la 94\u00aa edizione dell'Hamburg Masters, che fa parte della categoria ATP Masters Series nell'ambito dell'ATP Tour 2001. Si \u00e8 giocato al Rothenbaum Tennis Center di Amburgo in Germania, dal 14 al 21 maggio 2001.\nCampioni.\nSingolare.\n Albert Portas ha battuto in finale Juan Carlos Ferrero\nDoppio.\n Jonas Bj\u00f6rkman / Todd Woodbridge hanno battuto in finale Daniel Nestor / Sandon Stolle"}
{"id": "2528192", "revid": "628767", "url": "https://it.wikipedia.org/wiki?curid=2528192", "title": "Distretto di \u0160et", "text": "Il distretto di \u0160et (in kazako: \u0428\u0435\u0442 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Aqsu-A\u00fbly."}
{"id": "2528193", "revid": "1573940", "url": "https://it.wikipedia.org/wiki?curid=2528193", "title": "Basilica di San Tommaso Apostolo (Ortona)", "text": " "}
{"id": "2528198", "revid": "628767", "url": "https://it.wikipedia.org/wiki?curid=2528198", "title": "Distretto di \u016alytau", "text": "Il distretto di \u016alytau (in kazako: \u04b0\u043b\u044b\u0442\u0430\u0443 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo \u016alytau."}
{"id": "2528200", "revid": "628767", "url": "https://it.wikipedia.org/wiki?curid=2528200", "title": "Distretto di \u017da\u0144aarqa", "text": "Il distretto di \u017da\u0144aarqa (in kazako: \u0416\u0430\u04a3\u0430\u0430\u0440\u049b\u0430 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Atasu."}
{"id": "2528203", "revid": "1305772", "url": "https://it.wikipedia.org/wiki?curid=2528203", "title": "Elbchaussee", "text": "L'Elbchaussee (composto da \"Elbe\" = \"Elba\" + \"Chaussee\", in tedesco = \"via\", in francese \"chauss\u00e9e\" = \"carreggiata\"/ \"argine\") \u00e8 la pi\u00f9 grande arteria stradale della citt\u00e0 tedesca di Amburgo: si estende per 8,6 km nel distretto (\"Bezirk\") di Altona, nel sud-ovest della citt\u00e0, seguendo il basso corso del fiume Elba dal quartiere (\"Ortsteil\") di Ottensen (segnatamente, partendo dai pressi del municipio di Altona) sino al quartiere periferico di Blankenese, passando per i quartieri di Othmarschen, Flottbeck e Nienstedten.\nPrima della seconda guerra mondiale, tuttavia, si chiamava \"Elbchaussee\" solo il tratto tra Flottbeck a Blankenese, mentre quello tra von Ottensen a Othmarschen si chiamava \u201cFlottbeker Chaussee\u201d.\nLungo l'Elbchausse si trovano numerosi parchi e ville.\nStoria.\nInizialmente, l'Elbchaussee era una strada sabbiosa, dove nel XVIII secolo si trovavano le abitazioni di commercianti ed armatori abbienti, inizialmente adibite solo a case estive, che a partire \u2013 dal XIX secolo diventarono dimora fissa.\nAll'inizio degli anni venti del XIX secolo gli abitanti fondarono un'impresa edile che inizi\u00f2 a costruire una piccola strada."}
{"id": "2528204", "revid": "547034", "url": "https://it.wikipedia.org/wiki?curid=2528204", "title": "Politica della Scozia", "text": "La Scozia \u00e8 una delle quattro nazioni costitutive del Regno Unito.\nIntroduzione storica.\nNel 1603 le corone di Scozia ed Inghilterra vennero unite sotto re Giacomo. Dopo Elisabetta I, della dinastia dei Tudor e morta senza figli, il trono pass\u00f2 infatti alla dinastia scozzese degli Stuart. Fino all'inizio del 1700, la Scozia rimase comunque uno stato indipendente, bench\u00e9 il re fosse lo stesso. Nel 1707 per\u00f2, sotto il regno della regina Anna, i parlamenti di Inghilterra e Scozia votarono l'Atto di Unione che sanciva la creazione di un unico stato, il Regno di Gran Bretagna, al quale si sarebbe aggiunto, con l'Atto di Unione del 1800 (entrato in vigore nel 1801) il Regno d'Irlanda all'inizio del XIX secolo, dando vita al Regno Unito di Gran Bretagna e Irlanda.\nConseguenza dell'Atto del 1707, nacque il Parlamento di Gran Bretagna, dissolvendo il parlamento inglese e quello scozzese.\nIl Parlamento scozzese del 1999.\nLa Scozia \u00e8 sempre stata una roccaforte del partito laburista. La vittoria di Tony Blair alle elezioni del 1997 riapr\u00ec la questione dell'autonomia delle nazioni costitutive e dunque della \"devolution\". Poche settimane dopo infatti, nel settembre dello stesso anno, si tenne in Scozia un referendum nel quale gli scozzesi si espressero a larga maggioranza (il 74%) a favore della creazione di un Parlamento scozzese.\nNel 1998, Westminster fece seguito alla richiesta del referendum approvando lo Scotland Act, che istituiva \"un parlamento ed un'amministrazione scozzesi\".\nGoverno.\nLe prime elezioni si tennero il 6 maggio 1999. Donald Dewar del Partito Laburista Scozzese divenne primo ministro (\"First Minister\") sorretto da una coalizione laburista e liberal-democratica. Alla sua morte, nell'ottobre del 2000, gli successe Henry McLeish, rimasto in carica fino al novembre dell'anno successivo.\nIl 22 novembre 2001 divenne primo ministro Jack McConnell, che continu\u00f2 a guidare la coalizione laburista-liberal democratica fino al 2007, quando alle elezioni vinse il Partito Nazionale Scozzese e Alex Salmond divenne primo ministro alla guida di un governo monocolore dell'SNP (senza maggioranza assoluta nell'assemblea, con 47 seggi su 129). Alle elezioni legislative del 2011 l'SNP ottenne 69 seggi su 129, ottenendo la maggioranza assoluta al parlamento e riconfermando Salmond come primo ministro. Alle elezioni del 2016 il SNP mantenne la maggioranza dei voti, ma non la maggioranza assoluta; costitu\u00ec pertanto un governo di minoranza."}
{"id": "2528211", "revid": "287204", "url": "https://it.wikipedia.org/wiki?curid=2528211", "title": "Slaven Smiljanic", "text": ""}
{"id": "2528212", "revid": "131358", "url": "https://it.wikipedia.org/wiki?curid=2528212", "title": "Marsaxlokk F.C.", "text": ""}
{"id": "2528213", "revid": "486946", "url": "https://it.wikipedia.org/wiki?curid=2528213", "title": "Chiesa San Giuseppe di Ortona", "text": ""}
{"id": "2528214", "revid": "131358", "url": "https://it.wikipedia.org/wiki?curid=2528214", "title": "Sliema Wanderers F.C.", "text": ""}
{"id": "2528216", "revid": "466539", "url": "https://it.wikipedia.org/wiki?curid=2528216", "title": "Jack Wild", "text": "All'et\u00e0 di sedici anni ottenne una candidatura all'Oscar al miglior attore non protagonista per il suo ruolo in \"Oliver!\" (1968); fu candidato anche ai BAFTA Award e i Golden Globe come Miglior promessa emergente.\nBiografia.\nInfanzia.\nWild nacque in una famiglia della classe lavoratrice di Royton, da padre operaio e madre che lavorava come macellaia. Nel 1960 si trasfer\u00ec con la sua famiglia a Hounslow, ad ovest di Londra. Mentre stava giocando a calcio, venne notato dall'agente teatrale June Collins, la madre di uno dei compagni di squadra di Jack, Phil Collins, anch'egli giovane attore divenuto in seguito membro del gruppo dei Genesis. June Collins iscrisse sia Jack che il fratello Arthur alla \"Barbara Speake Stage School\", una scuola indipendente di Acton nella West London.\nCarriera.\nI fratelli Wild, sempre in cerca di ruoli migliori per incrementare il reddito famigliare, vennero entrambi chiamati a recitare al West End theatre in \"Oliver!\" di Lionel Bart. Arthur nel ruolo del protagonista e Jack in quella di un membro della banda di Fagin. Nonostante i suoi provini per la parte di Artful Dodger nelle successive produzioni teatrali di \"Oliver!\" non gli fecero ottenere il ruolo, nel 1968 fu chiamato ad interpretarlo nella versione cinematografica del musical. La sua interpretazione gli fece ottenere il plauso della critica e gli fece ricevere diverse prestigiose nomination.\nFu alla prima di \"Oliver!\" nel 1968 che Wild incontr\u00f2 i fratelli Sid e Marty Krofft, i quali lo vollero nella serie televisiva per bambini che stavano realizzando. La serie, intitolata \"H.R. Pufnstuf\", usc\u00ec nel 1969 e Jack Wild venne pagato 1 milione di dollari per interpretare \"Jimmy\", un ragazzo che vive su un'isola magica insieme a Freddy, un flauto parlante. Nel 1970 Wild recit\u00f2 nel film \"Pufnstuf\" (1970). Altri film nei quali ha recitato sono stati \"Come sposare la compagna di banco e farla in barba alla maestra\" (1971) e \"Flight of the Doves\" (1971). Wild intraprese anche una carriera discografica, incidendo nei primi anni settanta un album per la Capitol Records e due per la Buddah Records. I tre albums sono intitolati \"The Jack Wild Album\", \"Everything's Coming Up Roses\" e \"Beautiful World\".\nSfide.\nCome molte giovani star, Wild si ritrov\u00f2 a dover affrontare un periodo difficile nella fase di transizione verso l'et\u00e0 adulta. Inizi\u00f2 a fumare all'et\u00e0 di 12 anni e all'et\u00e0 di 17 inizi\u00f2 a bere pesantemente. A 21 anni soffriva gi\u00e0 di alcolismo e di diabete mellito e ci\u00f2 compromise il prosieguo della sua carriera, che entr\u00f2 in fase di stallo. Nel 1981 avrebbe dovuto recitare insieme a Suzi Quatro in una serie televisiva sulle figure di due moderni Bonnie e Clyde, ma la serie fu cancellata all'ultimo minuto.\nIl suo alcolismo rovin\u00f2 non soltanto la sua carriera, ma anche il suo matrimonio con il suo amore d'infanzia, Gaynor Jones, che lo lasci\u00f2 nel 1985 a causa della sua eccessiva dipendenza dall'alcool. Dopo aver esaurito la sua restante fortuna, Wild visse alcuni anni con il padre pensionato. Il suo alcolismo gli caus\u00f2 tre arresti cardiaci e lo port\u00f2 a diversi ricoveri in ospedale fino a quando smise di bere nel 1989. Wild in seguito ammise che quando era continuamente ubriaco era incapace di fare qualsiasi tipo di lavoro.\nRiavvio di carriera.\nWild frequent\u00f2 con successo diversi programmi di riabilitazione per alcolisti e dal 6 marzo 1989 smise di bere. Torn\u00f2 a recitare in alcuni ruoli minori, come ad esempio nel 1991 nel film \"Robin Hood - Principe dei ladri\" di Kevin Costner e nel 1998 nel film \"Basil\". Wild, trascorse il resto della sua carriera lavorando in teatro. La sua ultima apparizione importante \u00e8 stata nel rock musical \"Virus\" di Tayla Goodman. Lo spettacolo fu rappresentato per due settimane al Theatre Royal di Nottingham. Il regista Peter Everett descrisse Wild come un vero attore della vecchia scuola ed un perfetto gentiluomo. L'ultimo film da Wild interpretato \u00e8 \"Moussaka &amp; Chips\" (2005), dove recita ancora una volta insieme a Ron Moody.\nVita privata.\nNel febbraio del 1976 Jack Wild si spos\u00f2 con Gaynor Jones, suo grande amore di giovent\u00f9. La donna lascer\u00e0 l'attore nel 1985 a causa dei suoi eccessi con l'alcool e divorzier\u00e0 da lui nello stesso anno. Nel settembre 2005 Wild si \u00e8 risposato con Claire Harding, conosciuta sul set teatrale di \"Giacomino e il fagiolo magico\" a Worthing.\nMalattia e morte.\nNel 2000 all'attore venne diagnosticato un carcinoma della bocca causato dall'alcool e dal fumo di cui l'attore ha fatto uso smodato per molti anni. Dopo diversi cicli di chemioterapia, nel luglio 2004 l'attore sub\u00ec un intervento chirurgico per la parziale asportazione della lingua e delle corde vocali. In seguito alla menomazione, perse l'uso della parola e da allora dovette comunicare attraverso sua moglie, Claire Harding. Jack Wild \u00e8 morto il 1\u00ba marzo 2006, all'et\u00e0 di 53 anni, a causa della patologia tumorale che lo aveva colpito da alcuni anni. Wild \u00e8 stato sepolto al Toddington Parish Cemetery, nel Bedfordshire."}
{"id": "2528223", "revid": "686936", "url": "https://it.wikipedia.org/wiki?curid=2528223", "title": "Ricky Manning", "text": "Nella NFL.\nScelto al draft dai Carolina Panthers, nella stagione 2003 ha giocato 16 partite di cui 7 da titolare facendo 57 tackle di cui 50 da solo, 4 deviazioni difensive, 3 intercetti per 33 yard in totale con un touchdown, 2 fumble forzati di cui uno recuperato.\nNella stagione 2004 ha giocato 16 partite tutte da titolare facendo 66 tackle di cui 54 da solo, 5 deviazioni difensive, 4 intercetti per 46 yard in totale, un fumble subito e perso successivamente.\nNella stagione 2005 ha giocato 16 partite di cui 3 da titolare facendo 41 tackle di cui 33 da solo, 4 deviazioni difensive, 2 intercetti per 20 yard in totale, un fumble forzato e 3 recuperati per 11 yard con un touchdown. \nNella stagione 2006 \u00e8 passato ai Chicago Bears dove ha giocato 15 partite di cui 6 da titolare facendo 53 tackle di cui 42 da solo, 2 sack, 5 deviazioni difensive, 5 intercetti per 113 yard in totale con un touchdown, un fumble forzato e 2 recuperati.\nNella stagione 2007 ha giocato 16 partite di cui 5 da titolare facendo 44 tackle di cui 33 da solo, un sack, una deviazione difensiva ed un fumble recuperato per 11 yard.\nNella stagione 2008 passa ai Los Angeles Rams dove ha giocato 5 partite di cui una da titolare facendo 7 tackle di cui 6 da solo ed un sack. \nIl 15 agosto firma con gli Oakland Raiders, ma viene lasciato libero il 24 dello stesso mese."}
{"id": "2528236", "revid": "287204", "url": "https://it.wikipedia.org/wiki?curid=2528236", "title": "Cladonia rei", "text": "'Cladonia rei' \u00e8 una specie di lichene appartenente al genere Cladonia, dell'ordine Lecanorales. Secondo alcuni autori, Spier &amp; Aptroot (2007), si tratta di un ceppo di Cladonia subulata, con piccole variazioni nel chimismo.\nCaratteristiche fisiche.\nIl sistema di riproduzione \u00e8 principalmente asessuato, attraverso i soredi o strutture similari, quali ad esempio i blastidi. Il fotobionte \u00e8 principalmente un'alga verde delle Trentepohlia.\nHabitat.\nQuesta specie si adatta soprattutto a climi di tipo temperato, \u00e8 un lichene olartico. Rinvenuta su suoli ricchi di minerali argillosi, in habitat anche antropizzati, quali bordi di piste, radure di boschi e di brughiere. Predilige un pH del substrato da molto acido a valori intermedi fra molto acido e subneutro puro. Il bisogno di umidit\u00e0 \u00e8 mesofitico.\nIn particolare, \u00e8 stata ritrovata nei \"rododendro-vaccinieti\" con larice e pino cembro in vari posti della Val Venegia; su suolo e massi porfirici, sotto gli abeti nei pressi del torrente Travignolo e su suolo erboso poco prima della chiusa sul Rio Vallazza, presso malga Casoni.\nLocalit\u00e0 di ritrovamento.\nLa specie \u00e8 stata rinvenuta nelle seguenti localit\u00e0:\nIn Italia questa specie di Cladonia \u00e8 rara: \nTassonomia.\nQuesta specie appartiene alla sezione Cladonia; a tutto il 2008 sono state identificate le seguenti forme, sottospecie e variet\u00e0:"}
{"id": "2528245", "revid": "247222", "url": "https://it.wikipedia.org/wiki?curid=2528245", "title": "Kidult", "text": "I kidult, o gli adultescent (in italiano, \"adultescenti\"), sono degli adulti, di entrambi i sessi, che in uno o pi\u00f9 ambiti della propria vita si comportano come ragazzi adolescenti. I kidult sono famosi nel mondo anche per la loro situazione psicologica, detta \"Sindrome di Peter Pan\".\nCaratteristiche.\nI kidult si comportano come adolescenti, e ci\u00f2 include anche i gusti musicali, cinematografici, televisivi, e anche il modo di vestire. Infatti di solito i kidult indossano vestiti molto vistosi che rievochino il tempo dell'adolescenza.\nEtimologia.\nIl termine \"kidult\" \u00e8 nato negli anni '80 negli Stati Uniti d'America, ed \u00e8 la fusione tra le due parole inglesi \"kid\" (ragazzo, bambino) e \"adult\" (adulto).\nCollegamenti esterni.\nVoce su Dizionario Treccani"}
{"id": "2528249", "revid": "1543377", "url": "https://it.wikipedia.org/wiki?curid=2528249", "title": "Crescita intelligente", "text": "La crescita intelligente (in inglese \"Smart growth\") \u00e8 una teoria urbanistica e dei trasporti che consiste nel concentrare la crescita nel centro di una citt\u00e0 evitando episodi di sprawl. Il risultato \u00e8 quello di generare una citt\u00e0 compatta, pedonale, favorevole all'utilizzo di biciclette, che contenga scuole di vicinato, strade a permeabilit\u00e0 mista e quartieri con mix di destinazioni d'uso.\nStoria.\nUrbanisti e progettisti dei trasporti iniziarono a promuovere l'idea di citt\u00e0 compatte agli inizi degli anni '70. I costi e le difficolt\u00e0 legate all'acquisizione di nuovi terreni, necessari per realizzare nuove autostrade e slarghi portarono i politici a riconsiderare le basi dell'urbanistica legate all'utilizzo degli autoveicoli.\nElementi.\nLa crescita \u00e8 detta \"intelligente\" quanto comprende i seguenti elementi.\nQuartieri compatti.\nQuartieri compatti, maggiormente vivibili e urbani attragono pi\u00f9 persone e maggiori affari. La creazione di questi quartieri riduce lo sprawl e protegge il clima terrestre. Le strategie attuate permettono la creazione di centri di affare di quartiere e favoriscono l'integrazione di diverse destinazioni d'uso all'interno di un quartiere. Altre tematiche riguardano:\nTransit-oriented development.\nIl Transit-oriented development (TOD) \u00e8 un'area commerciale o residenziale, progettata per massimizzare l'accesso attraverso servizi pubblici. Altre tematiche legate all'argomento:\nProgettazione a misura di pedone e ciclista.\nCamminare o pedalare invece di guidare riduce le emissioni, risparmia risorse per i carburanti e la manutenzione e genera una popolazione pi\u00f9 sana. Una progettazione a misura di pedone e ciclista consiste nel integrare un sistema urbano di piste ciclabili, parcheggi per biciclette e incroci pedonali."}
{"id": "2528258", "revid": "1833487", "url": "https://it.wikipedia.org/wiki?curid=2528258", "title": "Pizzoferrato", "text": "Pizzoferrato \u00e8 un comune italiano di abitanti della provincia di Chieti in Abruzzo.\nStoria.\nVi sono scarse notizie inerenti al paese. Nel \"Catalogus Baronum\" viene citato come \"Pictum Ferratum\", mentre risalgono al X secolo alcune rovine e le chiese sulla rupe che sovrasta il paese. In epoca feudale il paese venne tenuto da varie famiglie, tra le quali l'ultima fu la famiglia Monaco\nPrima dell'anno mille nel comune di Pizzoferrato c'erano 3 piccoli abitati il cui nome incominciava per \"Pitius\" cio\u00e8 \"Pizzo\": \nTutt'intorno a questi tre Pitius vi erano delle faggete, dei cerreti e delle abetine mentre la popolazione si dedicava alla pastorizia transumante ma poi si dedicavano all'agricoltura.\nSulla fusione dei tre \"Pizzi\" vi sono 2 ipotesi:\nUna piantina dell'archivio delle carte geografiche attesta che il nome \u00e8 \"Pizzosterrato\" cio\u00e8 Pizzo fuori terra. Nel Medioevo quando fu invaso dai briganti ed il paese fu costretto a chiudere le porte d'accesso il nome fu cambiato nell'odierno.\nOriginariamente masserie a Pizzoferrato non c'erano, per il brigantaggio. Quando in Abruzzo il brigantaggio venne eliminato la popolazione and\u00f2 a stanziarsi in masserie (dette anche frazioni). Chi invece non and\u00f2 ad abitare nelle masserie prefer\u00ec andare ad abitare a Pizzoferrato paese.\nLe tre masserie-frazioni attuali sono:\nIl fenomeno che trattava lo spostarsi di popolazione perdur\u00f2 ancora per qualche secolo.\nPizzoferrato e la seconda guerra mondiale.\nIl 15 gennaio 1944, una forza mista di maiellini e britannici guidata dal maggiore Wigram, da qualcuno battezzata \"Wigforce\", part\u00ec da Casoli, comune nella vallata dell'Aventino (CH) dove si era costituita la Banda dei Patrioti della Maiella, comandata da Ettore Troilo e patrocinata dal Comando alleato di Liberazione, per una missione congiunta, la prima. Conquista, non senza difficolt\u00e0, Colle dei Lami (Lama dei Peligni); il 17 arriva a Colle Ripabianca.\nIl 30 gennaio una nuova missione per la \"Wigforce\", con obiettivo Pizzoferrato paese posto in posizione strategica, a quota 1300 metri e lungo il corso del fiume Sangro, occupato dalla 305\u00aa Divisione di Fanteria Tedesca. La notte del 30 gennaio viene liberata Quadri. Il 31 procedono lungo Torricella Peligna e Lama dei Peligni distrutti e abbandonati dai Tedeschi. La notte dopo il 2 febbraio si parte da Fallo con destinazione Pizzoferrato. L'attacco, all'alba del 3 febbraio, fallisce e tra i caduti si registra lo stesso maggiore Wigram. I maiellini ripiegarono con una rocambolesca fuga lungo un ripido pendio, riuscendo a recuperare la posizione iniziale a Fallo.\nTuttavia dopo lo scontro i tedeschi abbandonarono Pizzoferrato, temendo un secondo attacco. Il 4 febbraio uomini della Brigata Maiella e del ricostituito Esercito Italiano raggiungono il paese e lo presidiano. Negli scontri la Brigata registra 14 uomini caduti, 10 prigionieri e 12 feriti.\nUn plotone comandato da Wigram avrebbe dovuto acquartierarsi a Casa Casati, nelle vicinanze del paese, l'latro plotone (il X) avrebbe dovuto inserirsi in Casa Melocchi, a valle del paese. Il Maggiore Wigram ordina l'attacco dei patrioti a Casa Casati con 20 inglesi e 15 italiani patrioti. I tedeschi all'interno della casa, nelle vicinanze di piazza San Rocco, sono colti di sorpresa, ma attaccano la truppa del Tenente Glieca; Wigram viene ferito, e il Glieca ordina ai patrioti di circondare la casa, in modo che i tedeschi non possa uscire senza scontrarsi con loro; successivamente giunge il Tenente Aixell che ordina un nuovo assalto a Casa Casati, ma incontrando la resistenza del Glieca, in quanto era giunto il giorno, e gli uomini erano troppo esposti, dacch\u00e9 l'attacco era stato pianificato prima dell'alba quando era ancora buio.\nL'intendo di Wigram di annientare a qualunque costo i tedeschi trova delle resistenza tra i viceufficiali, poich\u00e9 si era deciso di aspettare i rinforzi dei paracadutisti del Capitano Gay, i quali erano ritardati dalla neve. Il Tenente Aixell prende le veci di Wigram e ordina un nuovo attacco a Casa Casati, che si risolve con la resa dei tedeschi, anche se Aixell rimase ferito gravemente. A causa del suo ferimento e della morta sopraggiunta del Wigram durante il primo attacco di mitraglia, i patrioti rimangono allo sbando, non fanno in tempo a riorganizzarsi nella piazza della chiesa, i paracadutisti di Gay non giungono, e i tedeschi si riorganizzano dalle alture, iniziando a mitragliare la piazza.\nIl Tenente Glieca ordina una ritirata sgangherata, alcuni riescono a salvarsi, guadando il torrente Parello e a scendere al vicino paese di Fallo, gli altri sono prigionieri della conformazione geologica del paese stesso, e prendono a risalire la montagna rocciosa che sovrasta il paese, sino a rifugiarsi, incalzati dai tedeschi, nella chiesa di Santa Maria del Girone. Non potendo pi\u00f9 difendersi, esaurite le munizioni, i tedeschi intimano la resa, e giustiziano sul posto del presbiterio i patrioti insorti. Il bilancio dei morti \u00e8 di 20 morti tedeschi, di cui 3 prigionieri, 2 morti inglesi, 22 prigionieri, 10 morti dei patrioti italiani, 12 dispersi e prigionieri, 6 feriti. Ancora oggi i buchi, presso il muro della chiesetta di montagna, lasciati dalla scarica di mitraglia tedesca sono visibili, lasciati in segno di memoria.\nNell'analisi dei combattimenti viene considerata eccessivamente spregiudicata la condotta del maggiore Wigram che avrebbe potuto attendere rinforzi, ovvero una unit\u00e0 di paracadutisti della Nembo agli ordini del capitano Francesco Gay, peraltro gi\u00e0 in marcia. I patrioti della Maiella devono molto al maggiore Lionel Wigram, del V Corpo d'Armata Britannico, che diede a questo strano esercito l'occasione di dimostrare il suo valore. Adesso gli Alleati non poterono che riconoscere il valore di questo gruppo di Patrioti e concedere loro quello che volevano: battersi contro gli invasori.\nA partire dal febbraio 1944 Domenico Troilo si distinse in una leggendaria difesa di Fallascoso, una frazione di Torricella Peligna, avamposto sulla Linea Gustav. Il 23 febbraio con soli 20 uomini fronteggi\u00f2 per tutta la notte un possente attacco della divisione tedesca degli J\u00e4ger. La difesa riusc\u00ec senza perdere neanche un uomo. La difesa resse intatta a tutti gli attacchi sferrati.\nDopo gli innegabili successi riportati, il 28 febbraio il Capo di Stato Maggiore Giovanni Messe riconobbe la formazione con il nome \"Banda Patrioti della Maiella\" e li inquadr\u00f2 nella 209\u00aa Divisione di fanteria. Divennero, finalmente, una unit\u00e0 militare pienamente riconosciuta e la loro bandiera di combattimento la prima al di fuori di quella del ricostituito Regio Esercito.\nDal dopoguerra a oggi\nOggi la parte superiore dello sperone roccioso che sovrasta Pizzoferrato \u00e8 stata trasformata in un sacrario militare della Memoria della Battaglia della Brigata Maiella. Negli anni del dopoguerra Pizzoferrato ha subito il fenomeno dell'emigrazione e dello spopolamento, e negli anni '70 ha cercato di seguire il turismo invernale della vicina Roccaraso (AQ), costruendo presso la selva di San Domenico il villaggio turistico di Valle del Sole, purtroppo mai entrato pienamente in funzione, per un problema di realizzazione delle condutture idriche e fognarie,e per la mancata costruzione dell'impianto sciistico vero e proprio, anche se nel 2019 sono stati presentati progetti per il rilancio del sito. Nel 2015 inoltre, con l'ondata di gelo regionale, Pizzoferrato ha visto franare parte della strada provinciale 164, che collega il comune di Palena (CH) dalla localit\u00e0 Valico della Forchetta al comune.\nSimboli.\nLo stemma del comune di Pizzoferrato \u00e8 stato riconosciuto con decreto del capo del governo del 9 giugno 1937. \nOnorificenze.\nIl Comune di Pizzoferrato \u00e8 tra le citt\u00e0 decorate al valor militare per la guerra di liberazione, insignito della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nCuriosit\u00e0.\nUna folta comunit\u00e0 di emigrati pizzoferratesi \u00e8 presente a Pittsburgh. Tra questo emigrati il wrestler Bruno Sammartino, che lasci\u00f2 il paese natale a 15 anni.\nMonumenti e luoghi d'interesse.\nRisorse naturalistiche.\nI dintorni sono ricoperti da boschi di faggio, querce ed abeti che ospitano orsi bruni marsicani, cinghiali, lupi, martore, poiane, falchi, scoiattoli oltre a mammiferi ed uccelli rari.\nVari itinerari di trekking ed escursioni boschivo-montane possono favorire l'incontro fra questi animali ed i turisti.\nA circa 3 chilometri dal paese si trova un villaggio turistico chiamato \"Valle del Sole\", a 1492\u00a0m s.l.m. dove si trovano una pista da sci di fondo e una da sci alpino, insieme a sentieri segnalati dal Club Alpino Italiano (CAI).\nNel 2017 \u00e8 stata eretta in paese una statua dedicata a Bruno Sammartino.\nSociet\u00e0.\nEvoluzione demografica.\nIl comune \u00e8 interessato da un lento processo di spopolamento. \nCollegamenti esterni.\nInfo su Pizzoferrato e dintorni\nhttp://www.istitutonastroazzurro.it/comunedipizzoferrato.html"}
{"id": "2528259", "revid": "1149807", "url": "https://it.wikipedia.org/wiki?curid=2528259", "title": "L'enfer (film 2005)", "text": "L'enfer \u00e8 un film del 2005 diretto da Danis Tanovi\u0107.\nPellicola di produzione francese, con regista bosniaco, interpretato da Emmanuelle B\u00e9art, Marie Gillain, Karin Viard e Carole Bouquet.\nIl film \u00e8 basato su una sceneggiatura che Krzysztof Kie\u015blowski scrisse prima di morire (il regista polacco scomparve nel 1996), e che fa parte di una ideale trilogia dedicata a Paradiso, Purgatorio ed Inferno, gi\u00e0 utilizzata per il film del 2002 \"Heaven\"."}
{"id": "2528265", "revid": "125715743", "url": "https://it.wikipedia.org/wiki?curid=2528265", "title": "Discografia di Mietta", "text": "Questa pagina contiene la discografia della cantante/cantautrice italiana Mietta.\nDiscografia.\nSingoli.\n45 giri\nCompact Disc\nDigital Download\nDiscografia fuori dall'Italia.\nSingoli.\n45 giri\nPartecipazioni.\nDi seguito sono riportate le pubblicazioni a cui Mietta ha partecipato almeno con un brano"}
{"id": "2528266", "revid": "287204", "url": "https://it.wikipedia.org/wiki?curid=2528266", "title": "Woodstock (New York)", "text": "Woodstock \u00e8 un comune degli Stati Uniti d'America, nella contea di Ulster, nello Stato di New York. Al 1\u00ba luglio 2019 ha una popolazione stimata in abitanti.\nSituata nella parte settentrionale della contea, Woodstock confina a sud-est con la citt\u00e0 di Kingston e si trova ai margini del Catskill Park, nel cuore dei monti omonimi.\n\u00c8 conosciuta per aver dato il nome ad uno dei maggiori eventi musicali di ogni tempo, il Festival di Woodstock che si svolse nel 1969, peraltro in una localit\u00e0 fuori citt\u00e0, Bethel, posta ad una settantina di chilometri di distanza.\nGeografia fisica.\nSecondo l'United States Census Bureau, la citt\u00e0 ha una superficie di 175,8\u00a0km\u00b2 di cui solo 0,9\u00a0km\u00b2 di acque interne (ovvero lo 0,53%).\nSociet\u00e0.\nEvoluzione demografica.\nIn base al censimento del 2000, gli abitanti sono 6.241 con 2.946 unit\u00e0 abitative e 1.626 famiglie residenti. La densit\u00e0 della popolazione \u00e8 di 35,7 abitanti per km\u00b2.\nIl reddito medio degli abitanti di questa citt\u00e0 \u00e8 di 49.217 dollari per abitazione e 65.938 per famiglia. Gli uomini hanno un reddito medio di 41.500 dollari contro i 33.672 delle donne. Il reddito procapite della citt\u00e0 \u00e8 di 32.133 dollari.\nIl 10,2% della popolazione e il 6,9% delle famiglie vivono sotto la soglia di povert\u00e0, cos\u00ec come il 12,8% dei minori di diciotto anni e il 3,9% degli ultra sessantacinquenni.\nSede di artisti.\nWoodstock \u00e8 stata fondata nel 1829 ed \u00e8 sede di una delle maggiori comunit\u00e0 attive di artisti del XIX e XX secolo, in particolare pittori appartenenti alla Hudson River School, conosciuti come artisti della colonia di Woodstock. Fra essi vi sono i pittori E. Charlton Fortune e Spencer Trask.\n\u00c8 in virt\u00f9 del suo prestigio di centro d'arte che nel 1969 si decise di tenervi il festival di musica e d'arte varia poi passato alla storia come festival di Woodstock.\nLa citt\u00e0 di Woodstock \u00e8 da tempo una sorta di mecca per artisti, musicisti, scrittori e il suo nome era in questo senso molto conosciuto prima ancora di essere legato al celebre festival del 1969. Non \u00e8 forse casuale che la citt\u00e0 abbia un cimitero degli artisti separato dal cimitero municipale.\nI festival del cinema e dell'arte che vi si tengono abitualmente richiamano grandi nomi del mondo della cultura.\nSono centinaia i musicisti che si sono nel tempo recati a Woodstock per abitarvi o semplicemente a registrarvi i loro dischi.\nFu a Woodstock che il 29 agosto 1952 nella Maverick Concert Hall (una specie di grande fienile a sud della citt\u00e0) il pianista David Tudor realizz\u00f2 la prima esecuzione dello storico 'pezzo silenzioso' 4'33\" di John Cage.\nBob Dylan ha avuto qui casa negli anni sessanta, abitando nella tenuta dell'allora suo manager Albert Grossman. Qui ebbe anche l'incidente motociclistico del 1966 che lo tenne a lungo lontano dalle scene narrato nel film biopic del 2007 \"I'm Not There\"."}
{"id": "2528270", "revid": "1305772", "url": "https://it.wikipedia.org/wiki?curid=2528270", "title": "Minerva (azienda)", "text": "La Minerva \u00e8 stata un importante marchio industriale austriaco principalmente di radio.\nStoria.\nLa fabbrica fu fondata a Vienna nel 1919 da Wilhelm Wohleber (Heidelberg 1890 - 1950) e nel 1924 incominci\u00f2 la commercializzazione delle prime radio che erano un assemblaggio di moduli provenienti da altri marchi con altri di produzione propria.\nLa piccola industria, che inizialmente si chiamava \"Radiola\" e denominava i suoi prodotti in maniera differente come \"Aeriola\", \"Aerophon\", \"Radioglobe\", \"Radiopa\", prese nel 1927 l'unico e definitivo titolo di Minerva in quanto Radiola era un marchio registrato dalla statunitense RCA e Aeriola registrato dalla Westinghouse.\nLa qualit\u00e0 del prodotto delle radio Minerva e la facile reperibilit\u00e0 di pezzi da ricambio per le riparazioni port\u00f2 ad un repentino sviluppo del prodotto nel mercato europeo con ben 27 modelli differenti gi\u00e0 nella stagione 1929/'30. Con la crisi economica degli anni trenta la Minerva per riuscire a sopravvivere si suddivise in tre distinti marchi.\nNel mercato di esportazione per riuscire ad aggirare i dazi doganali che pesavano a differenza dei prodotti interni Wohleber strinse degli accordi con altri produttori che ebbero la licenza cos\u00ec di produrre gli stessi prodotti che venivano fabbricati dalla Minerva austriaca. Fu cos\u00ec che in Svizzera la \"Titans\" collabor\u00f2 al progetto, in Polonia la \"Elektrit\", in Francia la \"Giraud Fr\u00e8res\" e in Italia la \"Luigi Cozzi dell'Aquila\".\nDurante la II Guerra Mondiale lo stabilimento Minerva di Vienna, viene distrutto dai bombardamenti. La Minerva si ritrova dover ripartire praticamente da zero avendo la fabbrica da ricostruire come pure i magazzini, mentre le materie prime e i macchinari erano stati sequestrati.\nGi\u00e0 nel 1946 la produzione riprendeva, e piano piano ritornava ai vertici del mercato di radioricevitori per uso civile.\nIntanto nel 1950 all'et\u00e0 di 60 anni muore Wilhelm Wohleber e l'azienda passa nelle mani della moglie Elisabeth Wohleber e dell'ingegnere Egon Mally e sotto la loro direzione l'azienda continua mantenersi su alti standard qualitativi proponendo tra i primi radioricevitori delle radiofrequenze FM nel 1950 e la prima a proporre in Austria radio a transistor nel 1957. Svilupp\u00f2 la costruzione di televisori e giradischi.\nInfine nel 1969 l'azienda viene totalmente venduta a Max Grundig e dal 1972 il marchio Minerva non \u00e8 stato pi\u00f9 utilizzato.\nMinerva in Italia.\nNel 1936, la \"S.A. Ind. Luigi Cozzi dell'Aquila\" di Milano, con a capo Aldo Cingolani, avvia la produzione di apparecchi radio Minerva, su licenza della casa madre austriaca.\nInizialmente, i modelli italiani erano identici ai rispettivi apparecchi austriaci ma, successivamente, la produzione italiana ebbe dopo poco tempo uno sviluppo indipendente dalla casa madre per riuscire a far breccia nel gusto del consumatore italiano soprattutto all'indomani dell\"'Anschluss\", nel 1938 quando la Minerva Austria si vide costretta a produrre solamente ci\u00f2 che il \"Reich\" comandava e cio\u00e8 alla costruzione del \"DKE (Deutscher Kleinempf\u00e4nger)\" e del \"VE (Volksempf\u00e4nger)\", le famose radio di Hitler.\nQuando la Minerva austriaca viene acquisita da Grundig, anche lo stabilimento italiano subir\u00e0 la stessa sorte, venendo definitivamente chiuso nel 1980.\nRinascita.\nNel 2006 la Grundig vende i diritti del marchio Minerva e nel 2007 ritorna la vendita di prodotti con il marchio Minerva, ma solo per quanto riguarda televisori LCD. Agli inizi del maggio 2011 Robust Electronics annuncia che l'investimento sulla produzione di televisori di nuova generazione era troppo rischioso."}
{"id": "2528273", "revid": "1442080", "url": "https://it.wikipedia.org/wiki?curid=2528273", "title": "Hamburg Masters 2001 - Singolare", "text": "Il singolare del Hamburg Masters 2001 \u00e8 stato un torneo di tennis facente parte dell'ATP Tour.\nGustavo Kuerten era il detentore del titolo, ma ha perso nel 1\u00ba turno contro Maks Mirny.\nAlbert Portas ha battuto in finale 4\u20136, 6\u20132, 0\u20136, 7\u20136 (7\u20135), 7\u20135 Juan Carlos Ferrero."}
{"id": "2528282", "revid": "14314", "url": "https://it.wikipedia.org/wiki?curid=2528282", "title": "Caso partitivo", "text": ""}
{"id": "2528284", "revid": "1573940", "url": "https://it.wikipedia.org/wiki?curid=2528284", "title": "Chiesa della Trinit\u00e0 dei Pellegrini", "text": "La chiesa della Trinit\u00e0 dei Pellegrini \u00e8 una chiesa del centro storico di Lecce risalente alla fine del XVI secolo\nStoria.\nLa chiesa \u00e8 quanto rimane dell\"'Ospedale dei Pellegrini\", costruito per volont\u00e0 di Achille Marescallo nel 1589 e poi affidato alla Confraternita della SS. Trinit\u00e0 dei Pellegrini che vi svolse per lungo tempo le sue attivit\u00e0 di assistenza. Nel 1833 la Confraternita della SS. Trinit\u00e0 pass\u00f2 alla Basilica di Santa Croce e cedette l'ospedale alla Confraternita del Nome di Dio che si stabil\u00ec nella chiesetta. Dal quel momento l'edificio venne anche denominato \"del Bambino\", perch\u00e9 al di sopra del bastone priorale della Confraternita vi \u00e8 raffigurato \"Ges\u00f9 Bambino Incoronato\". Nel corso dell'800 l'ospedale, perduta la sua originaria funzione, venne chiuso e trasformato in palazzo civile.\nDescrizione.\nEsterno.\nL'edificio, di piccole dimensioni, presenta un prospetto squadrato e assai semplice: il portale, ora sormontato da un timpano triangolare, era un tempo concluso da un arco a sesto ribassato, come si intuisce dal filare di conci di pietra rimasto inglobato nella muratura. Al di sopra del portale una finestra di forma rettangolare consente l'illuminazione della chiesa dal prospetto principale, mentre ai lati si elevano due lesene sormontate da capitelli compositi.\nInterno.\nL'interno presenta un impianto ad un'unica navata e un presbiterio a terminazione piatta. Lo sviluppo longitudinale della navata \u00e8 scandito in tre campate da piatte lesene sormontate da capitelli simili a quelli utilizzati nella facciata. Lungo il lato sinistro, tra la prima e la seconda campata, rimane la porta laterale che permetteva l'ingresso dall'ospedale e, al di sopra di questa, l'elegante coretto con parapetto mistilineo consentiva di affacciarsi sulla navata della chiesa direttamente dai locali dell'ospedale posti al piano superiore.\nNulla rimane oggi dell'arredo interno, tranne gli altari che adornano il lato destro e sinistro della navata a livello della terza campata e l'altare maggiore. Gli altari, tutti in pietra leccese e di gusto Tardo barocco, sono privati delle tele che un tempo li decoravano. Di pregevole fattura artistica \u00e8 la statua dell'Immacolata (met\u00e0 del XIX secolo) di Antonio Maccagnani, da qualche tempo trasferita nella chiesa parrocchiale di San Pio X.\nAttualmente la chiesa \u00e8 intitolata a San Nicola ed \u00e8 concessa alla comunit\u00e0 di ortodossi della Sacra Arcidiocesi ortodossa d'Italia e Malta dipendente direttamente dal Patriarcato Ecumenico di Costantinopoli."}
{"id": "2528289", "revid": "647919", "url": "https://it.wikipedia.org/wiki?curid=2528289", "title": "Castello aragonese di Ortona", "text": ""}
{"id": "2528309", "revid": "767487", "url": "https://it.wikipedia.org/wiki?curid=2528309", "title": "Provincia di Bol\u00edvar (Bolivia)", "text": "La provincia di Bol\u00edvar \u00e8 una delle 16 province del dipartimento di Cochabamba, nella parte centrale della Bolivia. Il capoluogo \u00e8 Bol\u00edvar. \nSecondo il censimento del 2001 possedeva una popolazione di 23.464 abitanti.\nSuddivisione amministrativa.\nLa provincia comprende 1 comune:"}
{"id": "2528314", "revid": "628767", "url": "https://it.wikipedia.org/wiki?curid=2528314", "title": "Provincia di Capinota", "text": "La provincia di Capinota \u00e8 una delle 16 province del dipartimento di Cochabamba, nella parte centrale della Bolivia. Il capoluogo \u00e8 Capinota. \nSecondo il censimento del 2001 possedeva una popolazione di 25.582 abitanti.\nSuddivisione amministrativa.\nLa provincia comprende 3 comuni:"}
{"id": "2528316", "revid": "1573940", "url": "https://it.wikipedia.org/wiki?curid=2528316", "title": "Chiesa di San Leucio", "text": "La chiesa di San Leucio \u00e8 una piccola chiesa del centro storico di Lecce situata al centro di quello che un tempo era il quartiere omonimo.\nStoria e descrizione.\nIl piccolo edificio \u00e8 in realt\u00e0 una cappella gentilizia, la cui originaria edificazione avvenne per volont\u00e0 dell'abate Bartolomeo Cafaro a cavallo fra i secoli XI e XII. Risulta essere una delle prime chiese costruite nella citt\u00e0 di Lecce.\nL'aspetto attuale dell'edificio risale agli ultimi anni dell'Ottocento. Numerosissimi sono i restauri che nel corso dei secoli la chiesa ha subito, l'ultimo dei quali ha permesso di riportare alla luce un pregevole affresco databile al XV secolo raffigurante il Santo benedicente."}
{"id": "2528320", "revid": "484362", "url": "https://it.wikipedia.org/wiki?curid=2528320", "title": "Provincia di Carrasco", "text": "La provincia di Carrasco \u00e8 una delle 16 province del dipartimento di Cochabamba, nella parte centrale della Bolivia. Il capoluogo \u00e8 Totora. \nSecondo il censimento del 2001 possedeva una popolazione di 116.205 abitanti.\nSuddivisione amministrativa.\nLa Provincia comprende 6 comuni:"}
{"id": "2528327", "revid": "628767", "url": "https://it.wikipedia.org/wiki?curid=2528327", "title": "Provincia di Chapare", "text": "La provincia di Chapare \u00e8 una delle 16 province del dipartimento di Cochabamba, nella parte centrale della Bolivia. Il capoluogo \u00e8 Sacaba. \nSecondo il censimento del 2001 possedeva una popolazione di 187.358 abitanti.\nSuddivisione amministrativa.\nLa provincia comprende 3 comuni:"}
{"id": "2528331", "revid": "628767", "url": "https://it.wikipedia.org/wiki?curid=2528331", "title": "Provincia di Esteban Arce", "text": "La provincia di Esteban Arce \u00e8 una delle 16 province del dipartimento di Cochabamba, nella parte centrale della Bolivia. Il capoluogo \u00e8 Tarata. \nSecondo il censimento del 2001 possedeva una popolazione di 31.997 abitanti.\nSuddivisione amministrativa.\nLa Provincia comprende 4 comuni:"}
{"id": "2528332", "revid": "1573940", "url": "https://it.wikipedia.org/wiki?curid=2528332", "title": "Episodi di Shin Chan (2003)", "text": "Questi sono gli episodi mandati in onda nel 2003 della serie anime Shin Chan. Tutti questi episodi non sono arrivati in Italia.\nOgni episodio \u00e8 diviso in mini-episodi della durata di circa 10 minuti l'uno."}
{"id": "2528337", "revid": "729019", "url": "https://it.wikipedia.org/wiki?curid=2528337", "title": "Nazionale di calcio a 5 del Turkmenistan", "text": "La nazionale di calcio a 5 del Turkmenistan \u00e8, in senso generale, una qualsiasi delle selezioni nazionali di Calcio a 5 della T\u00fcrkmenistan Futbol Federasi\u00fdasy che rappresentano il Turkmenistan nelle varie competizioni ufficiali o amichevoli riservate a squadre nazionali.\nLa nazionale turkmena non ha una particolare storia alle spalle: tra le selezioni centroasiatiche \u00e8 quella che si \u00e8 affacciata per ultima sulla ribalta internazionale, infatti solo nel 2002 ha inoltrato iscrizione all'AFC Futsal Championship, ritirandosi poi prima dell'inizio della competizione dove era stata inserita nel girone B. L'anno successivo si ripete la situazione, mentre nel 2004 la squadra non si presenta nemmeno al traguardo delle iscrizioni, i turkmeni possono fare quindi il loro vero esordio solo all'AFC Futsal Championship 2005 dove le nazionali, tutte concentrate a Ho Chi Minh City, vengono divise in sei gironi, il Turkmenistan non supera il primo girone finendo nella \"Plate Competition\" dove giunge seconda nel girone, mancando la qualificazione alle semifinali.\nNel 2006 la selezione centroasiatica supera le qualificazioni ma giunge terza eliminata nel girone D, l'anno successivo a causa della sciagurata sconfitta per mano della Corea del Sud manca la prima storica qualificazione al secondo turno dopo la vittoria tre giorni prima ai danni della pi\u00f9 quotata Australia. Nell'edizione 2008 che portava alla qualificazione al FIFA Futsal World Championship, l'Australia invece non da scampo ai turkmeni nella riedizione dell'anno precedente battendoli per 3-1 e di fatto escludendoli dal secondo turno."}
{"id": "2528339", "revid": "628767", "url": "https://it.wikipedia.org/wiki?curid=2528339", "title": "Provincia di Germ\u00e1n Jord\u00e1n", "text": "La provincia di Germ\u00e1n Jord\u00e1n \u00e8 una delle 16 province del dipartimento di Cochabamba, nella parte centrale della Bolivia. Il capoluogo \u00e8 Cliza. \nSecondo il censimento del 2001 possedeva una popolazione di 31.768 abitanti.\nSuddivisione amministrativa.\nLa provincia comprende 3 comuni:"}
{"id": "2528342", "revid": "628767", "url": "https://it.wikipedia.org/wiki?curid=2528342", "title": "Provincia di Mizque", "text": "La provincia di Mizque \u00e8 una delle 16 province del dipartimento di Cochabamba, nella parte centrale della Bolivia. Il capoluogo \u00e8 Mizque. \nSecondo il censimento del 2001 possedeva una popolazione di 36.181 abitanti.\nSuddivisione amministrativa.\nLa provincia comprende 3 comuni:"}
{"id": "2528344", "revid": "209263", "url": "https://it.wikipedia.org/wiki?curid=2528344", "title": "Street Fighter EX3", "text": ""}
{"id": "2528345", "revid": "628767", "url": "https://it.wikipedia.org/wiki?curid=2528345", "title": "Provincia di Narciso Campero", "text": "La provincia di Narciso Campero \u00e8 una delle 16 province del dipartimento di Cochabamba, nella parte centrale della Bolivia. Il capoluogo \u00e8 Aiquile. \nSecondo il censimento del 2001 possedeva una popolazione di 37.011 abitanti.\nSuddivisione amministrativa.\nLa provincia comprende 3 comuni:"}
{"id": "2528347", "revid": "137232", "url": "https://it.wikipedia.org/wiki?curid=2528347", "title": "Cattedrale Artica", "text": ""}
{"id": "2528351", "revid": "628767", "url": "https://it.wikipedia.org/wiki?curid=2528351", "title": "Provincia di Punata", "text": "La provincia di Punata \u00e8 una delle 16 province del dipartimento di Cochabamba, nella parte centrale della Bolivia. Il capoluogo \u00e8 Punata. \nSecondo il censimento del 2001 possedeva una popolazione di 47.735 abitanti.\nSuddivisione amministrativa.\nLa provincia comprende 5 comuni:"}
{"id": "2528352", "revid": "404449", "url": "https://it.wikipedia.org/wiki?curid=2528352", "title": "Acquedotto del Fiora", "text": "L'acquedotto del Fiora \u00e8 un'infrastruttura interregionale di approvvigionamento idrico, gestita dall'omonima azienda, che approvvigiona una vasta area a cavallo tra la Toscana meridionale e il Lazio settentrionale. Permette il rifornimento d'acqua potabile all'intera provincia di Grosseto, alla parte centro-meridionale della provincia di Siena e alla porzione nord-occidentale di quella di Viterbo, per uso agricolo, domestico e industriale.\nStoria.\nL'acquedotto del Fiora fu costruito a partire dagli anni trenta del secolo scorso, contemporaneamente all'aumento demografico che si verific\u00f2 soprattutto nelle aree pianeggianti costiere della provincia di Grosseto. Lo scopo dell'infrastruttura era, infatti, quello di portare grosse quantit\u00e0 d'acqua dall'area montana dell'Amiata (che da sempre ne \u00e8 ricchissima) verso la pianura e la fascia costiera.\nCon la riforma agraria che segu\u00ec la completa bonifica della Maremma e l'eliminazione del rischio malaria legato alla presenza della zanzara anofele, le aree pianeggianti conobbero, a partire dal dopoguerra, un ulteriore ed esponenziale incremento demografico, grazie all'arrivo di numerosi immigrati, provenienti soprattutto dall'Italia nord-orientale - Veneto in primis - (attivit\u00e0 agricole) ma anche dall'Abruzzo e dalla Sardegna (pastorizia). La richiesta d'acqua aumentava sempre pi\u00f9 con il passare del tempo, rendendo necessario, pertanto, un continuo implemento e sviluppo della nuova infrastruttura acquedottifera.\nInoltre, il boom del turismo estivo verso le localit\u00e0 costiere, che si \u00e8 verificato negli ultimi decenni, ha richiesto ulteriori interventi per evitare razionamenti e carenze d'acqua, specialmente nei siccitosi, che ha portato alla creazione di numerosi invasi, sia nelle aree collinari che pianeggianti.\nSituazione attuale.\nL'acquedotto attinge dalle numerosi sorgenti d'acqua di cui \u00e8 ricco il cono vulcanico del Monte Amiata e prende la denominazione dal corso d'acqua principale che origina dall'area di questo massiccio montuoso; a valle, viene ulteriormente alimentato da alcuni invasi artificiali di raccolta di acqua piovana.\nNel periodo primaverile ed estivo, proprio quando gli invasi artificiali della pianura sono spesso vuoti a causa della scarsit\u00e0 di precipitazioni che interessano la Maremma grossetana e laziale, l'infrastruttura deve far fronte ad una maggiore domanda di acqua dovuta sia alle attivit\u00e0 agricole che alle numerose presenze turistiche nell'intera zona.\nPer limitare i rischi di possibili razionamenti idrici, \u00e8 stato recentemente aperto l'impianto di dissalazione all'Isola del Giglio (gestito dall'omonima azienda) e sono allo studio progetti per la realizzazione di nuovi dissalatori anche lungo la fascia costiera continentale, in modo da poter risolvere definitivamente i problemi legati al rifornimento idrico e ai ricorrenti periodi di siccit\u00e0 che hanno determinato una condizione di aridit\u00e0 strutturale sia nella pianura maremmana che sulle isole dell'Arcipelago Toscano.\nNegli ultimi anni, inoltre, \u00e8 in corso un'intensa attivit\u00e0 di manutenzione per rinnovare le condutture in modo da limitare il pi\u00f9 possibile la percentuale di acqua che viene persa durante il percorso.\nAttualmente, l'infrastruttura \u00e8 il pi\u00f9 grande acquedotto della Toscana e uno dei maggiori, sia dell'Italia centrale che dell'intero territorio nazionale italiano.\nDal 1\u00ba gennaio 2002 l'azienda Acquedotto del Fiora S.p.A. \u00e8 gestore unico, in Toscana, dell'ATO n. 6 \"Ombrone\", ai sensi della legge 36/1994. Le sede legale \u00e8 ospitata presso la palazzina Tempesti, in viale Mameli a Grosseto.\nCollegamenti esterni.\nSito ufficiale dell'Acquedotto del Fiora S.p.A."}
{"id": "2528358", "revid": "80598", "url": "https://it.wikipedia.org/wiki?curid=2528358", "title": "Luigi Tenco (1962)", "text": "Luigi Tenco \u00e8 il primo album di Luigi Tenco, pubblicato nel 1962.\nIl disco.\nContiene due brani gi\u00e0 pubblicati su 45 giri (Mi sono innamorato di te/Angela), due nuove versioni di canzoni gi\u00e0 pubblicate, che per l'occasione vengono pubblicate in contemporanea su 45 giri (Quando/Il mio regno), e gli inediti \"Io s\u00ec\" e \"Una brava ragazza\" (che verranno pubblicati su 45 giri a settembre del 1963), \"La mia valle\", \"Il tempo pass\u00f2\", \"Come mi vedono gli altri\" e \"Cara maestra\" (che verr\u00e0 pubblicato su 45 giri a novembre del 1967).\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 22."}
{"id": "2528359", "revid": "80598", "url": "https://it.wikipedia.org/wiki?curid=2528359", "title": "Just Like a Woman", "text": "Just Like a Woman \u00e8 un brano musicale scritto ed interpretato dal cantautore statunitense Bob Dylan. Compare nel doppio album del 1966 \"Blonde on Blonde\", da cui fu estratta come singolo negli Stati Uniti, dove raggiunse la 33ma posizione nella Billboard Hot 100, e nel resto del mondo. La rivista musicale \"Rolling Stone\" l'ha annoverata tra le 500 migliori canzoni di tutti i tempi al 230\u00ba posto. La versione di Dylan non fu pubblicata su 45 giri nel Regno Unito ma il gruppo beat britannico Manfred Mann, nel luglio 1966 ebbe un grosso successo pubblicandone una reinterpretazione, che raggiunse il decimo posto in classifica nella Official Singles Chart.\nIl brano.\nComposizione.\nNelle note interne della compilation del 1985, \"Biograph\", Dylan afferma di aver scritto le parole del testo della canzone a Kansas City, Missouri, il giorno del Ringraziamento (25 novembre) del 1965, mentre era in tour. Tuttavia, dopo aver ascoltato i nastri delle sessioni di registrazione di Dylan al lavoro sulla canzone agli studi di Nashville, lo storico Sean Wilentz scrisse che Dylan improvvis\u00f2 il testo in studio, cantando \"frasi sconnesse e mormorii\". Lo spirito d'improvvisazione collettiva si estese anche agli altri musicisti in studio che, nella quarta take del brano, provarono il pezzo in una stramba versione a met\u00e0 tra lo ska giamaicano e Bo Diddley.\nClinton Heylin ha analizzato il processo di composizione della canzone esaminando i cosiddetti \"\"Blonde On Blonde\" papers\", appunti che Heylin crede siano stati dimenticati da Dylan o rubati dalla sua stanza d'hotel a Nashville. La prima stesura ha gi\u00e0 la prima strofa completa, un paio di frasi della seconda, e altre due della terza. Non esiste ancora nessuna traccia del ritornello. Nelle successive stesure, Dylan aggiunse alcune sporadiche frasi alle strofe, sempre senza nessun ritornello. Questo port\u00f2 Heylin a speculare che Dylan stesse scrivendo il testo mentre Al Kooper suonava il brano ancora e ancora al pianoforte nella stanza d'hotel, e che il ritornello venne aggiunto all'ultimo minuto in sala d'incisione. Kooper ha confermato di aver suonato il pezzo al piano per Dylan nella sua stanza, cos\u00ec da aiutarlo nel processo di scrittura, per poi terminare la canzone insieme agli altri musicisti in studio.\nRegistrazione.\nL'incisione finale di \"Just Like a Woman\" venne prodotta da Bob Johnston e registrata ai Columbia Studios, Nashville, Tennessee, il 18 marzo 1966, durante le sessioni di registrazione dell'album \"Blonde on Blonde\". Il brano possiede una melodia flessuosa, supportata da un delicato arpeggio di chitarra classica e dal pianoforte, risultando cos\u00ec il pezzo pi\u00f9 accattivante dal punto di vista commerciale sul disco insieme all'altrettanto orecchiabile \"I Want You\". I musicisti che accompagnano Dylan nell'incisione sono Charlie McCoy, Joseph A. Souter Jr., e Wayne Moss alla chitarra, Henry Strzelecki al basso, Hargus \"Pig\" Robbins al piano, Al Kooper all'organo e Kenny Buttrey alla batteria. Sebbene il chitarrista abituale di Dylan, Robbie Robertson, fosse presente in studio, egli non suon\u00f2 nella traccia.\nLe sessioni di registrazione di \"Just Like a Woman\" sono state pubblicate nella loro interezza nell'edizione deluxe in 18 CD dell'album \"\" nel 2015, mentre i momenti salienti sono stati inclusi anche nelle versioni a 6 e a 2 CD.\nTesto e significato.\nIl brano ha come soggetto una figura femminile che si comporta appunto come una donna (traduzione del titolo in italiano): \"\u00abShe takes just like a woman, yes, she does / She makes love just like a woman, yes, she does / And she aches just like a woman / But she breaks just like a little girl\u00bb\" (\"Sorprende proprio come una donna, fa l'amore proprio come una donna, ma va in crisi proprio come una bimba\") canta Dylan nel ritornello, descrivendo le due personalit\u00e0 differenti della protagonista.\nDylan scrisse questa ballata il giorno del ringraziamento del 1965 mentre si trovava in tour a Kansas City. Pare che fu ispirato da Edie Sedgwick, donna di New York che frequentava la Factory di Andy Warhol. Nello stesso periodo Dylan fu presentato a Warhol e guadagn\u00f2 l'attenzione di alcuni musicisti (anche Lou Reed dei Velvet Underground scrisse \"Femme Fatale\", pubblicata nell'album \"The Velvet Underground &amp; Nico\" del 1967, parlando della Sedgwick).\nAccuse di misoginia.\nLa canzone \u00e8 stata oggetto di critiche per la presunta misoginia del testo. Alan Rinzler, autore del libro \"Bob Dylan: The Illustrated Record\", descrive la canzone \"l'assassinio devastante di un personaggio... la pi\u00f9 sardonica e cattiva di tutte le invettive lanciate da Dylan alle sue ex-amanti\". Nel 1971, la giornalista del \"New York Times\" Marion Meade scrisse che \"non esiste un catalogo pi\u00f9 completo di insulti sessisti\", e fece notare come nella canzone Dylan \"definisca la natura delle donne avida, ipocrita, piagnucolosa e isterica\". Il biografo di Bob Dylan Robert Shelton not\u00f2 che \"il titolo della stessa canzone \u00e8 una banalit\u00e0 maschile che giustamente fa arrabbiare le donne\", anche se Shelton ritiene che l'atteggiamento di Dylan sia \"ironico\".\nContro le accuse di misoginia, il critico musicale Paul Williams, nel suo libro \"Bob Dylan: Performing Artist, Book One 1960\u20131973\", scrisse che Dylan canta in tono affettuoso dall'inizio alla fine della canzone. Egli inoltre aggiunge come nel canto di Dylan \"non c'\u00e8 mai un momento, nonostante le piccole frecciatine e le ammissioni di dolore, dove non si riesca a percepire l'amore nella sua voce.\" Infine, Williams afferma che il tema principale della canzone \u00e8 il potere esercitato dalla donna descritta nei confronti di Dylan, come evidenziato dalla frase: \"\u00abI was hungry and it was your world\u00bb\" (\"ero affamato ed era il tuo mondo\").\nBill Janovitz, nella sua recensione sul sito AllMusic, not\u00f2 che nel contesto della canzone, Dylan \"sembra essere sulla difensiva... come se fosse stato accusato di causare il crollo della donna. Ma si prende anche una parte della colpa; all'inizio \u00e8 stato chiaramente preso dalla donna, ma apparentemente \u00e8 maturato e ha visto cosa si cela dietro \"\u00abher fog, her amphetamine, and her pearls\u00bb\" (\"la sua nebbia, le sue anfetamine, e le sue perle\"). Janovitz conclude scrivendo che \"non \u00e8 certamente misogino osservare una relazione personale dal punto di vista di uno di quelli coinvolti, che si tratti di uomo o donna. Non c'\u00e8 nulla nel testo che possa suggerire che Dylan provi disprezzo, o men che meno un odio irrazionale, per le donne in generale\".\nCover.\nTra le numerose cover del brano si ricordano quelle dei Kooks, di Nina Simone, Charlotte Gainsbourg, Gregg Allman, Joe Cocker, Van Morrison, B.B. King, Jeff Buckley, Manfred Mann, Rod Stewart, Richie Havens e dei Something Corporate.\nNel 2019 Gian Pieretti ne ha realizzato una versione in italiano nel suo album \"Nobel\", dedicato a cover di Dylan, intitolata \"Come una donna\" ."}
{"id": "2528360", "revid": "1828520", "url": "https://it.wikipedia.org/wiki?curid=2528360", "title": "Nazionale di calcio a 5 dell'Albania", "text": "La nazionale di calcio a 5 dell'Albania \u00e8, in senso generale, una qualsiasi delle selezioni nazionali di Calcio a 5 della Federazione calcistica dell'Albania che rappresentano l'Albania nelle varie competizioni ufficiali o amichevoli riservate a squadre nazionali."}
{"id": "2528362", "revid": "37056", "url": "https://it.wikipedia.org/wiki?curid=2528362", "title": "Emanuella Florio", "text": ""}
{"id": "2528363", "revid": "1828520", "url": "https://it.wikipedia.org/wiki?curid=2528363", "title": "Nazionale di calcio a 5 di Andorra", "text": "La nazionale di calcio a 5 di Andorra \u00e8, in senso generale, una qualsiasi delle selezioni nazionali di Calcio a 5 della Federazione calcistica di Andorra che rappresentano il Principato di Andorra nelle varie competizioni ufficiali o amichevoli riservate a squadre nazionali."}
{"id": "2528365", "revid": "628767", "url": "https://it.wikipedia.org/wiki?curid=2528365", "title": "Provincia di Tapacar\u00ed", "text": "La provincia di Tapacar\u00ed \u00e8 una delle 16 province del dipartimento di Cochabamba, nella parte centrale della Bolivia. Il capoluogo \u00e8 Tapacar\u00ed. \nSecondo il censimento del 2001 possedeva una popolazione di 25.919 abitanti.\nSuddivisione amministrativa.\nLa provincia comprende 1 comuni:"}
{"id": "2528366", "revid": "123756155", "url": "https://it.wikipedia.org/wiki?curid=2528366", "title": "Danny Rose", "text": "Caratteristiche tecniche.\nTerzino sinistro, dotato di buona velocit\u00e0 e abile nell'effettuare assist ai compagni. Pu\u00f2 essere impiegato anche come esterno sinistro di centrocampo.\nCarriera.\nClub.\nRose \u00e8 un prodotto del vivaio del Leeds.\nNel marzo 2009 Danny Rose \u00e8 stato ingaggiato in prestito dal Watford sino a fine stagione. L'allenatore Brendan Rodgers ha descritto Rose come un giocatore di grande talento e gran lavoratore, dotato di una buona visione di gioco. Ha esordito col Watford il 4 aprile nella gara vinta 2-1, in trasferta, contro il Doncaster.\nDanny Rose nella stagione 2009-2010 fa parte della prima squadra del Tottenham. Ha esordito in Premier League il 14 aprile 2010, nel derby di Londra, Tottenham-Arsenal 2-1, segnando il goal dell'1-0. Il 9 settembre 2010 Rose va al Bristol City con la formula del prestito. Il 13 novembre subentra come sostituto nel secondo tempo contro il Leeds.\nRose torna al Tottenham nella primavera del 2011 dopo una serie di lievi infortuni che avevano limitato il suo impatto e le apparizioni col Bristol City. Il 7 maggio 2011 Rose ha giocato contro il Blackpool come sostituto del terzino sinistro Beno\u00eet Assou-Ekotto, anche se giocava fuori della sua posizione abituale, ed \u00e8 stato espressamente lodato dal manager Harry Redknapp per la sua performance nel pareggio per 1-1. Danny continuer\u00e0 ad occupare la posizione di terzino sinistro nelle ultime 3 partite della stagione, facendo ottime prestazioni nella sconfitta col e la vittoria col Liverpool. Il 4 luglio rinnova fino al 2015 con il Tottenham. Il 31 agosto 2012, ultimo giorno di mercato, passa al Sunderland con la formula del prestito annuale.\nTerminato il prestito ai \"Black Cats\" fa ritorno al Tottenham, in cui milita fino al 30 gennaio 2020 (senza essere titolare fisso a causa d'infortuni, alternandosi con Ben Davies), giorno in cui viene ceduto in prestito al Newcastle.\nIl 16 giugno 2021 viene annunciato l'ingaggio del giocatore da parte del Watford, club in cui Rose aveva gi\u00e0 militato durante la stagione 2008-2009.\nNazionale.\nDanny \u00e8 stato convocato il 1\u00ba giugno 2009 dalla nazionale Under-21 ed ha debuttato l'8 giugno nella gara amichevole, vinta 7-0, contro l'Azerbaigian Under-21.\nIl 17 marzo 2016 viene convocato per la prima volta in assoluto, con la nazionale maggiore dal CT Hodgson, per le partite amichevoli di fine marzo, rispettivamente contro e .\nIl 26 marzo seguente, fa il suo esordio in nazionale giocando da titolare tutti e 90 i minuti nell'amichevole di Berlino vinta 3-2 contro la Germania.\nViene convocato per gli Europei 2016 in Francia.\nStatistiche.\nPresenze e reti nei club.\n\"Statistiche aggiornate al 24 settembre 2020.\""}
{"id": "2528367", "revid": "37056", "url": "https://it.wikipedia.org/wiki?curid=2528367", "title": "Gran Mogol", "text": ""}
{"id": "2528369", "revid": "1828520", "url": "https://it.wikipedia.org/wiki?curid=2528369", "title": "Nazionale di calcio a 5 dell'Armenia", "text": "La nazionale di calcio a 5 dell'Armenia \u00e8, in senso generale, una qualsiasi delle selezioni nazionali di Calcio a 5 della Federazione calcistica dell'Armenia che rappresentano l'Armenia nelle varie competizioni ufficiali o amichevoli riservate a squadre nazionali."}
{"id": "2528370", "revid": "628767", "url": "https://it.wikipedia.org/wiki?curid=2528370", "title": "Provincia di Tiraque", "text": "La provincia di Tiraque \u00e8 una delle 16 province del dipartimento di Cochabamba, nella parte centrale della Bolivia. Il capoluogo \u00e8 Tiraque. \nSecondo il censimento del 2001 possedeva una popolazione di 35.017 abitanti.\nSuddivisione amministrativa.\nLa provincia comprende 2 comuni:"}
{"id": "2528371", "revid": "287204", "url": "https://it.wikipedia.org/wiki?curid=2528371", "title": "Angelo Bevilacqua", "text": "Biografia.\nSecondogenito di otto figli, frequenta le scuole elementari fino alla classe terza, poi, nel 1903, si trasferisce con la famiglia a Campochiesa, vicino ad Albenga, dove aiuta il padre nei lavori agricoli.\nNel 1908 torna a Savona e con il fratello maggiore Gian Battista inizia a lavorare come operaio presso la \"Manovra Astengo\" nella zona portuale: con i cavalli spostano sotto le navi i vagoni per le operazioni di carico e scarico delle merci. Comincia allora a interessarsi dei problemi dei lavoratori.\nAl fronte durante la Prima guerra mondiale, nel corso della quale muore il fratello Gian Battista, dopo il conflitto viene assunto all'Ilva di Savona. Secondo una lettera del Prefetto di Savona scritta durante la detenzione di Bevilacqua (16 aprile 1935), al momento dell'arresto (3 aprile 1934) Bevilacqua \u00abera da circa 15 anni occupato nel locale Stabilimento \u201cIlva\u201d quale maestro ai forni, con retribuzione, da ultimo, di circa L. 20 giornaliere\u00bb. Il 6 ottobre 1923 si sposa con Ines Dal Re. Iscrittosi al Partito Socialista Italiano dopo il ritorno a Savona dal fronte, nel 1924 passa al Partito Comunista d'Italia, con il quale fu assessore al comune di Savona.\nIl fascismo e l'attivit\u00e0 politica clandestina.\nDurante il fascismo non interrompe l'impegno politico, svolgendo anzi un'intensa propaganda clandestina antifascista come responsabile di Sezione dell'Ilva. Il 3 aprile 1934 viene arrestato durante operazioni che preludono al primo processo all'organizzazione comunista di Savona individuata in seguito a una serie di manifestazioni e di diffusioni di stampa nei cantieri: OM, Ilva, Film, Carboni fossili.\nCon la Sentenza numero 15 del 20 marzo 1935 il Tribunale Speciale fascista, lo condanna per Associazione comunista e Propaganda sovversiva a 10 anni di reclusione da scontare nel carcere di Fossano, dove entra in contatto con altri membri del partito, tra i quali Umberto Terracini.\nGi\u00e0 il 5 aprile 1937, per\u00f2, viene liberato grazie all'amnistia concessa per la nascita del principe Vittorio Emanuele e torna a Savona dove lo ospita un fratello.\nLa vita da ex detenuto politico.\nIn questi anni Angelo \u00e8 costretto a vivere di lavori occasionali, perch\u00e9 nessuno intende assumere in pianta stabile un uomo condannato per propaganda antifascista, e non pu\u00f2 allontanarsi da Savona, perch\u00e9 due volte alla settimana deve firmare un apposito registro nella caserma dei Carabinieri.\nTra le altre restrizioni vi \u00e8 quella di non poter intrattenere rapporti con altri condannati; gli ex detenuti vengono poi arrestati preventivamente e trattenuti in carcere per alcuni giorni quando \u00e8 prevista a Savona qualche manifestazione o l'arrivo di qualche personalit\u00e0 di spicco del Partito fascista, per impedire eventuali azioni di dissenso.\nNonostante tutto Bevilacqua continua ad occuparsi clandestinamente di informazione e propaganda antifascista, con grande pericolo perch\u00e9 le abitazioni degli ex detenuti politici sono le prime ad essere perquisite ogni volta che le autorit\u00e0 hanno notizia o sospetto di attivit\u00e0 antifasciste.\nNel 1939 riesce comunque a farsi riassumere dall'Ilva, dove continua a lavorare di nascosto per il partito, organizzando l'ospitalit\u00e0 di giovani comunisti che, tornati da periodi di studio in Russia e rimpatriati clandestinamente, vanno in giro per istruire i nuovi quadri del Partito Comunista.\nDal 1941 \u00e8 membro del Comitato federale di Savona del Partito Comunista.\nNella Resistenza.\nIl 26 luglio 1943, di prima mattina, il Comitato federale si riunisce nella Chiesa di San Lorenzo, per decidere come agire dopo che la radio, la sera prima, aveva annunciato la caduta di Benito Mussolini.\nVengono decretati uno sciopero e una grande manifestazione da tenersi il giorno stesso nella centrale Piazza Mameli; Angelo \u00e8 tra gli oratori che si succedono sul palco, fra cui Cristoforo Astengo.\nDopo il comizio si forma un corteo che muove verso la caserma della Milizia Portuale di corso Vittorio Veneto per chiedere la fine della guerra; i militi aprono il fuoco uccidendo due donne: Lina Castelli e Maria Pescio.\nIl 27 luglio 1943, una nuova manifestazione unisce alla protesta l'omaggio alle due vittime: Angelo \u00e8 di nuovo sul palco. La celebrazione si conclude con un corteo che raggiunge corso Colombo, da dove una delegazione raggiunge il cimitero di Zinola per deporre una corona di fiori nella camera mortuaria che ospita le salme delle due donne.\nTornando indietro, molti manifestanti si trattengono in piazza Sisto IV, dove Bevilacqua, dal balcone del Municipio, improvvisa un discorso in cui chiede la fine immediata della guerra e lo scioglimento di tutte le forze armate fasciste.\nNei giorni successivi le pressioni degli operai non diminuiscono, tanto che alcuni di essi, come Andrea Aglietto e lo stesso Bevilacqua, vengono arrestati, ma rilasciati dopo appena un giorno.\nIl 9 settembre, all'indomani dell'armistizio, mentre comincia l'occupazione tedesca di Albisola, Angelo \u00e8 tra coloro che coordinano il recupero delle armi dalle caserme abbandonate dai militari allo sbando.\nI tedeschi e i fascisti, i quali, scomparsi dopo il 25 luglio, ora tornano attivamente al fianco dei nazisti, intendono arrestare gli uomini di notoria fede antifascista; tra questi c'\u00e8 Bevilacqua, che a fine settembre o ai primi di ottobre raggiunge il Distaccamento \"Stella Rossa\" accampato a Santa Giulia e poi trasferitosi a Gottasecca verso il 15 ottobre.\nBevilacqua per\u00f2 non fa parte stabilmente di questo Distaccamento: il suo compito \u00e8 soprattutto quello di tenere i collegamenti tra il Distaccamento e la Sezione savonese del Partito Comunista, che allo \"Stella Rossa\" fornisce sostegno materiale.\nNel corso di una di queste visite a Santa Giulia, Bevilacqua sfugge a un rastrellamento a Dego; un'altra volta, arrestato dai carabinieri, viene subito rilasciato grazie a un lasciapassare rilasciatogli dal Comando Tedesco quando lavorava all'Ilva.\nIl Distaccamento \"Stella Rossa\", tra i primi della Resistenza, ha vita breve, sia per la scarsa organizzazione di uomini ancora inesperti di lotta armata clandestina, sia per alcune delazioni che consentono l'arresto di molti suoi membri. Il colpo di grazia \u00e8 dato dal comportamento proditorio del partigiano badogliano Paolo Ceschi (\"colonnello Rossi\"), che il 24 dicembre 1943 fa arrestare i partigiani comunisti dello \u201cStella Rossa\u201d mentre dormono nella locanda di Secondo Salvatico a San Giacomo di Roburent (CN), consegnandone molti ai carabinieri di Mondov\u00ec, che ne deportano alcuni in Germania e ne mandano altri a Cairo Montenotte: i primi moriranno nei campi di concentramento, i secondi fucilati per rappresaglia.\n\u201cGin\u201d Bevilacqua compie un assiduo lavoro per riallacciare i contatti con i partigiani sbandati, infondendo loro coraggio e determinazione, riuscendo infine a riunirli nella prima formazione partigiana vera e propria: il Distaccamento \u201cCalcagno\u201d. A capo di questa formazione viene posto G.B. Parodi (\"Noce\"), che vuole fermamente Bevilacqua come commissario politico, pur non conoscendolo personalmente, ma essendone stato impressionato nelle manifestazioni savonesi di fine luglio. \u00c8 proprio Noce, dopo aver visto Bevilacqua in azione, ad assegnargli il nome di battaglia di \"Leone\".\nIl suo compito \u00e8 soprattutto quello di muoversi continuamente tra gruppi partigiani, paesi e case di contadini per assicurare collaborazione, aiuti e collegamenti efficaci: il suo carisma e la sua profonda convinzione in ci\u00f2 che fa lo rendono capace di persuadere e incoraggiare molti compagni e contadini. I testimoni lo ricordano sempre in ordine, ben rasato e vestito di una giacca di velluto verdognola, rispettato da tutti. Era solito girare disarmato.\nContinua a svolgere le sue funzioni anche quando, in seguito alla formazione di nuovi e numerosi distaccamenti, diventa Ispettore della IV e V Brigata.\nLa morte.\nA fine novembre 1944 Leone \u00e8 presso il comando della V Brigata, quando giunge la notizia di un grosso rastrellamento. Invece di seguire i compagni per sfuggire all'accerchiamento, Leone prova a raggiungere il Distaccamento \u201cNino Bori\u201d, che, formato da molti giovani alle prime armi, potrebbe trovarsi in difficolt\u00e0; durante il cammino incontra alcuni sbandati e li aiuta a mettersi in salvo, ma poco dopo viene catturato, insieme ad alcuni compagni, sul monte Camulera dalle Brigate Nere al comando del tenente Ferrari. Durante l'interrogatorio, al tenente che gli fa notare che la sua fine \u00e8 vicina risponde: \u00abQuello che sta per succedere a me, pu\u00f2 succedere a te domani, con una differenza: io so perch\u00e9 muoio, tu non lo saprai nemmeno\u00bb.\nPicchiato e colpito pi\u00f9 volte col calcio dei fucili, Leone viene finito con numerosi colpi di arma da fuoco il 29 novembre 1944 insieme ad altri tre partigiani. I corpi, subito gettati in una fossa comune vicina al luogo dell'eccidio, sono stati poi riesumati dall'amico Pietro Toscano (\"Sele\") che le ha portate in bare di legno nel vicino paese di Riofreddo, aiutato da alcuni paesani. I resti si trovano ora nel cimitero di Zinola, nel Sacrario dei Partigiani che ospita anche gli altri martiri savonesi."}
{"id": "2528373", "revid": "232134", "url": "https://it.wikipedia.org/wiki?curid=2528373", "title": "Gin Bevilacqua", "text": ""}
{"id": "2528377", "revid": "1910023", "url": "https://it.wikipedia.org/wiki?curid=2528377", "title": "Nazionale di calcio a 5 della Bulgaria", "text": "La nazionale di calcio a 5 della Bulgaria \u00e8, in senso generale, una qualsiasi delle selezioni nazionali di Calcio a 5 della Federazione calcistica della Bulgaria che rappresentano la Bulgaria nelle varie competizioni ufficiali o amichevoli riservate a squadre nazionali.\nRosa attuale.\n\"Aggiornata a gennaio 2011\""}
{"id": "2528388", "revid": "486946", "url": "https://it.wikipedia.org/wiki?curid=2528388", "title": "Sigismondo di Svezia", "text": ""}
{"id": "2528391", "revid": "547034", "url": "https://it.wikipedia.org/wiki?curid=2528391", "title": "Stemmi degli Stati messicani", "text": "Questa \u00e8 la lista di stemmi degli Stati federati del Messico e degli stemmi storici dell'Unione.\nIn analogia alla tradizione spagnola di concedere alle citt\u00e0 e paesi uno stemma, anche in Messico tutti gli stati e il distretto federale possiedono uno stemma che li simboleggia. In alcuni casi, particolarmente in quelli in cui gli stati furono creati a partire da antiche citt\u00e0 coloniali come Campeche, Villahermosa, Veracruz o Zacatecas, gli scudi furono concessi dal Re di Spagna, mentre in seguito gli stemmi furono adottati direttamente dagli stati corrispondenti."}
{"id": "2528397", "revid": "119152826", "url": "https://it.wikipedia.org/wiki?curid=2528397", "title": "Bacillus cereus", "text": "Bacillus cereus \u00e8 un batterio beta emolitico a bastoncello Gram-positivo. Causa un'intossicazione alimentare simile a quella provocata dallo \"Stafilococco\".\nIl \"Bacillus cereus\" \u00e8 un batterio patogeno che produce tossine responsabili di tossinfezioni alimentari. Recentemente sono stati sviluppati nuovi e pi\u00f9 efficienti metodi per rilevare la presenza di ceppi patogeni.\nIl \"Bacillus cereus\" \u00e8 comunemente presente nel suolo e nella polvere. Esso contamina frequentemente alimenti a base di riso, e occasionalmente pasta, carne e vegetali, prodotti lattiero-caseari, minestre, salse, dolciumi che non sono stati raffreddati rapidamente ed efficacemente dopo la cottura e/o adeguatamente conservati.\n\"B. cereus\" \u00e8 comune negli alimenti, dove forma spore resistenti alla maggior parte dei processi di risanamento, e dove \u00e8 in grado di moltiplicarsi durante la conservazione. Tuttavia, esistono diversi ceppi di \"B. cereus\": alcuni sono innocui, altri responsabili di intossicazioni alimentari anche fatali. Attualmente non sono disponibili metodi in grado di distinguere tra ceppi virulenti e non-virulenti. \nLa disponibilit\u00e0 di metodi per la identificazione di tossine emetiche (responsabili soprattutto di vomito) e di enterotossine (che causano intossicazioni diarroiche, con sintomi quali diarrea e dolori addominali) aiuter\u00e0 coloro che si occupano di gestione della sicurezza, nelle aziende e nei settori di salute pubblica, per determinare il pericolo di \"B. cereus\" negli alimenti e, di conseguenza, per ridurre il problema delle intossicazioni alimentari.\n\"Bacillus cereus\" \u00e8 causa di due tipi di tossinfezioni alimentari: una, ad effetto emetico (vomito), dovuta all'ingestione di una tossina a basso peso molecolare presente nell'alimento. L'altra di tipo diarroico \u00e8 dovuta all'ingestione di cellule/spore batteriche capaci di produrre enterotossine, proteine ad alto peso molecolare, nell'intestino tenue. \nI sintomi provocati dall'intossicazione diarroica mimano gli stessi provocati dalla tossinfezione da \"Clostridium perfringens\". La sindrome si manifesta con diarrea acquosa, forti crampi addominali e talvolta sotto forma di nausea e vomito. Il periodo di incubazione varia tra le 6 e le 15 ore dopo il consumo degli alimenti contaminati. I sintomi persistono per 20-24 ore. \nLa tossina emetizzante, caratterizzata da nausea e vomito, differisce dalla diarroica perch\u00e9 provoca una sindrome molto pi\u00f9 acuta con un periodo di incubazione non superiore alle 6 ore dal momento di ingestione del cibo. Occasionalmente si possono manifestare crampi addominali e diarrea. La durata dei sintomi \u00e8 comunque generalmente inferiore alle 24 ore. La sintomatologia \u00e8 peraltro molto simile a quella dall'intossicazione da \"Staphylococcus aureus\". Alcuni ceppi di \"B. subtilis\" e di \"B. licheniformis\" isolati da agnello e da pollo sono stati riscontrati positivi nella formazione di tossine termo stabili simili alla tossina emetica prodotta da \"B. cereus\"."}
{"id": "2528398", "revid": "628767", "url": "https://it.wikipedia.org/wiki?curid=2528398", "title": "Provincia di Mamor\u00e9", "text": "La provincia di Mamor\u00e9 \u00e8 una delle 8 province del dipartimento di Beni, nella parte settentrionale della Bolivia. Il capoluogo \u00e8 San Joaqu\u00edn. \nSecondo il censimento del 2001 possedeva una popolazione di 13.695 abitanti.\nSuddivisione amministrativa.\nLa provincia \u00e8 suddivisa in tre comuni:"}
{"id": "2528399", "revid": "628767", "url": "https://it.wikipedia.org/wiki?curid=2528399", "title": "Provincia di It\u00e9nez", "text": "La provincia di It\u00e9nez \u00e8 una delle 8 province del dipartimento di Beni, nella parte settentrionale della Bolivia. Il capoluogo \u00e8 Magdalena. \nSecondo il censimento del 2001 possedeva una popolazione di 20.190 abitanti.\nSuddivisione amministrativa.\nLa provincia \u00e8 suddivisa in tre comuni:"}
{"id": "2528409", "revid": "1272592", "url": "https://it.wikipedia.org/wiki?curid=2528409", "title": "Episodi di Shin Chan (1994)", "text": "Questi sono gli episodi mandati in onda nel 1994 della serie anime Shin Chan. Alcuni di questi episodi, quelli che nella lista presentano il titolo italiano, sono arrivati in Italia nel primo ciclo di trasmissione.\nOgni episodio \u00e8 diviso in mini-episodi della durata di circa 10 minuti l'uno."}
{"id": "2528412", "revid": "287204", "url": "https://it.wikipedia.org/wiki?curid=2528412", "title": "Campo di sterminio di Belzec", "text": ""}
{"id": "2528415", "revid": "767487", "url": "https://it.wikipedia.org/wiki?curid=2528415", "title": "Quando (brano musicale)", "text": "Quando \u00e8 un brano musicale scritto e cantato nel 1960 dal cantante italiano Luigi Tenco.\nFu pubblicato per la prima volta su vinile a 45 giri contenente sul Lato B \"Sempre la stessa storia\".\nSuccessivamente fu ripubblicato nel luglio 1961 nel 45 giri Ti ricorderai/Quando e nuovamente nel 1962 45 giri Quando/Triste sera con un nuovo arrangiamento e inserito nell'album \"Luigi Tenco\"."}
{"id": "2528418", "revid": "599013", "url": "https://it.wikipedia.org/wiki?curid=2528418", "title": "Lemko", "text": "I lemchi (in ucraino: \u043be\u043c\u043a\u0438, in ruteno: \u041be\u043c\u043a\u044b, traslitterato in l\"emky\") o come si definiscono loro stessi \"rusyny\" o \"rusnaky\" (in ucraino: \u0440\u0443\u0441\u043d\u0430\u043a\u0438, in ruteno: \u0420\u0443\u0441\u043d\u0430\u043a\u044b, traslitterato r\"usnaky\") sono una popolazione e gruppo etno-linguistico di origine ucraina diffusa nelle aree carpatiche della Polonia.\nStoria.\nLa loro lingua \u00e8 stata classificata in maniera varia: a volte \u00e8 classificata come dialetto dell'ucraino, a volte come dialetto del ruteno, altre ancora (ma solo un dialetto dei ruteni di Voivodina) come dialetto della lingua slovacca e ancora come lingua a s\u00e9 stante. Ci\u00f2 che rimane appurato \u00e8 che esiste un certo grado di mutua intelligibilit\u00e0 tra lemco e ucraino.\nLa regione in cui vivono attualmente i lemchi \u00e8 chiamata Lemkovyna ed \u00e8 situata nella parte ovest dei monti Carpazi, dove furono deportati in seguito all'operazione Vistola del 1947.\nL'origine del loro nome \u00e8 una derivazione della parola \"lem\" (\u043be\u043c), che significa \"solamente\", \"solo\".\nAttualmente la comunit\u00e0 lemko conta circa 60.000 unit\u00e0, divise per\u00f2 in due comunit\u00e0 etno-linguistiche assai diverse: \nGli appartenenti al primo gruppo, i lemchi ucraini, si considerano come gruppo etnico strettamente correlato all'Ucraina e parlano un dialetto molto affine all'ucraino mentre i secondi, i carpato-ruteni, sono molto pi\u00f9 legati alle loro tradizioni e alla lingua lemca."}
{"id": "2528420", "revid": "767487", "url": "https://it.wikipedia.org/wiki?curid=2528420", "title": "Adrian Leaper", "text": "Biografia.\n\u00c8 diventato importante quando per 5 anni (1986-1991) \u00e8 stato nominato Direttore della Hall\u00e9 Orchestra di\nManchester, avendo interpretato pi\u00f9 di 30 concerti per stagione.\nDirettore Artistico della RTVE Orchestra Sinfonica di Madrid, in precedenza era stato Principale Direttore\ndella Orquesta Filharmonia de Gran Canaria dal 1994 al 2001.\nHa condotto le principali Orchestre di Londra, Mosca, Praga, Vienna e in tutto il mondo come in Polonia,\nGran Bretagna, Irlanda, Norvegia, Repubblica Ceca.\nPer la Naxos Records, ha effettuato moltissime incisioni delle sue interpretazioni di Jean Sibelius, Edward Elgar,\nAnton\u00edn Dvo\u0159\u00e1k, Gustav Mahler e altri compositori.\nHa lavorato con Rudolf Buchbinder, Mstislav Rostropovi\u010d, Frank Peter Zimmermann etc."}
{"id": "2528423", "revid": "1573940", "url": "https://it.wikipedia.org/wiki?curid=2528423", "title": "Episodi di Shin Chan (2002)", "text": "Questi sono gli episodi mandati in onda nel 2002 della serie anime Shin Chan. Tutti questi episodi non sono arrivati in Italia.\nOgni episodio \u00e8 diviso in mini-episodi della durata di circa 10 minuti l'uno."}
{"id": "2528427", "revid": "26026384", "url": "https://it.wikipedia.org/wiki?curid=2528427", "title": "PSP 3000", "text": ""}
{"id": "2528434", "revid": "767487", "url": "https://it.wikipedia.org/wiki?curid=2528434", "title": "John Sebastian", "text": "Biografia.\nCresciuto al Greenwich Village, \u00e8 amico intimo di Bob Dylan e ha legato il suo nome alla citt\u00e0 di Woodstock e al festival musicale che vi si tenne nel 1969."}
{"id": "2528435", "revid": "729019", "url": "https://it.wikipedia.org/wiki?curid=2528435", "title": "Gran Premio motociclistico della Repubblica Ceca 2009", "text": "Il Gran Premio motociclistico della Repubblica Ceca 2009 corso il 16 agosto, \u00e8 stato l'undicesimo Gran Premio della stagione 2009 e ha visto vincere: Valentino Rossi in MotoGP, Marco Simoncelli nella classe 250 e Nicol\u00e1s Terol nella classe 125."}
{"id": "2528438", "revid": "1543377", "url": "https://it.wikipedia.org/wiki?curid=2528438", "title": "Campionati del mondo di atletica leggera 2009 - 400 metri ostacoli maschili", "text": "La competizione si \u00e8 svolta su tre turni in tre giorni, con le batterie nelle serate del 15 agosto, le semifinali il 16 e la finale il 18.\n1\u00ba turno.\nIl primo turno si \u00e8 svolto su quattro batterie, partite rispettivamente alle 20:20, 20:28, 20:36 e 20:44 UTC+2 di sabato 15 agosto 2009. L'accesso al turno di semifinale era riservato ai primi tre classificati di ogni batteria (Q) e ai quattro atleti con i migliori tempi degli inizialmente esclusi, per un totale di 16 semifinalisti.\nFinale.\nLa finale si \u00e8 svolta alle 20.50 CEST del 18 agosto 2009."}
{"id": "2528448", "revid": "767487", "url": "https://it.wikipedia.org/wiki?curid=2528448", "title": "Operazione Vistola", "text": "L'operazione Vistola, nota anche come operazione Wis\u0142a (in lingua polacca \"Akcja \"Wis\u0142a\"\", in ucraino \"\u041e\u043f\u0435\u0440\u0430\u0446\u0456\u044f \u00ab\u0412\u0456\u0441\u043b\u0430\u00bb\"), \u00e8 il nome dato alla deportazione della popolazione ucraina, Boyko e Lemko residente nei territori dei nuovi confini sud-orientali della Polonia, portata a termine dal governo comunista polacco con l'aiuto dell'Unione Sovietica e della Cecoslovacchia comunista nel 1947. L'obbiettivo dichiarato dell'operazione era la soppressione dell'UPA, l'Esercito Insurrezionale Ucraino, a cui era attribuito il terrore e l'assassinio di civili polacchi nei territori sud-orientali a partire dal 1944. Circa 200.000 persone, in maggior parte di etnia ucraina, furono forzate a stabilirsi nei nuovi territori occidentali e settentrionali acquisiti dalla Polonia dopo la Seconda guerra mondiale a spese della Germania..\nDopo la caduta del comunismo, l'operazione fu condannata da parte di politici e di storici polacchi e ucraini. \u00c8 stata descritta come una pulizia etnica condotta dai polacchi sia in fonti occidentali che ucraine."}
{"id": "2528450", "revid": "7", "url": "https://it.wikipedia.org/wiki?curid=2528450", "title": "John B. Sebastian", "text": ""}
{"id": "2528451", "revid": "380052", "url": "https://it.wikipedia.org/wiki?curid=2528451", "title": "Arcivescovo eletto", "text": ""}
{"id": "2528455", "revid": "1305772", "url": "https://it.wikipedia.org/wiki?curid=2528455", "title": "The Lovin' Spoonful", "text": "The Lovin' Spoonful sono un gruppo musicale pop rock attivo dalla met\u00e0 degli anni sessanta.\nSono, assieme ai Beach Boys, The Beau Brummels e ai The Byrds, uno dei primi gruppi statunitensi che hanno cercato di contrastare la British invasion determinata dall'avvento del gruppo britannico dei Beatles.\nUno dei loro brani pi\u00f9 conosciuti \u00e8 \"Summer in the City\", che il 13 agosto 1966 ha raggiunto la prima posizione nella classifica di Billboard Hot 100 per tre settimane, in Canada e Finlandia, la seconda in Olanda, la terza in Norvegia, la quinta in Germania e l'ottava nel Regno Unito. \nIl brano \u00e8 stato incluso nel 1995 nei titoli di testa del film \"Die Hard - Duri a morire\".\nSecondo l'ex \"leader\" del gruppo, il cantante e armonicista John Sebastian, in virt\u00f9 dell'essenza da jug band, la loro musica era inizialmente una risultante fra le sonorit\u00e0 blues di Mississippi John Hurt e il rock alla Chuck Berry.\nNel 2000 la \"band\" \u2013 che fa parte delle formazioni che si sono esibite nella trasmissione televisiva \"Top of the Pops\" \u2013 \u00e8 stata inserita nella Rock and Roll Hall of Fame.\nIn chiusura delle loro esibizioni \"live\" i componenti del gruppo usano salutare il pubblico al grido di \"Good-time music\".\nCarriera.\nLa \"band\" \u00e8 stata fondata nei primi anni sessanta al Greenwich Village, nella \"lower Manhattan\", dove il suo leader John Sebastian era nato. Sebastian, che era cresciuto a stretto contatto con cantanti e musicisti, era figlio di un virtuoso suonatore classico di armonica a bocca e sfrutt\u00f2 l'onda lunga del \"revival\" della musica folk statunitense che si svilupp\u00f2 fra la fine degli anni cinquanta per tutti gli anni sessanta.\nSebastian, che si alternava in sessioni musicali con Tom Rush e Fred Neil, fond\u00f2 il gruppo dei Lovin' Spoonful con il chitarrista di origine canadese Zal Yanovsky che suonava in un gruppo folk-boh\u00e9mien, The Mugwumps, impegnato in \"coffee house\" e piccoli club (gli altri due membri del gruppo sarebbero poi confluiti nei The Mamas &amp; the Papas). Al gruppo si unirono poi Steve Boone al basso elettrico e Joe Butler alla batteria.\nDopo qualche tentativo di passare nella scuderia di Phil Spector (che prese in considerazione l'eventualit\u00e0 di diventare loro produttore), firmarono un contratto con l'etichetta discografica Kama Sutra.\nA differenza di molti gruppi dell'epoca (i Beatles furono in questo senso un'eccezione), i Lovin' Spoonful suonavano tutti gli strumenti durante le loro registrazioni discografiche e a fianco di poche \"cover\" molte delle canzoni incise per il loro primo album erano di loro produzione.\nJug Band.\nA favorire l'affermazione dei Lovin' Spoonful sono stati brani di sapore folk pop divenuti \"hit\" da Top Ten quali \"Do You Believe in Magic\", \"You Didn't Have to Be So Nice\", e \"Daydream\", che raggiunse la seconda posizione nella Billboard Hot 100\".\nCome gruppo con radici nello stile \"jug band\", i Lovin' Spoonful riservarono al loro primo album una buona met\u00e0 con standard di brani in questo stile rivisitati e modernizzati; e la loro popolarit\u00e0 ha contribuito ad accrescere anche quella di questa forma musicale tanto da esserne citati come esempio e fonte di ispirazione.\nI successivi album presentavano invece canzoni originali anche se le radici \"jug band\" hanno sempre fatto capolino qua e l\u00e0, particolarmente nel loro successo \"Daydream\" e nella meno conosciuta \"Money\" in cui una macchina per scrivere veniva usata a mo' di percussioni. Ebbero anche brani \"crossover\", fra cui \"Nashville Cats\", che evidenzia le sonorit\u00e0 tipiche di Nashville, che si posizion\u00f2 all'ottavo posto nelle \"chart\" di musica country. Altri successi sono poi stati \"Did You Ever Have to Make Up Your Mind\" (secondo posto in classifica nelle vendite discografiche), \"Six O'Clock\" e \"Younger Girl\".\n\"Summer in the City\".\nL'unica loro canzone che ha raggiunto la prima posizione nella classifica Billboard Hot 100 \u00e8 stata una canzone divenuta parte della colonna sonora dell'estate del 1966: \"Summer in the City\", eseguita in diverse \"cover\" da molti artisti.\nUlteriore notoriet\u00e0 al gruppo \u00e8 derivata dalla partecipazione di Joe Butler al posto di Jim Rado nel ruolo di Claude nella produzione a Broadway dell'opera rock \"Hair\".\nLa canzone dei Lovin' Spoonful \"Pow!\" \u00e8 stata impiegata come tema di apertura del primo film di Woody Allen, \"Che fai, rubi?\", girato nel 1966.\nJohn Sebastian ha composto la musica per il secondo film di Francis Ford Coppola \"Buttati Bernardo!\", distribuito nello stesso anno, mentre i Lovin' Spoonful al completo hanno suonato negli altri brani che costituiscono la colonna sonora del film, compreso un altro \"hit\", \"Darlin' Be Home Soon\".\nTempi recenti.\nYanovsky lasci\u00f2 il gruppo subito dopo la registrazione dell'album colonna sonora \"You're a Big Boy Now\", distribuito nel maggio 1967, probabilmente a causa di disavventure giudiziarie legate una storia di droga (fu arrestato a San Francisco per possesso di marijuana).\nTornato in Canada, Yanovski ha aperto un ristorante divenuto poi un locale di fama internazionale, lo \"Chez Piggy\" di Kingston (Ontario). Il locale \u00e8 poi passato in gestione alla figlia. Il musicista fu in seguito rimpiazzato da Jerry Yester, gi\u00e0 componente del Modern Folk Quartet, il cui arrivo ha portato ad un mutamento nel \"sound\" della \"band\" in chiave maggiormente pop.\nAnche John Sebastian lasci\u00f2 il gruppo agli inizi del 1968 per proseguire la carriera solista. Dopo la sua uscita, i Lovin' Spoonful hanno realizzato alla fine di quell'anno un nuovo album, \"Revolution '69\". Il gruppo originale \u00e8 tornato poi a riunirsi, ma solo brevemente, in occasione del film di Paul Simon del 1980 \"One Trick Pony\".\nYanovsky \u00e8 morto nel 2002 e Sebastian ha fatto sapere di non far pi\u00f9 conto sulla possibilit\u00e0 di suonare ancora con i restanti membri del gruppo a causa delle differenze di vedute.\nGli altri componenti del gruppo \u2013 Boone, Butler e Yester (con Butler come cantante), coadiuvati da altri due nuovi membri, Mike Arturi e Phil Smith \u2013 proseguono nei loro tour mantenendo il nome originale del gruppo.\nNome.\nIl nome del gruppo dei Lovin' Spoonful \u00e8 stato ispirato da alcuni versi di una canzone del cantante country-blues Mississippi John Hurt intitolata \"Coffee Blues\". John Sebastian accredita dell'idea Fritz Richmond."}
{"id": "2528456", "revid": "767487", "url": "https://it.wikipedia.org/wiki?curid=2528456", "title": "Sarina Paris", "text": "Nel 2000 ha ottenuto una grande popolarit\u00e0 internazionale grazie al singolo \"Look at Us\".\nBiografia.\nDi origini italiane, ha debuttato nel 1995 con la canzone \"Mystery Man\", pubblicata dall'etichetta discografica Captain Records e inclusa nella compilation \"Freestyle Is Alive In '95\".\nTrasferitasi in Italia nel 1996 per partecipare ad un progetto educativo per bambini, per insegnare loro la lingua inglese, \u00e8 stata scoperta da Charlie Marchino e Nico Spinosa della divisione italiana della EMI, con la quale ha firmato un contratto discografico e ha debuttato con il singolo dance \"Look at Us\", nel 2000. Il singolo non ha ottenuto un grande successo in Canada e negli Stati Uniti, trovando tuttavia una buona popolarit\u00e0 in Europa e in particolar modo in Italia, dove il brano \u00e8 stato incluso nella compilation di quell'anno del Festivalbar.\nIn seguito al successo di \"Look at Us\" \u00e8 stato pubblicato un nuovo singolo della cantante, \"Just About Enough\", e l'album di debutto eponimo, \"Sarina Paris\", contenente anche una cover del grande successo di Cyndi Lauper \"True Colors\". Il disco \u00e8 entrato nella classifica degli album statunitense. Nel 2001, in seguito al successo del suo primo singolo, \u00e8 stata nominata al noto premio musicale australiano Juno Awards. Nel 2004 ha accompagnato La Toya Jackson in alcune tappe dei suoi concerti nelle Hawaii."}
{"id": "2528457", "revid": "767487", "url": "https://it.wikipedia.org/wiki?curid=2528457", "title": "Paco D'Alcatraz", "text": " Specializzato nel genere demenziale, compone poesie, monologhi, aforismi e canzoni.\nBiografia.\nFabio Ferriani, in arte Paco D'Alcatraz, appartiene al genere demenziale italiano degli anni ottanta.\nCome musicista, accompagna la cantante Paola Musiani, suona con il quartetto vocale dei \"Gulp\", con il gruppo in tour di Mia Martini e con Anna Melato.\nIl cantante Gianni Pettenati gli commissiona delle musiche per un suo recital, \"Favole di poveri Diavoli\", che debutta al bolognese Teatro delle Moline.\nNel 1976 incontra Freak Antoni, leader della band demenziale Skiantos.\nIl suo primo album \"Foto di Nessuno\" (Fonit Cetra 1977) esce con il nome di Fabio Ferriani: in stile cantautoriale, \u00e8 suonato tra gli altri dai futuri componenti degli Stadio, prodotto da Renzo Fantini ed arrangiato da Roberto Picchi, ma passa quasi inosservato.\nNel 1980 sceglie il genere comico demenziale e assume il nome d'arte di \"Paco D'Alcatraz\". Sulla scena si ispira ai brani anni cinquanta di Fred Buscaglione e alle gag dei Brutos, e compone canzoni di stampo surrealista, monologhi e aforismi.\nNegli anni ottanta pubblica due singoli, \"Mutande\" (1983) (presentata con successo allo show di Canale 5 Premiatissima) e \"Doberman\" (1985), e l'album \"Cuori italiani\" (\"Airplane\", 1984), partecipa alla compilation \"Lupo solitario\", legata all'omonima trasmissione televisiva (Italia Uno, 1987) ed appare sul piccolo schermo in variet\u00e0 comici e musicali: \"Universit\u00e0 della canzonetta\" (Raidue, 1982) \"Premiatissima\" (Canale 5, 1983), \"Festivalbar\" (1985) e \"Lupo solitario\" (1986).\nFirma musiche e testi per spettacoli, tra cui \"Troppo rischio per un uomo solo\" (1989) con Freak Antoni; \u00e8 ospite alla prima edizione di \"Sanscemo\" (1990), collabora con riviste di settore come \"Comix\".\nDal suo incontro con il cabarettista Rocco Barbaro nasce \"Me ne fotto\" (1997-98) che successivamente i due presentano anche al Maurizio Costanzo Show (1998).\nRicompare in televisione con \"Superconvenscion\" (Raidue, 2001) condotto da Enrico Bertolino; \u00e8 anche nel cast della sitcom ambientata in un locale di provincia della costa romagnola, \"Tisana bum bum\" (Raidue, 2004), un programma di Giorgio Ganzelli e Maurizio Castiglioni con un gruppo di comici guidati da Norberto Midani.\nDal 2005 gestisce un locale cabaret (\"Margot\") a Bologna. Continua comunque la sua attivit\u00e0 di comico e musicista e nel 2009 esce il disco sul degrado delle citt\u00e0 italiane \"Ma che splendore!\" (prodotto da Mauro Malavasi e con la partecipazione, tra gli altri, di Jimmy Villotti e Piero Odorici).\nNel 2018 Paco D'Alcatraz partecipa all'album \"Powerillusi &amp; Friends\" dei Powerillusi; nel disco interpreta il brano \"Sessantanove\"."}
{"id": "2528458", "revid": "339392", "url": "https://it.wikipedia.org/wiki?curid=2528458", "title": "Al-Qaeda nel Maghreb Islamico", "text": ""}
{"id": "2528459", "revid": "599013", "url": "https://it.wikipedia.org/wiki?curid=2528459", "title": "Sciccoso", "text": ""}
{"id": "2528461", "revid": "2036605", "url": "https://it.wikipedia.org/wiki?curid=2528461", "title": "Regno delle Ry\u016bky\u016b", "text": "Il Regno delle Ry\u016bky\u016b (ryukyuano: \"R\u016bch\u016b-kuku\", \"Ry\u016bky\u016b-\u014d-koku\", ) fu un regno che govern\u00f2 la maggior parte delle Isole Ryukyu dal XV al XIX secolo. I sovrani delle Ry\u016bky\u016b unificarono l'Isola di Okinawa ed estesero il regno alle Isole Amami, nell'odierna Prefettura di Kagoshima, e alle Isole Sakishima vicino a Taiwan. Malgrado le sue piccole dimensioni, il regno gioc\u00f2 un ruolo centrale nelle reti commerciali marittime dell'Asia orientale e sudorientale medievale.\nStoria.\nOrigini del Regno.\nNel XIV secolo, piccoli domini sparsi sull'Isola di Okinawa furono unificati in tre principati: , e . Questo fu conosciuto come il periodo dei Tre Regni o periodo Sanzan (\u4e09\u5c71, Tre Montagne). Hokuzan, che costituiva gran parte della met\u00e0 settentrionale dell'isola, era il pi\u00f9 grande in termini di superficie e militarmente forte, ma era economicamente il pi\u00f9 debole dei tre. Nanzan comprendeva la porzione meridionale dell'isola. Ch\u016bzan era situato al centro dell'isola, ed era il pi\u00f9 forte economicamente. La sua capitale politica di Shuri confinava con il grande porto commerciale di Naha e con il centro della cultura tradizionale cinese, Kumemura. Queste localit\u00e0, e Ch\u016bzan nel suo complesso, avrebbero continuato a formare il centro del Regno delle Ry\u016bky\u016b fino alla sua abolizione.\nQuesti tre principati, o federazioni tribali, guidati dai principali capi, si combatterono e alla fine Ch\u016bzan emerse vittoriosa e i suoi capi furono ufficialmente riconosciuti dalla Cina come re di diritto su quelli di Nanzan e di Hokuzan, conferendo in tal modo una grande legittimazione alle loro rivendicazioni, se non la vittoria totale. Il sovrano di Ch\u016bzan pass\u00f2 il suo trono al re Hashi; Hashi conquist\u00f2 Hokuzan nel 1416 e Nanzan nel 1429, unificando per la prima volta l'isola di Okinawa, e fond\u00f2 la prima dinastia Sh\u014d. Hashi ricevette il soprannome \"Shang\" dall'imperatore Ming nel 1421, divenendo noto come Shang Bazhi (\u5c1a\u5df4\u5fd7).\nShang Bazhi adott\u00f2 il sistema gerarchico della corte cinese, edific\u00f2 il Castello di Shuri facendo della citt\u00e0 la sua capitale, e costru\u00ec il porto di Naha. Nel 1469, il re Sh\u014d Toku mor\u00ec senza un erede maschio; un servitore palatino dichiar\u00f2 di essere il figlio adottivo di Toku e ottenne l'investitura cinese. Questo pretendente, Sh\u014d En, diede inizio alla seconda dinastia Sh\u014d. L'et\u00e0 d'oro delle Ry\u016bky\u016b avvenne durante il regno di Sh\u014d Shin, il secondo re di tale dinastia, che regn\u00f2 dal 1478 al 1526.\nIl regno estese la sua autorit\u00e0 sulle isole pi\u00f9 meridionali dell'arcipelago delle Ryukyu entro la fine del XV secolo, ed entro il 1571 anche le Isole Amami-\u014cshima a nord, vicino a Ky\u016bsh\u016b, furono incorporate nel regno. Mentre nelle Isole Amami-\u014cshima il sistema politico del regno era adottato e l'autorit\u00e0 di Shuri riconosciuta, tuttavia, l'autorit\u00e0 reale sulle Isole Sakishima a sud rimase per secoli al livello di una relazione tributario-sovrano.\nEt\u00e0 d'oro del commercio marittimo.\nPer quasi duecento anni, il Regno delle Ry\u016bky\u016b prosper\u00f2 come un attore chiave del commercio marittimo con l'Asia sud-orientale e orientale. Essenziale per le attivit\u00e0 marittime era la continuazione della relazione tributaria con la Cina della dinastia Ming, cominciata da Ch\u016bzan nel 1372, e sfruttata dai tre regni okinawani che l'avevano preceduto. La Cina forniva navi per le attivit\u00e0 commerciali marittime delle Ry\u016bky\u016b, consentiva a un numero limitato di Ryukyuani di studiare all'Accademia Imperiale di Pechino, e riconosceva formalmente l'autorit\u00e0 del re di Ch\u016bzan, permettendo al regno di commerciare ufficialmente nei porti Ming. Le navi ryukyuane, in tal modo, commerciavano in porti attraverso tutta la regione, facendo scalo in porti in Corea, Cina e Giappone, come pure in Siam, Malacca, Giava, Sumatra, Annam (Vietnam), Pattani e Palembang, tra gli altri.\nI prodotti giapponesi \u2014 argento, spade, ventagli, lacche, paraventi \u2014 e quelli cinesi \u2014 erbe medicinali, monete coniate, ceramica lucida, broccati, tessuti \u2014 erano scambiati nel regno con prodotti dell'Asia sud-orientale \u2014 legno sappan, corno di rinoceronte, latta, zucchero, ferro, ambra grigia, avorio indiano e franchincenso arabo. Complessivamente, 150 viaggi tra il regno e l'Asia sud-orientale su navi ryukyuane furono annotati nel \"Rekidai H\u014dan\", un registro ufficiale di documenti diplomatici compilato dal regno, che ebbero luogo tra il 1424 e gli anni e il 1630, con 61 di essi diretti in Siam, 10 a Malacca, 10 a Pattani e 8 a Java, tra gli altri.\nLa politica cinese dello \"hai jin\" (\u6d77\u7981, \u00abdivieti del mare\u00bb), che limitava il commercio con la Cina agli stati tributari e a quelli con autorizzazione formale, insieme al trattamento preferenziale accordato dalla corte Ming alle Ry\u016bky\u016b, permise al regno di fiorire e prosperare approssimativamente per 150 anni. Alla fine del XVI secolo, tuttavia, la prosperit\u00e0 commerciale del regno cadde in declino. Tra altri fattori, il venire meno della minaccia dei \"wokou\" (\u00abpirati giapponesi\u00bb) port\u00f2 alla perdita graduale del trattamento preferenziale cinese; il regno soffr\u00ec anche per l'accresciuta concorrenza marittima degli Europei.\nInvasione giapponese e subordinazione.\nIntorno al 1590, Toyotomi Hideyoshi pretese che il Regno delle Ry\u016bky\u016b lo appoggiasse nella sua campagna per la conquista della Corea; in caso di successo, Hideyoshi si sarebbe mosso successivamente contro la Cina. Siccome il Regno delle Ry\u016bky\u016b era uno stato tributario della dinastia Ming, la richiesta fu rifiutata. Lo shogunato Tokugawa che emerse dopo la caduta di Hideyoshi autorizz\u00f2 la famiglia Shimazu \u2014 signori feudali del Dominio di Satsuma (attualmente Prefettura di Kagoshima) \u2014 a inviare una forza di spedizione per conquistare le Ry\u016bky\u016b. L'invasione ebbe luogo nel 1609. L'occupazione fu abbastanza rapida, incontrando un minimo di resistenza armata, e il re Sh\u014d Nei fu portato prigioniero nel dominio di Satsuma e successivamente a Edo (odierna Tokyo). Quando fu liberato, due anni dopo, il Regno delle Ry\u016bky\u016b ottenne una certa autonomia; Satsuma per\u00f2 mantenne il controllo di alcuni territori del Regno delle Ry\u016bky\u016b, in particolare l'arcipelago Amami-\u014cshima, che furono incorporati nel dominio di Satsuma e rimangono ancora oggi parte della Prefettura di Kagoshima, anzich\u00e9 di Okinawa.\nIl Regno delle Ry\u016bky\u016b si trovava in un periodo di \u00abduplice subordinazione\u00bb al Giappone e alla Cina, nel quale le sue relazioni tributarie erano mantenute tanto con lo shogunato Tokugawa che con la corte cinese Ming. Dal momento in cui la Cina proib\u00ec il commercio con il Giappone, il dominio di Satsuma, con la benedizione del \"bakufu\" (shogunato) Tokugawa, us\u00f2 le relazioni commerciali tradizionali del Regno delle Ry\u016bky\u016b per continuare a mantenere relazioni commerciali con la Cina. Considerando che il Giappone aveva precedentemente troncato i legami con la maggior parte dei paesi europei a eccezione degli Olandesi, tali relazioni commerciali si rivelarono particolarmente cruciali sia per il \"bakufu\" Togukawa sia per lo \"han\" Satsuma, che avrebbero usato il potere e l'influenza guadagnati in tal modo per aiutare a rovesciare lo shogunato negli anni 1860.\nIl re ry\u016bky\u016bano era un vassallo del \"daimyo\" di Satsuma, ma la sua terra non era considerata parte di alcuna divisione amministrativa o \"han\" (feudo): fino all'annessione formale delle isole e all'abolizione del regno nel 1879, le Ry\u016bky\u016b non furono considerate veramente parte del Giappone, e i Ry\u016bky\u016bani non furono considerati giapponesi. Bench\u00e9 tecnicamente sotto il controllo di Satsuma, a Ry\u016bky\u016b era concesso un notevole grado di autonomia, per meglio servire gli interessi del \"daimy\u014d\" di Satsuma e quelli dello shogunato, commerciando con la Cina. Ry\u016bky\u016b era uno stato tributario della Cina, e poich\u00e9 il Giappone non aveva alcuna relazione diplomatica formale con la Cina, era essenziale che Pechino non si rendesse conto che Ry\u016bky\u016b era controllato dal Giappone. Cos\u00ec, ironicamente, Satsuma \u2014 e lo shogunato \u2014 era obbligato a tenere le mani lontane da qualsiasi azione volta a occupare visibilmente o violentemente Ry\u016bky\u016b o a controllare le sue politiche e le sue leggi. La situazione beneficiava tutte e tre le parti coinvolte \u2014 il governo reale delle Ry\u016bky\u016b, il \"daimyo\" di Satsuma e lo shogunato \u2014 quanto bastava perch\u00e9 fosse loro interesse far sembrare Ry\u016bky\u016b il pi\u00f9 possibile una nazione distinta e straniera. Ai Giapponesi era proibito visitare Ry\u016bky\u016b senza il permesso dello shogunato, e ai Ry\u016bky\u016bani era proibito adottare nomi, abiti o costumi giapponesi. Era addirittura proibito loro mostrare la loro conoscenza della lingua giapponese durante i loro viaggi a Edo; la famiglia Shimazu, del \"daimyo\" di Satsuma, acquist\u00f2 grande prestigio allestendo uno spettacolo con una parata del re, dei suoi ufficiali e di altre persone di Ry\u016bky\u016b che attraversavano la citt\u00e0 di Edo. Come unico \"han\" ad avere un re e un intero regno come vassalli, Satsuma ottenne significativi vantaggi dall'esoticit\u00e0 di Ry\u016bky\u016b, rafforzata dal fatto di essere un regno separato.\nQuando il commodoro Matthew Calbraith Perry fece rotta per il Giappone per costringerlo ad aprire le relazioni commerciali con gli Stati Uniti nel 1853, si ferm\u00f2 innanzi tutto nelle Ry\u016bky\u016b, come avevano fatto molti marinai occidentali prima di lui, e costrinse il Regno delle Ry\u016bky\u016b a firmare i trattati ineguali che aprivano le Ry\u016bky\u016b al commercio statunitense. Da l\u00e0, continu\u00f2 fino a Edo.\nIn seguito alla Restaurazione Meiji, il governo giapponese Meiji abol\u00ec il Regno delle Ry\u016bky\u016b, annettendo formalmente le 160 isole di cui Okinawa era quella pi\u00f9 estesa al Giappone come prefettura di Okinawa l'11 marzo 1879. L'arcipelago Amami-\u014cshima, che era stato integrata nel dominio di Satsuma, divenne parte della prefettura di Kagoshima. Re Sh\u014d Tai, l'ultimo re delle Ry\u016bky\u016b, fu trasferito a Tokyo e fu nominato marchese (vedi \"Kazoku\"), come molti altri aristocratici giapponesi, e mor\u00ec l\u00e0 nel 1901."}
{"id": "2528464", "revid": "174925", "url": "https://it.wikipedia.org/wiki?curid=2528464", "title": "Al-Afdal Shahanshah", "text": "In latino il suo nome fu tradotto come \"Lavendalius\" o \"Elafdalio\".\nBiografia.\nAscesa al potere.\nNacque a San Giovanni d'Acri, figlio di al-Badr al-Jamali, governatore armeno di Acri, che era stato il potente visir dei califfi fatimidi, a Il Cairo, dal 1074 fino alla sua morte nel 1094, quando al-Afdal ne fu nominato successore dall'Imam/Califfo al-Mustan\u1e63ir che, a sua volta, mor\u00ec poco tempo dopo.\nErede designato dell'Imam/Califfo era il suo figlio maggiore Niz\u0101r, un cinquantenne. Piuttosto che rischiare di dover condividere con lui il potere, al-Afdal per\u00f2 prefer\u00ec sostenere il figlio cadetto ventenne, che mise sul trono califfale con il titolo di al-Musta\u02bfl\u012b.\nLa corte, i notabili del Cairo e la missione (\"da\u02bfwah\") ismailita riconobbero al-Musta\u02bfl\u012b come nuovo califfo ed imam ismailita.\nLa voce che al-Mustansir avesse cambiato parere in merito al nome del suo successore e la testimonianza della sorella del califfo sostennero questa operazione.\nAl-Afdal attacc\u00f2 poi Alessandria, dove Niz\u0101r aveva trovato rifugio ed appoggio; inizialmente fall\u00ec e fu respinto fino alla periferia de Il Cairo, ma alla fine del 1095 al-Afdal torn\u00f2, pose sotto assedio Alessandria e questa volta riusc\u00ec a catturare Niz\u0101r, che condusse al Cairo, dove fu murato vivo per ordine di suo fratello al-Musta\u02bfl\u012b;\nNiz\u00e2r mor\u00ec nella sua prigione nel 1097.\nContemporaneamente fu ucciso anche suo figlio Niz\u0101r ibn \u02bfAl\u012b al-Had\u012b.\nSolo il figlio minore di Niz\u0101r scamp\u00f2 alla morte grazie a servitori fedeli che lo condussero in Persia dove si rifugi\u00f2 ad Alam\u016bt, ospite di \u1e24asan-i \u1e62abb\u0101\u1e25, che ne ebbe cura e lo crebbe in gran segreto, perpetuando cos\u00ec la linea successoria dell'Ismailismo nizarita.\nScegliendo al-Musta\u02bfl\u012b al posto di Niz\u0101r, al-Afdal divise, e quindi indebol\u00ec, la comunit\u00e0 ismailita.\nGli Ismailiti d'Egitto, Yemen e dell'India occidentale riconobbero al-Musta\u02bfl\u012b, quelli siriani invece si divisero, andando a formare l'Ismailismo musta\u02bfliano.\nAl contrario, in Persia, sotto l'influenza di \u1e24asan-i \u1e62abb\u0101\u1e25 insediato ad Alam\u016bt, fu Niz\u0101r che venne considerato come il solo imam legittimo.\n\u1e24asan-i \u1e62abb\u0101\u1e25 teorizz\u00f2 l'Ismailismo nizarita.\nAll'epoca il potere fatimide in Palestina era stato ridotto dall'arrivo dei Turchi selgiuchidi, ma nel 1097 al-Afdal conquist\u00f2 Tiro togliendola ai Selgiuchidi.\nNel 1098, approfittando delle difficolt\u00e0 dei Selgiuchidi, alle prese con la Prima crociata, al-Afdal Shahanshah attacc\u00f2 la Palestina e, nel luglio 1098, mise sotto assedio Gerusalemme, che suo padre aveva perduto nel 1078 cercando vanamente di piegare i Selgiuchidi guidati da Tutush.\nQuest'ultimo aveva affidato il governatorato della citt\u00e0 ad Artuq (fondatore della dinastia degli Artuqidi) e poi ai suoi figli Soqman ed Il Ghazi che, il 26 agosto 1098, furono costretti a capitolare e a consegnare la citt\u00e0. \nAl-Afdal espulse gli Artuqidi, ai quali fu permesso di raggiungere liberamente Damasco, e affid\u00f2 la citt\u00e0 ad uno dei suoi ufficiali, Iftikhar al-Dawla; cos\u00ec riport\u00f2 la maggior parte della Palestina sotto il controllo dei Fatimidi, anche se per breve tempo.\nAl-Afdal, malgrado le sconfitte subite, rimase il vero arbitro del regime fatimide durante il tutto il regno di al-Musta\u02bfl\u012b, fino al 1101.\nConflitto con i Crociati.\nAl-Afdal commise un grave errore di valutazione sulla natura dell'invasione della Terra Santa da parte dei Crociati, che scambi\u00f2 per mercenari bizantini e consider\u00f2 naturali alleati contro il comune nemico, i turchi selgiuchidi.\nGli approcci dei Fatimidi per un'alleanza con i cristiani furono respinti e i Crociati continuarono verso sud da Antiochia verso Gerusalemme.\nQuando divenne evidente che non si sarebbero fermati prima di aver conquistato la citt\u00e0, al-Afdal mosse da Il Cairo, ma era troppo tardi per salvare Gerusalemme, che cadde il 15 luglio 1099.\nIl 12 agosto, i Crociati al comando di Goffredo di Buglione sorpresero al-Afdal alla Battaglia di Ascalona e gli inflissero una sonora sconfitta.\nAl-Afdal pot\u00e9 riaffermare il controllo fatimide su Ascalona, poich\u00e9 i Crociati non tentarono di tenerla e la utilizz\u00f2 come base logistica per i successivi attacchi agli Stati crociati.\nAl-Afdal mosse ogni anno contro il nascente Regno di Gerusalemme. Nel 1103 ottiene un primo successo contro Baldovino; nel 1105 tent\u00f2 di instaurare una cooperazione con l'atabeg di Damasco ma senza risultato, fu sconfitto di nuovo a Ramla.\nAl-Afdal e il suo esercito conseguirono effimeri successi fintanto che nessuna flotta europea interfer\u00ec, poi non colsero altre vittorie.\nAnche se egli mand\u00f2 a combattere le sue truppe migliori perse gradualmente il controllo delle fortezze costiere e le citt\u00e0 della Palestina caddero una dopo l'altra nelle mani dei Crociati.\nNel 1109 Tripoli fu conquistata, nonostante la flotta e i rifornimenti inviate da al-Afdal, e divenne il centro di un'importante contea crociata.\nNel 1110 il governatore di Ascalona, Shams al-Khil\u0101fa, si ribell\u00f2 contro al-Afdal con l'intenzione di consegnare la citt\u00e0 a Gerusalemme in cambio di un grosso compenso, ma le sue stesse truppe berbere lo assassinarono e mandarono la sua testa ad al-Afdal.\nBaldovino arriv\u00f2 a spingersi nello stesso Egitto, dove razzi\u00f2 Pelusium, ma mor\u00ec durante la ritirata (1118).\nIn seguito i Crociati presero Tiro come pure San Giovanni d'Acri e rimasero a Gerusalemme per diversi decenni, fino all'arrivo di Saladino.\nMorte e lascito.\nAl-Afdal introdusse in Egitto l'\"iq\u1e6d\u0101\u02bf\" (una concessione fondiaria vitalizia), nonch\u00e9 una riforma fiscale che rimase immutata fino all'ascesa al potere di Saladino. Fu soprannominato \"Jal\u0101l al-Isl\u0101m\" (gloria dell'Islam) e \"N\u0101\u1e63ir al-D\u012bn\" (Protettore della Religione).\nIbn al-Qalanisi lo descrive come:\nNel dicembre 1121,\ndurante la \u012ad al-a\u1e0d\u1e25\u0101, al-Afdal fu aggredito per strada da tre nizariti venuti da Aleppo\ne mor\u00ec poco dopo per le ferite.\nSecondo Ibn al-Qalanisi:\nLa vera causa fu il risentimento per il potere di al-Af\u1e0dal covato dal figlio dell'Imam/Califfo al-Musta\u02bfl\u012b, che alla morte di quest'ultimo nel 1101, al-Afdal aveva messo sul trono, quando aveva solo cinque anni, con il titolo di al-\u0100mir bi-a\u1e25k\u0101m All\u0101h e che, divenuto adulto aveva deciso di sbarazzarsi del suo ingombrante visir.\nIbn al-Qal\u0101nis\u012b afferma che:\nGli succedette come visir al-Ma\u02bem\u016bn al-Ba\u1e6d\u0101\u02bei\u1e25\u012b."}
{"id": "2528467", "revid": "484362", "url": "https://it.wikipedia.org/wiki?curid=2528467", "title": "Mahoney", "text": ""}
{"id": "2528471", "revid": "124123", "url": "https://it.wikipedia.org/wiki?curid=2528471", "title": "Jean Bazaine", "text": "Biografia.\nJean Ren\u00e9 Bazaine effettu\u00f2 studi classici laureandosi in lettere, prima di iscriversi alla scuola di belle arti per approfondire le sue conoscenze sulla scultura.\nDal 1924, dopo aver studiato all'Acad\u00e9mie Julian, decise di dedicarsi alla pittura.\nHa formato un sodalizio artistico com gli scultori Juana Muller, \u00c9tienne Martin e Fran\u00e7ois Stahly e con i pittori Alfred Manessier, Jean Bertholle e Jean Le Moal. A questo primo gruppo si aggiunsero, in un secondo tempo, Eudaldo, \u00c9tienne Hajdu e Simone Boisecq.\nLa prima mostra nel 1932 evidenzi\u00f2 alcune influenze di Marcel Gromaire e durante la seconda guerra mondiale organizz\u00f2 la mostra \"Jeune peintres de la tradition fran\u00e7aise\", che anticip\u00f2 il suo passaggio alla pittura astratta.\nHa preso parte alle mostre documenta 1 nel 1955, documenta 2 nel 1959 e documenta III nel 1964, a Kassel."}
{"id": "2528473", "revid": "339392", "url": "https://it.wikipedia.org/wiki?curid=2528473", "title": "COREIS", "text": ""}
{"id": "2528474", "revid": "124640258", "url": "https://it.wikipedia.org/wiki?curid=2528474", "title": "Eat Me, Drink Me", "text": "Eat Me, Drink Me \u00e8 il sesto album in studio della band statunitense Marilyn Manson. Fu pubblicato il 5 giugno 2007, debuttando alla posizione numero 8 nella \"Billboard 200\" statunitense con oltre 80.000 copie vendute nella prima settimana. \u00c8 stato registrato in uno studio di registrazione affittato per l'occasione a Hollywood dal vocalist Marilyn Manson e dall'ex chitarrista ed ex bassista della band Tim Sk\u00f6ld. Il disco \u00e8 stato prodotto da Manson e Sk\u00f6ld e mixato da Sean Beavan. \u00c8 stato dichiarato che in origine erano presenti circa 20 canzoni in stato embrionale, tutte scritte da Sk\u00f6ld, due delle quali (che non finirono poi sull'album) furono considerate complete dallo stesso Manson, sia a livello di testi che di musica. Manson afferm\u00f2 di avere avuto difficolt\u00e0 ad eliminare alcune di quelle canzoni, ma sent\u00ec di doverlo fare per evitare di \"annacquare\" il disco.\nQuesto album \u00e8 anche l'ultimo in cui appare il contributo di Sk\u00f6ld, che fu sostituito da Twiggy Ramirez il mese di gennaio seguente. Il cantante descrisse l'album come \"molto orientato alle chitarre e davvero melodico\", aggiungendo che include \"varie forme di percussioni non convenzionali\". Lo defin\u00ec inoltre un album romantico, i cui testi parlano del \"desiderio inesaudito di essere in un altro tempo o in un altro posto quando senti che vorresti stare meglio\".\nIl disco.\nManson ha scritto ed inciso quest'album tra il 31 ottobre 2006 e il febbraio 2007 con una stretta collaborazione del bassista Tim Sk\u00f6ld. A differenza degli album precedenti, \"Eat Me, Drink me\" parla dell'amore dopo il periodo di profonda depressione dove pi\u00f9 volte ha pensato al suicidio e dopo il divorzio con la modella Dita Von Teese. Il cantante ha ammesso che le canzoni sono una dichiarazione d'amore alla compagna di allora (l'attrice Evan Rachel Wood) e raccontano il vero Brian Warner."}
{"id": "2528475", "revid": "413500", "url": "https://it.wikipedia.org/wiki?curid=2528475", "title": "Lanterna volante", "text": "La lanterna volante, detta anche \"mongolfiera di carta\" o lanterna \"Kongming\" (cinese semplificato: \u5929\u706f; cinese tradizionale: \u5929\u71c8; pinyin: ti\u0101n d\u0113ng o cinese semplificato: \u5b54\u660e\u706f; cinese tradizionale: \u5b54\u660e\u71c8; pinyin: k\u01d2ngm\u00edng d\u0113ng;Thai=\u0e42\u0e04\u0e21\u0e25\u0e2d\u0e22) \u00e8 una lanterna di carta, tradizionalmente originaria delle culture dell'Estremo Oriente. Venne ideata circa duemila anni fa.\nFunzionamento.\nUtilizza lo stesso principio della mongolfiera e viene realizzata con un corpo di carta appoggiato su una struttura rigida al cui interno viene posta una fonte di calore in cera combustibile. Quando viene accesa la fiamma, il calore scalda l'aria all'interno diminuendone la densit\u00e0. Di conseguenza l'oggetto si alza in volo. La lanterna rimane in volo finch\u00e9 la fiamma rimane accesa, dopo di che plana lentamente al suolo.\nStoria.\nIn base alle credenze popolari cinesi, la \"lanterna Kongming\" (\u5b54|\u660e|\u706f) viene considerata il primo pallone ad aria calda e si presume sia stato inventato dal pensatore e stratega militare Zhuge Liang il cui nome cerimoniale era Kongming. Furono sviluppate all'inizio del III secolo a.C. come palloni di segnalazione o, si rivendica, come primi esempi di palloni frenati spia per uso bellico. In alternativa, il nome potrebbe derivare dalla somiglianza della lanterna con il cappello con il quale Kongming veniva tradizionalmente raffigurato.\nCon il nome \"lanterna del cielo\" vengono anche indicati oggetti moderni realizzati con materiali pi\u00f9 evoluti e il termine venne adottato anche per indicare i palloni incendiari utilizzati durante la seconda guerra mondiale dai giapponesi con il proposito di incendiare le foreste del continente americano.\nSicurezza.\nLa lanterna va usata seguendo gli accorgimenti di sicurezza necessari ad evitare gli incendi e i disturbi al traffico aeroportuale, anche se il materiale non \u00e8 particolarmente nocivo per l'ambiente. In espansione nei paesi occidentali dal 2006, essa \u00e8 apprezzata in occasione di feste e matrimoni, ma per ragioni di sicurezza il suo uso viene sempre pi\u00f9 regolamentato (e talvolta proibito) dalle varie autorit\u00e0 statali e locali, come per esempio in Svizzera. In Germania la maggior parte degli stati federali ha introdotto l'obbligo di permesso, che attualmente di solito non viene concesso. In Australia si \u00e8 deciso un divieto provvisorio. Il rischio incendi \u00e8 rappresentato dal pericolo della discesa della lanterna ancora accesa su prati, alberi (soprattutto conifere che a causa della resina prendono fuoco facilmente) e anche su balconi, tetti in legno, barche, ecc. Il vento in quota rende imprevedibile il luogo di ricaduta della lanterna. Nel dicembre 2016 nelle alture toscane una lanterna ha causato l'incendio di circa 160 ettari di bosco; il responsabile del lancio della lanterna \u00e8 stato identificato e denunciato per incendio boschivo colposo.."}
{"id": "2528476", "revid": "124123", "url": "https://it.wikipedia.org/wiki?curid=2528476", "title": "Roger Bissi\u00e8re", "text": "Questo tipo di pittura viene anche chiamato Lirismo astratto.\nHa partecipato alla prima edizione di Documenta a Kassel nel 1955.\nDal 1923 al 1938 insegn\u00f2 all'Acad\u00e9mie Ranson"}
{"id": "2528480", "revid": "74173", "url": "https://it.wikipedia.org/wiki?curid=2528480", "title": "Governo della Scozia", "text": ""}
{"id": "2528485", "revid": "244212", "url": "https://it.wikipedia.org/wiki?curid=2528485", "title": "Willi Baumeister", "text": "Biografia.\nNato a Stoccarda, complet\u00f2 l'apprendistato di decoratore nel periodo compreso tra il 1905 e il 1907, interrotto dal servizio militare. In quegli anni frequent\u00f2 l'Accademia d'arte di Stoccarda (K\u00f6niglich W\u00fcrttembergische Akademie), sotto la guida di Robert Poetzelberger. Terminato il servizio militare, riprese gli studi all'Accademia, nella classe guidata dal pittore Adolf H\u00f6lzel, dove incontr\u00f2 l'amico di una vita, Oskar Schlemmer. Fece parte dello Zen 49 e della Secessione di Stoccarda.\nDopo un periodo influenzato dalla pittura di Paul C\u00e9zanne e dal cubismo, esegu\u00ec, tra il 1920 e il 1922, delle \"pitture murali\" ispirate all'opera di Le Corbusier e di Fernand L\u00e9ger in cui gli elementi naturali sono subordinati a composizioni puramente architettoniche. \nNel 1930 inizi\u00f2 una serie di bozzetti e pitture essenzialmente astratti a colori freddi ed intensi, in una tecnica a rilievo ottenuta mediante mescolanze di sabbia, gesso ed altre materie; caratteristiche di questi dipinti sono le reminiscenze dell'arte negra, azteca e degli ideogrammi cinesi.\nIn questi anni teneva corsi alla \u201cAcademia St\u00e4del \u201c di Francoforte frequentati dalla fotografa Marta Hoepffner prima che fosse costretto dal regime nazista a lasciare l'insegnamento nel 1933. Infatti le sue opere d'avanguardia erano state classificate \u201carte degenerata\u201d."}
{"id": "2528487", "revid": "834", "url": "https://it.wikipedia.org/wiki?curid=2528487", "title": "Mamas and the Papas", "text": ""}
{"id": "2528489", "revid": "697352", "url": "https://it.wikipedia.org/wiki?curid=2528489", "title": "Antonio Saura", "text": "Biografia.\nNato a Huesca, trascorse gli anni tra il 1936 ed il 1939 tra Barcellona, Valencia e Madrid a causa della Guerra di Spagna, al termine della quale visse ancora un anno a Huesca per poi tornare a Madrid. Nel 1943 contrasse la tubercolosi, malattia che lo costrinse a diversi interventi ed alla sostanziale immobilit\u00e0 per cinque anni. In questo periodo, inizi\u00f2 da autodidatta a dipingere ed a scrivere e, superata la malattia, tenne la sua prima mostra con le opere che aveva studiato e dipinto a Saragozza nel 1950, a cui segu\u00ec un'altra a Madrid nel 1952; nel frattempo aveva pubblicato anche la sua prima opera poetica, \"Programio\".\nTra il 1954 ed il 1955 si trasferisce a Parigi, dove si unisce al gruppo dei surrealisti e dove, nel 1957, tiene una mostra alla Gal\u00e9rie Stadler.\nTornato a Madrid, nel 1957 \u00e8 uno dei fondatori del gruppo \"El paso\", del quale rimase a capo fino al 1960, incontrando in questo periodo anche il critico Michel Tapi\u00e9. A partire dal 1960 smette di dipingere esclusivamente in bianco e nero avvicinandosi sempre pi\u00f9 al colore ed iniziando a creare anche alcune sculture. Nello stesso anno riceve il \"Premio Guggenheim\" a New York e intanto le sue opere cominciano ad essere esposte nei principali musei europei e americani.\nA partire dal 1966 compie diversi viaggi a Cuba, trovando nuova ispirazione per le sue opere e dove, nel 1968, partecipa al \"Congreso cultural\" dell'Avana. Nello stesso anno abbandona la tecnica dell'olio su tela per dedicarsi, per un periodo di circa dieci anni, alla pittura su carta, mentre nel 1969 dall'editore Gustavo Gili di Barcellona esce la prima monografia a lui dedicata, con testo di Jos\u00e9 Ayll\u00f3n.\nNegli ultimi decenni della sua carriera sperimenta altre forme artistiche, dalla scultura alla vetrata (notevole una \"Crocifissione\" del 1965 nella chiesa di San Tomaso ad Amsterdam), dalla grafica alla pittura muraria, tecnica quest'ultima di cui rimangono in particolare l'opera \"Senza centro\" (1968), nel \"Museo de la revoluci\u00f3n\" dell'Avana, e \"Elegia\" (1987), nel Palazzo comunale di Huesca.\nMuore a Cuenca nel 1998.\nLe sue opere sono oggi esposte in numerosi musei a livello mondiale, tra cui il \"Mus\u00e9e Picasso\" di Antibes, il \"Centre Pompidou\" di Parigi, lo \"St\u00e4delsches Kunstinstitut und St\u00e4dtische Galerie\" di Francoforte sul Meno, la \"National Gallery\" e la \"Tate Modern\" di Londra, il \"Museo Nacional Centro de Arte Reina Sof\u00eda\" di Madrid, il \"Guggemheim Museum\" e il \"Metropolitan Museum\" di New York."}
{"id": "2528490", "revid": "1522738", "url": "https://it.wikipedia.org/wiki?curid=2528490", "title": "Cary (La Ruota del Tempo)", "text": ""}
{"id": "2528500", "revid": "1305772", "url": "https://it.wikipedia.org/wiki?curid=2528500", "title": "Adelio Pagliarani", "text": "Biografia.\nContadino, secondo di quattro figli, dopo l'8 settembre 1943 entr\u00f2 a far parte della Resistenza riminese nel novembre dello stesso anno. Nel 1944 entr\u00f2 a far parte del 2\u00ba distaccamento del battaglione di Rimini della 29\u00aa Brigata GAP \"Gastone Sozzi\". Durante un'operazione di sabotaggio a una trebbiatrice, con l'obiettivo di impedire la raccolta del grano da consegnare ai nazifascisti, un gappista riminese fu riconosciuto e denunciato. Catturato, fu costretto sotto tortura a denunciare i compagni di lotta. \nGrazie al queste informazioni Adelio con i compagni Mario Capelli e Luigi Nicol\u00f2 vennero sorpresi il 14 agosto dai nazifascisti presso una delle due basi d'appoggio partigiane, situata presso la vecchia caserma di Via Ducale, nel centro storico di Rimini, mentre un quarto partigiano che era con loro, Alfredo Cecchetti, si salv\u00f2 fortunosamente.\nImprigionato, torturato e infine processato assieme ai suoi compagni da un tribunale tedesco, riconosciuto con loro colpevole in quanto \"trovati in complotto in un deposito clandestino di armi e munizioni a scopo terroristico e confessi di delitti compiuti contro la Nazione\", Adelio Pagliarani il 16 agosto fu condotto nella centrale piazza Giulio Cesare di Rimini ed impiccato assieme ai \"banditi\" Mario Capelli e Luigi Nicol\u00f2. Da quel momento in poi essi furono definiti i Tre Martiri, diventando simbolo della Resistenza e dei caduti nella lotta di Liberazione nel territorio della Provincia di Rimini.\nRiconoscimenti.\nNel 1944, una volta liberata Rimini dai nazifascisti, in memoria di Pagliarani e dei suoi due compagni fu mutata l'intitolazione della piazza ove era avvenuta l'esecuzione, assumendo l'attuale denominazione Piazza Tre Martiri.\nUna via della citt\u00e0 porta il nome di Adelio Pagliarani."}
{"id": "2528502", "revid": "7", "url": "https://it.wikipedia.org/wiki?curid=2528502", "title": "Lovin' Spoonful", "text": ""}
{"id": "2528510", "revid": "1573940", "url": "https://it.wikipedia.org/wiki?curid=2528510", "title": "Mohamed Ben Ahmed Abdelghani", "text": "Nel 1954 fu tra i primi a dare inizio alla guerra di liberazione nazionale. Nel 1965 appoggi\u00f2 il colpo di stato di Houari Boum\u00e9dienne ed entr\u00f2 nel Consiglio della rivoluzione. Nel 1974 divenne Ministro degli interni e nel marzo 1979 il presidente Chadli Bendjedid lo nomin\u00f2 primo ministro, carica che mantenne fino al 1984. Fu ministro di stato dal 1984 al 1988."}
{"id": "2528512", "revid": "26630", "url": "https://it.wikipedia.org/wiki?curid=2528512", "title": "Motori Diesel a pre-camera", "text": ""}
{"id": "2528515", "revid": "767487", "url": "https://it.wikipedia.org/wiki?curid=2528515", "title": "Gaizka Toquero", "text": "Biografia.\nHa iniziato la sua carriera sportiva nelle categorie inferiori di Deportivo Alav\u00e9s, CD Ariznabarra e Real Sociedad. Dopo tre stagioni in Segunda B, \u00e8 entrato a far parte dell'Athletic Club nel 2008, anche se \u00e8 stato prestato al SD Eibar fino al gennaio 2009. Nei suoi primi mesi al club di Bilbao divenne attaccante titolare insieme a Fernando Llorente. Ha segnato nella finale di Copa del Rey del 2009. Era molto apprezzato dai tifosi per la sua prestanza fisica, venendo solitamente accolto dal coro \"Ari, Ari, Ari, Toquero Lehendakari\". Nel 2015 si \u00e8 trasferito al Deportivo Alav\u00e9s, con il quale ha raggiunto la promozione in Prima Divisione. Nel 2019 si ritira, dopo una stagione intera nelle file del Real Saragozza senza giocare a causa di un infortunio."}
{"id": "2528516", "revid": "686936", "url": "https://it.wikipedia.org/wiki?curid=2528516", "title": "Stephen Gostkowski", "text": "Carriera professionistica.\nNew England Patriots.\nAl draft NFL 2006 Gostkowski fu selezionato come 118\u00aa scelta dai Patriots, debuttando come professionista il 10 settembre 2006 contro i Buffalo Bills, indossando la maglia numero 3.\nNei primi 4 anni scese in campo in tutte le partite; nella stagione 2010 dopo essere diventato \"restricted free agent\", il 17 aprile 2010 firm\u00f2 un'estensione contrattuale del valore di 1,759 milioni di dollari. Il 26 agosto firm\u00f2 un nuovo contratto per 4 anni a partire dal 2011 del valore di 14 milioni di dollari, di cui 5 milioni di garantiti. Nella nona partita del 2010 contro i Cleveland Browns sub\u00ec uno strappo al muscolo del quadricipite. Tre giorni dopo venne inserito in lista infortunati, chiudendo in anticipo la stagione regolare.\nIl 20 gennaio 2014, Gostkowski fu convocato per il suo secondo Pro Bowl in sostituzione di Matt Prater, impegnato con i Denver Broncos nel Super Bowl XLVIII, selezione avvenuta anche l'anno successivo. A fine stagione, Gostkowski vinse il Super Bowl XLIX battendo i Seattle Seahawks 28-24.\nIl 2 marzo 2015, i Patriots applicarono su Gostkowski la franchise tag. Dopo le prime tre gare della stagione fu premiato come giocatore degli \"special team\" del mese, in cui segn\u00f2 tutti i sette field goal tentati e giunse a quota 425 extra point trasformati consecutivamente, un record. A fine stagione fu convocato per il quarto Pro Bowl in carriera ed inserito nel First-team All-Pro dopo avere guidato la NFL con 151 punti segnati.\nIl 5 febbraio 2017 Gostkowski vinse il suo secondo Super Bowl, il LI, contro gli Atlanta Falcons ai tempi supplementari (prima volta nella storia del Super Bowl), con il punteggio di 34-28. In quell'occasione Gostkowski divenne il primo kicker della squadra vincente a non aver messo a segno nemmeno un extra point nella storia del Super Bowl. Dopo il primo touchdown dei Patriots, infatti, fall\u00ec il calcio, mentre in occasione del secondo e del terzo touchdown, la squadra opt\u00f2 per la conversione da due punti e il quarto e ultimo touchdown, essendo stato segnato nei tempi supplementari, pose fine alla partita.\nNella settimana 11 della stagione 2017, Gostkowski super\u00f2 il proprio record di franchigia di 58 yard, segnando dalla distanza di 62 yard nella vittoria sugli Oakland Raiders, venendo premiato come giocatore degli special team della AFC della settimana. Fu anche il sesto field goal pi\u00f9 lungo della storia della NFL.\nAlla fine della stagione 2018 Gostkowski vinse il Super Bowl LIII battendo i Los Angeles Rams per 13-3, il suo terzo anello. Nel corso della partita segn\u00f2 due field goal da 41 e 42 yard.\nIl 9 aprile 2019, dopo essere rimasto svincolato, firm\u00f2 nuovamente con i Patriots per altre due stagioni. Il 23 marzo 2020 fu svincolato definitivamente.\nTennessee Titans.\nIl 3 settembre 2020, Gostkowski firm\u00f2 con i Tennessee Titans. Il capo-allenatore, Mike Vrabel, era stato suo compagno ai Patriots dal 2006 al 2008. Nella settimana 3 segn\u00f2 un record in carriera di 6 field goal, incluso quello da 55 yard della vittoria per 31-30 sui Vikings."}
{"id": "2528518", "revid": "331282", "url": "https://it.wikipedia.org/wiki?curid=2528518", "title": "Lord Cromwell, Plays suite for seven voices", "text": ""}
{"id": "2528519", "revid": "768068", "url": "https://it.wikipedia.org/wiki?curid=2528519", "title": "Fran\u00e7ois-Joseph B\u00e9langer", "text": "Fu il pi\u00f9 importante architetto di giardini paesistici della Francia dell'epoca.\nStudi\u00f2 all'Acad\u00e9mie royale d'architecture e tra il 1765 ed il 1766 visit\u00f2 l'Inghilterra.\nNel 1777, in poco pi\u00f9 di due mesi, realizz\u00f2 lo Ch\u00e2teau de Bagatelle nel Bois de Boulogne, a Parigi, una delle sue opere migliori. In stile neoclassico, con decorazioni in stile etrusco, tra il 1778 ed il 1780 fu circondato da un notevole giardino all'inglese.\nUn altro giardino fu progettato verso il 1784 per un altro dei suoi padiglioni, le Folie Saint James di Neuilly-sur-Seine. A M\u00e9r\u00e9ville, nel 1786, realizz\u00f2 l'ultimo dei suoi grandi parchi.\nLavor\u00f2 in alcuni \"h\u00f4tel\" parigini e nel 1806 innalz\u00f2 la cupola in ghisa per la Halle aux Bl\u00e9s, in sostituzione di una precedente cupola in legno costruita alcuni decenni prima."}
{"id": "2528520", "revid": "533647", "url": "https://it.wikipedia.org/wiki?curid=2528520", "title": "Piraino", "text": "Piraino (\"Pirainu\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nIl paese, costellato di edifici religiosi, conserva ancora la sua struttura tipicamente medievale.\nGeografia fisica.\nPiraino sorge su un crinale che digrada bruscamente sul mare, tra i promontori di Capo d'Orlando e Capo Calav\u00e0.\nStoria.\nAppartenne ad alcune famiglie feudali: ai Lancia (dal sec. XIII al sec. XV), a Vincenzo Denti e all'Averna, il quale fu duca di Piraino dal 1656.\nSecondo la tradizione, il nome Piraino deriverebbe dal nome del ciclope che viveva su quella collina, \"Piracmone\", e che, sempre secondo la tradizione, avrebbe costruito il primo nucleo abitato in quella zona, intorno all'827 a.C.\nFin qui la leggenda. Per quanto riguarda invece le fonti storiche, le prime prove sull'esistenza di Piraino sono da collocarsi temporalmente intorno l'epoca della dominazione greca nell'isola (quindi intorno al VI secolo a.C.).\nDa qui in poi, Piraino sub\u00ec la stessa dominazione che tocc\u00f2 al resto della Sicilia: romana, barbara, bizantina, saracena, normanna.\nDurante la dominazione normanna, Piraino fu probabilmente trasformata in semplice terra demaniale, sotto il diretto controllo dello Stato.\nGrazie al matrimonio di stato fra Enrico VI, figlio dell'imperatore Federico Barbarossa, e Costanza d'Altavilla, figlia di Ruggero II, anche Piraino, pass\u00f2 sotto la dominazione sveva.\nFu in questo periodo che l'imperatore Federico II concesse il paese in feudo ai Lancia, marchesi del Vasto e del Monferrato. Tale concessione avvenne grazie al matrimonio che, nel 1246, Federico II stesso, aveva contratto con Bianca Lancia, figlia di Bonifacio, conte di Agliano.\nDurante il decennio che vide la lotta fra Svevi e Angioini, i Lancia combatterono in difesa della famiglia Sveva, e per questo, dopo l'avvento al potere dei signori d'Angi\u00f2, vennero confiscati loro tutti i beni, che riebbero solo dopo la guerra del Vespro, nel 1282, e cio\u00e8 con l'avvento degli Aragonesi in Sicilia.\nInoltre Giovanni d'Aragona, fratello di re Federico III, ed Infante d'Aragona, prese in moglie una figlia di Pietro Lancia.\nSempre durante il regno degli Aragona, Piraino dovette subire le incursioni degli arabi. In una delle quali, nel 1544, guidata dal pirata arabo Khayr al-D\u012bn Barbarossa (Ariadeno), venne ucciso a colpi di scimitarra l'arciprete di rito ortodosso Giovanni Maria Scolarici, mentre tentava la fuga dal paese per salvare, non solo se stesso, ma, soprattutto, le sacre particole dalle mani degli infedeli. L'evento \u00e8 tutt'oggi ricordato nel paese durante il periodo estivo, dove viene inscenato proprio l'arrivo dei Saraceni a Piraino, il tutto in abiti d'epoca. L'attacco del Barbarossa fu cos\u00ec grave da causare la mancanza di sacerdoti di rito ortodosso nella zona, la cui eredit\u00e0 spirituale fu presa in custodia da quelli di rito romano nel 1576.\nIl 27 settembre 2009 la Chiesa Ortodossa in Italia ha proclamato santi padre Giovanni Maria Scolarici e suo figlio Giuseppe.\nDurante il periodo di dominazione spagnola dell'isola, e pi\u00f9 specificatamente, nel 1627, il feudo di Piraino pass\u00f2 sotto il controllo di Vincenzo Denti, il quale, nel 1656, per privilegio del re Filippo IV di Spagna, ottenne il titolo di duca. Piraino, dunque, da semplice feudo era diventato un ducato.\nLa residenza dei Denti era il Palazzo Ducale, che esiste ancora oggi, sebbene fatiscente, e proprio sulla facciata frontale si possono ancora ammirare la meridiana e lo stemma ducale, simbolo del potere dei Denti.\nMonumenti e luoghi d'interesse.\nTra i monumenti di interesse architettonico spiccano: \nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Piraino fa parte delle seguenti organizzazioni sovracomunali: regione agraria n.8 (Colline litoranee di Patti)."}
{"id": "2528521", "revid": "131358", "url": "https://it.wikipedia.org/wiki?curid=2528521", "title": "Xabier Etxeita Gorritxategi", "text": ""}
{"id": "2528525", "revid": "2060202", "url": "https://it.wikipedia.org/wiki?curid=2528525", "title": "Festivalbar 2002 (compilation)", "text": "Festivalbar 2002 \u00e8 una compilation di brani musicali famosi nel 2002, pubblicata nell'estate di quell'anno in concomitanza con l'edizione omonima del Festivalbar. La compilation, in realt\u00e0 divisa in due diverse pubblicazioni e differenziata con copertine \"rossa\" e \"blu\", \u00e8 composta da quattro CD da 19 tracce l'uno, e i dischi sono equamente divisi, due nella \"rossa\" e due nella \"blu\".\nLa versione blu \u00e8 stata pubblicata dall'etichetta RCA, mentre la rossa dalla EMI.\nCuriosit\u00e0.\nNelle compilation, fra i brani in competizione, non \u00e8 presente il brano \"Cosa rester\u00e0 (In a Song)\" degli Eiffel 65, che tuttavia hanno partecipato alla manifestazione."}
{"id": "2528526", "revid": "2110845", "url": "https://it.wikipedia.org/wiki?curid=2528526", "title": "Louis de Froment", "text": "Biografia.\nNato in una nobile famiglia francese, ha cominciato gli studi musicali nel conservatorio della sua citt\u00e0. Ha poi continuato gli studi nel\nConservatoire national sup\u00e9rieur de musique et de danse de Paris (CNSMDP) di Parigi, ed era il pupillo di Louis Fourestier, Eugene Bigot e Andr\u00e9 Cluytens. Nel 1984 ha ricevuto il primo premio in Direzione.\nHa lavorato come Direttore d'Orchestra al Casin\u00f2 di Deuaville e di Cannes. Ha lavorato ancora come Capo del Permanent Chamber Orchestra della Radio di Nizza, al Luxembourg Philharmonic Orchestra della Radio-T\u00e9l\u00e9 Luxembourg, e all'ORTF Orchestra.\nMor\u00ec a Cannes all'et\u00e0 di 72 anni."}
{"id": "2528527", "revid": "121258828", "url": "https://it.wikipedia.org/wiki?curid=2528527", "title": "Marshalsea", "text": "La Marshalsea era una prigione situata sulla riva meridionale del fiume Tamigi, nel quartiere londinese di Southwark, vicino al London Bridge. Per oltre 500 anni (almeno dal 1329 fino alla sua chiusura, avvenuta nel 1842) ospit\u00f2 i condannati per sovversione, i marinai ammutinati, gli accusati di pirateria e, soprattutto, i debitori che non erano riusciti ad estinguere i loro debiti e che vi rimanevano finch\u00e9 ci\u00f2 non avveniva.\nLa prigione era gestita da privati, come tutte le prigioni inglesi del XIX secolo; l'aspetto dell'edificio era simile a quello di un \"college\" di Oxbridge, e funzionava come un sistema di estorsioni: i prigionieri che potevano pagare la tariffa avevano a disposizione un bar, un ristorante, un negozio, e il privilegio di poter lasciare la prigione durante il giorno. Tutti gli altri erano ammassati in una delle nove piccole stanze con dozzine di altri prigionieri, imprigionati spesso per diversi anni anche per debiti di modesta entit\u00e0, che per\u00f2 aumentavano per il mancato pagamento della prigione. \nUna commissione parlamentare rifer\u00ec nel 1729 che 300 detenuti erano morti di fame in un periodo di tre mesi, e che ogni giorno morivano tra otto e dieci prigionieri a causa del clima caldo.\nLa prigione accrebbe la propria notoriet\u00e0 nel XIX secolo tramite le opere dello scrittore inglese Charles Dickens, il cui padre venne rinchiuso a Marshalsea per un debito di 40 sterline e 10 scellini quando il romanziere aveva dodici anni. In seguito all'accaduto, il ragazzo dovette lasciare la scuola e lavorare in fabbrica per mantenersi. Dickens bas\u00f2 molti romanzi sulla vita nella prigione per debitori, in particolare \"La piccola Dorrit\", in cui il padre della protagonista \u00e8 imprigionato a Marshalsea.\nLa maggior parte della prigione fu demolita nel 1849, sebbene alcuni dei suoi edifici restarono in uso fino agli anni Settanta del XX secolo, ospitando un negozio di ferramenta e una latteria, e in seguito una tipografia della Marshalsea Press. Oggi quello che rimane \u00e8 un lungo muro di mattoni e due cancelli, che conducono ad un piccolo giardino pubblico e all'archivio di Southwark e alla locale biblioteca storica. Una targa ricorda l'esistenza del carcere e l'opera di Dickens in esso ambientato.\nL'origine del nome.\n\"Marshalsea\" \u00e8 storicamente una variante della parola \"marshalcy\", ovvero, in inglese, \"l'ufficio, il rango, la posizione del maresciallo\", derivante dell'Anglo-Francese \"mareschal\". \"Marshal\" significava originariamente maniscalco, dal tedesco antico \"marhaz\" (=\"cavallo\") e \"skalkaz\" (= \"skalkaz\").\n\"Marshalsea\" era il nome originario della Corte di Giustizia Marshalsea. Chiamata anche La Corte del limite, aveva la giurisdizione sui membri della famiglia reale che vivevano all'interno della zona limite, stabilita in 12 miglia di distanza dalla persona del Re, dovunque esso fosse stato, il che significava che era un tribunale (una corte) ambulante, che si spostava di pari passo con il Re.\nSouthwark.\nSouthwark (, localmente ) fu colonizzato dagli antichi Romani attorno all'anno 43. Esso era un punto d'ingresso per Londra dall'Inghilterra del sud, particolarmente lungo \"Watling Street\", la strada romana che passava per Canterbury, che correva per la \"Borough High Street\" di Southwark; essa divenne famosa per i suoi viaggiatori e i suoi alberghi (fra cui il \"Tabard Inn\" che Geoffrey Chaucer descrisse) e che Charles Mackay nel 1840 defin\u00ec \"squallida, triste, e con gente corrotta\"\ncome la sua popolazione criminale che si nascondeva sotto il London Bridge, l'unico ponte londinese che passasse sopra il Tamigi prima del 1729.\nI viaggiatori vi trovavano povert\u00e0, prostituzione, combattimenti tra orsi e, inevitabilmente, prigioni: nel 1796 ce n'erano ben quattro entro i suoi confini: la \"Clink Prison\", la \"King's Bench Prison\", la \"County Gaol\", la \"House of Correction\", la \"Borough Compter\", e la \"Marshalsea\", mentre in tutta Londra ce n'erano solo diciotto: le carceri di Southwark costituivano quindi un terzo del totale."}
{"id": "2528528", "revid": "152625", "url": "https://it.wikipedia.org/wiki?curid=2528528", "title": "Who Said", "text": ""}
{"id": "2528529", "revid": "1522738", "url": "https://it.wikipedia.org/wiki?curid=2528529", "title": "Erinin", "text": ""}
{"id": "2528530", "revid": "152625", "url": "https://it.wikipedia.org/wiki?curid=2528530", "title": "J.C.A.", "text": ""}
{"id": "2528531", "revid": "123214548", "url": "https://it.wikipedia.org/wiki?curid=2528531", "title": "Crateri di Rea", "text": "Segue una lista dei crateri d'impatto presenti sulla superficie di Rea. La nomenclatura di Rea \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI crateri di Rea portano i nomi di personaggi e luoghi legati a miti della creazione di varie culture."}
{"id": "2528533", "revid": "1428919", "url": "https://it.wikipedia.org/wiki?curid=2528533", "title": "Mario Capelli", "text": "Biografia.\nMario Capelli (noto anche come Cappelli), di professione lucidatore di mobili, secondo di tre figli, dopo l'8 settembre 1943 entr\u00f2 a far parte della Resistenza nel novembre dello stesso anno operando nella zona di San Leo. Nel 1944, rientrato a Rimini, entr\u00f2 a far parte del 2\u00ba distaccamento della 29\u00aa Brigata Gruppi di Azione Patriottica \"Gastone Sozzi\". Durante un'operazione di sabotaggio a una trebbiatrice, con l'obiettivo di impedire la raccolta del grano da consegnare ai nazifascisti, un gappista riminese fu riconosciuto e denunciato. Catturato, fu costretto sotto tortura a denunciare i compagni di lotta.\nGrazie al queste informazioni Mario con i compagni Adelio Pagliarani e Luigi Nicol\u00f2 vennero sorpresi il 14 agosto dai nazifascisti presso una delle due basi d'appoggio partigiane, situata presso la vecchia caserma di Via Ducale, nel centro storico di Rimini, mentre un quarto partigiano che era con loro, Alfredo Cecchetti, si salv\u00f2 fortunosamente. Imprigionato, torturato ed infine processato assieme ai suoi compagni da un tribunale tedesco, riconosciuto con loro colpevole in quanto \"trovati in complotto in un deposito clandestino di armi e munizioni a scopo terroristico e confessi di delitti compiuti contro la Nazione\", Mario Cappelli [sic] il 16 agosto fu condotto nella centrale piazza Giulio Cesare di Rimini e impiccato assieme ai \"banditi\" Adelio Pagliarani e Luigi Nicol\u00f2. Da quel momento in poi essi furono definiti i Tre Martiri, diventando simbolo della Resistenza e dei caduti nella lotta di Liberazione nel territorio della Provincia di Rimini.\nRiconoscimenti.\nNel 1944, una volta liberata Rimini dai nazifascisti, in memoria di Capelli e dei suoi due compagni fu mutata l'intitolazione della piazza ove era avvenuta l'esecuzione, assumendo l'attuale denominazione Piazza Tre Martiri. Una via della citt\u00e0 porta il nome di Mario Capelli."}
{"id": "2528542", "revid": "7", "url": "https://it.wikipedia.org/wiki?curid=2528542", "title": "What's Up, Tiger Lily", "text": ""}
{"id": "2528545", "revid": "1855146", "url": "https://it.wikipedia.org/wiki?curid=2528545", "title": "Contea di Foix", "text": "La contea di Foix era inizialmente un feudo indipendente della Francia meridionale.\nNacque nell'XI secolo ad opera di Bernardo Ruggero di Foix, dalla fusione della contea di Carcassonne con il feudo di Foix. Divenne in seguito una delle antiche province francesi, ed oggi il suo territorio \u00e8 compreso interamente nel dipartimento dell'Ari\u00e8ge.\nStoria.\nLe contea di Foix faceva parte in epoca romana del \"pays\" dei Volci Tectosagi; si divideva in alto e basso \"pays\" di Foix, ed aveva per localit\u00e0 principali Foix, Tarascon-sur-Ari\u00e8ge, Ax-les-Thermes, Pamiers, Saverdun, L\u00e9zat-sur-L\u00e8ze, Le Mas-d'Azil.\nIl \"pays\" di Foix, dopo aver fatto parte dell'Impero romano, del regno dei Visigoti, del regno merovingio, del Ducato d'Aquitania, dell'Impero carolingio ed infine della contea di Carcassonne fu nell'XI secolo dapprima eretto a feudo autonomo, quindi a contea (1050) in favore di Ruggero I di Foix, figlio di Bernardo Ruggero di Foix, e nipote di Ruggero I \"il vecchio\".\nSebbene fossero sempre vassalli dei conti di Tolosa, i conti di Foix cercarono di aumentare la propria influenza per tutto il periodo intercorrente dall'XI al XV secolo.\nNel 1290 i conti di Foix acquisirono la viscontea di B\u00e9arn, che divenne il centro dei loro domini.\nNel 1398 Isabella di Foix, erede del titolo, la port\u00f2 in dote alla casa de Grailly, in virt\u00f9 del suo matrimonio con Archambaud de Grailly. Nel XIII e XIV secolo i conti di Foix furono tra i pi\u00f9 potenti feudatari del Regno di Francia.\nLa contea fu eretta a contea-par\u00eca nel 1458.\nNel 1479 Eleonora di Navarra, che aveva sposato Gastone IV di Foix, mor\u00ec lasciando suo successore il nipote Francesco Febo; morto questi in giovane et\u00e0, fu sua sorella Caterina, sposando Giovanni d'Albret, che fece passare a tale famiglia la contea di Foix, oltre alla corona di Navarra; da quel momento i destini dei due territori furono uniti.\nConserv\u00f2 il suo stato di provincia sino alla Rivoluzione, quando si estendeva per 2.466 km\u00b2; nel 1790 fu unita al Couserans per formare il dipartimento dell'Ari\u00e8ge.\nNel 1999 nel territorio corrispondente all'antica contea vivevano 76.809 abitanti, l'agglomerato urbano pi\u00f9 importante era Pamiers, seguito da Foix."}
{"id": "2528546", "revid": "7", "url": "https://it.wikipedia.org/wiki?curid=2528546", "title": "You're a Big Boy Now", "text": ""}
{"id": "2528548", "revid": "767487", "url": "https://it.wikipedia.org/wiki?curid=2528548", "title": "Don Givens", "text": "Carriera.\nGiocatore.\nClub.\n\u00c8 un prodotto del vivaio del Manchester United, squadra con cui ha segnato un gol al debutto nel maggio 1969.\nDopo i \"Red Devils\", ha giocato altri 12 anni in Inghilterra: Luton Town, Queens Park Rangers, Birmingham City, Bournemouth e Sheffield United.\nNel 1982, ormai trentatreenne, si \u00e8 trasferito in Svizzera, nel Neuch\u00e2tel Xamax. Qui ha vinto un titolo nazionale, nel 1987, anno del ritiro dal calcio giocato.\nNazionale.\nCon l' ha collezionato 56 partite e 19 gol, tra cui una storica tripletta all'Unione Sovietica ed una quaterna contro la , rimasta ineguagliata, durante la campagna di qualificazione per gli europei del 1976.\nPer un periodo \u00e8 stato capocannoniere della Nazionale irlandese, superato qualche anno pi\u00f9 tardi da Frank Stapleton.\n\u00c8 membro della Hall of Fame della Football Association of Ireland.\nAllenatore.\nNel 1993-1994 ha avuto una breve esperienza alla guida del Neuch\u00e2tel Xamax, in massima divisione svizzera, dopo l'esonero di Uli Stielike.\nDopodich\u00e9 ha intrapreso una lunga carriera da allenatore delle giovanili che lo ha portato ad allenare per 3 anni le giovanili del Neuch\u00e2tel e per 3 anni le pi\u00f9 prestigiose dell'Arsenal.\nDal 2000 \u00e8, quasi ininterrottamente, il CT della Nazionale irlandese Under-21, squadra che guida tuttora.\n\u00c8 stato chiamato a guidare la Nazionale Maggiore per due brevi periodi, dopo gli esoneri di Mick McCarthy e Steve Staunton."}
{"id": "2528550", "revid": "131145", "url": "https://it.wikipedia.org/wiki?curid=2528550", "title": "Agostino Busti detto il Bambaia", "text": ""}
{"id": "2528557", "revid": "2178", "url": "https://it.wikipedia.org/wiki?curid=2528557", "title": "Tempio di Vesta (Tivoli)", "text": "Il tempio di Vesta \u00e8 un tempio di epoca romana situato nell'acropoli di Tivoli, in provincia di Roma, non distante dal tempio della Sibilla.\nStoria e struttura.\nCostruito sul finire del II secolo a.C. da Lucio Gellio, in epoca medievale fu trasformato in una chiesa, con il nome di Santa Maria Rotunda. In epoca recente, dopo secoli di incuria e saccheggio, fu ripristinato quanto restava dell'antica struttura; tracce di pitture cristiane sopravvissero all'interno della cella fino all'inizio del XX secolo.\nIl tempio a pianta circolare \u00e8 di tipo monoptero, di 14,25 metri di diametro, su un podio in calcestruzzo alto 2,39 metri, cinto in origine da un ordine architettonico in travertino con 18 colonne d'ordine corinzio, finemente intagliate e scanalate. Restano solo 10 colonne sorreggenti una trabeazione il cui fregio \u00e8 decorato con bucrani e festoni. All'interno, la cella presenta muri in calcestruzzo, trattati ad opus incertum. Se deriva dalla tradizione templare medio-italica l'alto basamento cilindrico rivestito in conci di travertino ad opus quadratum, il soffitto a cassettoni del portico anulare \u00e8 un ulteriore elemento di evidente derivazione ellenistica. Sul tutto doveva innalzarsi un tipico tetto conico.\nRiproduzioni e imitazioni.\nIl tempio fu riscoperto e studiato da famosi artisti del Rinascimento, come Sebastiano Serlio e l'architetto Andrea Palladio, che ne fecero studi accurati nei loro trattati sull'architettura. \nNel 1740 il tempio di Vesta fu riprodotto nelle incisioni di Giovanni Battista Piranesi e nell'800 appare nei quadri di numerosi artisti romantici. \nMolti edifici neoclassici, riproducono in tutto o in parte lo stile armonioso del tempio di Vesta di Tivoli, come in Inghilterra il \"Tivoli Corner\" della Bank of England costruita nel 1794-79 da Sir John Soane, il Mussenden Temple in Irlanda del Nord e il tempio della Sibilla a Pu\u0142awy in Polonia. "}
{"id": "2528559", "revid": "287204", "url": "https://it.wikipedia.org/wiki?curid=2528559", "title": "Annaberg (disambigua)", "text": ""}
{"id": "2528574", "revid": "149727", "url": "https://it.wikipedia.org/wiki?curid=2528574", "title": "Cunersdorf", "text": ""}
{"id": "2528576", "revid": "149727", "url": "https://it.wikipedia.org/wiki?curid=2528576", "title": "Geyersdorf", "text": ""}
{"id": "2528577", "revid": "149727", "url": "https://it.wikipedia.org/wiki?curid=2528577", "title": "Kleinr\u00fcckerswalde", "text": ""}
{"id": "2528579", "revid": "3115", "url": "https://it.wikipedia.org/wiki?curid=2528579", "title": "Luigi Nicol\u00f2", "text": "Biografia.\nFalegname, dopo l'8 settembre 1943 decise di aderire alla Resistenza, spostandosi in montagna all'inizio del 1944 ed entrando nelle file della neocostituita Brigata Garibaldi Romagnola, distinguendosi nei combattimenti nella zona di San Paolo in Alpe. Catturato con altri riminesi a Santa Sofia durante il rastrellamento di aprile che port\u00f2 al temporaneo dissolvimento della formazione partigiana, fu deportato in Germania ma riusc\u00ec tuttavia a fuggire dal treno durante il viaggio di trasferimento. Rientrato a Rimini, entr\u00f2 a far parte del 2\u00ba distaccamento della 29\u00aa Brigata GAP \"Gastone Sozzi\" con il nome di \"Gino\" o \"Stunf\u00e9in\".\nDurante un'operazione di sabotaggio a una trebbiatrice, con l'obbiettivo di impedire la raccolta del grano da consegnare ai nazifascisti, un gappista riminese fu riconosciuto e denunciato. Catturato, fu costretto sotto tortura a denunciare i compagni di lotta. Grazie al queste informazioni Luigi con i compagni Adelio Pagliarani e Mario Capelli vennero sorpresi il 14 agosto dai nazifascisti presso una delle due basi d'appoggio partigiane, situata presso la vecchia caserma di Via Ducale, nel centro storico di Rimini, mentre un quarto partigiano che era con loro, Alfredo Cecchetti, si salv\u00f2 fortunosamente.\nImprigionato, torturato ed infine processato assieme ai suoi compagni da un tribunale tedesco, riconosciuto con loro colpevole in quanto \"trovati in complotto in un deposito clandestino di armi e munizioni a scopo terroristico e confessi di delitti compiuti contro la Nazione\", Luigi Nicol\u00f2 il 16 agosto fu condotto nella centrale piazza Giulio Cesare di Rimini ed impiccato assieme ai \"banditi\" Adelio Pagliarani e Mario Capelli. Da quel momento in poi essi furono definiti i Tre Martiri, diventando simbolo della Resistenza e dei caduti nella lotta di Liberazione nel territorio della Provincia di Rimini.\nRiconoscimenti.\nNel 1944, una volta liberata Rimini dai nazifascisti, in memoria di Nicol\u00f2 e dei suoi due compagni fu mutata l'intitolazione della piazza ove era avvenuta l'esecuzione, assumendo l'attuale denominazione Piazza Tre Martiri.\nUna via della citt\u00e0 porta il nome di Luigi Nicol\u00f2."}
{"id": "2528580", "revid": "1494169", "url": "https://it.wikipedia.org/wiki?curid=2528580", "title": "Onan (disambigua)", "text": ""}
{"id": "2528581", "revid": "287204", "url": "https://it.wikipedia.org/wiki?curid=2528581", "title": "Prove di ripresa", "text": "Le prove di ripresa o \"test shooting\" corrispondono a una fase preliminare della lavorazione in cui ai teatri di posa vengono testate le sequenze pi\u00f9 difficili con l'apporto di controfigure e cascatori.\nQuesta fase di riprese \u00e8 necessaria alla riuscita delle scene di pi\u00f9 difficile realizzazione in quanto vengono appunto provate le parti complicate. I test shooting si effettuano all'interno dei set cinematografici e coprono l'arco di alcuni giorni se non una/due settimane precedenti all'inizio della vera e propria lavorazione."}
{"id": "2528582", "revid": "147575", "url": "https://it.wikipedia.org/wiki?curid=2528582", "title": "Test shooting", "text": ""}
{"id": "2528583", "revid": "889336", "url": "https://it.wikipedia.org/wiki?curid=2528583", "title": "Nazionale Under-21 di calcio dell'Irlanda", "text": "La Nazionale irlandese di calcio Under-21 \u00e8 la rappresentativa calcistica dell'Irlanda ed \u00e8 posta sotto l'egida della Football Association of Ireland.\nPartecipa al campionato europeo di categoria che si tiene ogni due anni, ma non si \u00e8 mai qualificata ad una fase finale."}
{"id": "2528585", "revid": "767487", "url": "https://it.wikipedia.org/wiki?curid=2528585", "title": "Antonio Pezzella", "text": "Fu presidente di Poste Vita."}
{"id": "2528589", "revid": "599013", "url": "https://it.wikipedia.org/wiki?curid=2528589", "title": "Yang Yong-eun", "text": "Compete principalmente nel Japan Golf Tour, dove finora ha vinto quattro tornei.\nNell'agosto 2009 ha ottenuto il pi\u00f9 importante successo della propria carriera imponendosi in uno dei quattro tornei major, primo sudcoreano della storia, e aggiudicandosi il PGA Championship dopo un testa a testa finale con Tiger Woods, classificatosi secondo.\nComplessivamente in carriera si \u00e8 imposto in 9 tornei."}
{"id": "2528590", "revid": "116829202", "url": "https://it.wikipedia.org/wiki?curid=2528590", "title": "Psicotanatologia", "text": ""}
{"id": "2528592", "revid": "287204", "url": "https://it.wikipedia.org/wiki?curid=2528592", "title": "Tanatologia psicologica", "text": ""}
{"id": "2528593", "revid": "92723", "url": "https://it.wikipedia.org/wiki?curid=2528593", "title": "Girolamo D'Andrea", "text": ""}
{"id": "2528594", "revid": "92723", "url": "https://it.wikipedia.org/wiki?curid=2528594", "title": "Luigi Bilio", "text": ""}
{"id": "2528596", "revid": "118031", "url": "https://it.wikipedia.org/wiki?curid=2528596", "title": "Y. E. Yang", "text": ""}
{"id": "2528599", "revid": "216538", "url": "https://it.wikipedia.org/wiki?curid=2528599", "title": "Italia ai campionati mondiali di atletica leggera", "text": ""}
{"id": "2528603", "revid": "599013", "url": "https://it.wikipedia.org/wiki?curid=2528603", "title": "Schaefer", "text": ""}
{"id": "2528604", "revid": "126257", "url": "https://it.wikipedia.org/wiki?curid=2528604", "title": "Sch\u00e4fer", "text": ""}
{"id": "2528610", "revid": "125944088", "url": "https://it.wikipedia.org/wiki?curid=2528610", "title": "Pirilla", "text": "La pirilla \u00e8 un pane prodotto durante la panificazione casalinga tradizionale, ottenuto con impasto lievitato di acqua e farina di grano duro. Ottenuta per colatura diretta sulla pietra di un forno a legna con l'aiuto di una paletta. Ha una forma rotondeggiante di circa 20\u00a0cm di diametro e pochi centimetri di spessore, presenta la faccia superiore liscia, quasi levigata, dura ma non croccante. La pasta interna ha un aspetto compatto e quasi gommoso con piccoli alveoli. Richiede brevi tempi di cottura (meno di un'ora).\nNella pasta, specie se nata per essere mangiata senza condimento, possono essere inserite olive nere intere per dare sapore, a volte uva passa. Se la pirilla contiene altri ingredienti, come pomodoro, pezzi di zucca, cipolla, ecc. pu\u00f2 prendere localmente un nome pi\u00f9 specifico (ad esempio cucuzzata).\nLo spessore e la pasta compatta permettono un comodo spacco per la farcitura. La farcitura pi\u00f9 usata era il pomodoro fresco, spesso solo il seme e gli umori interni del pomodoro, olio e sale. Pure peperoni fritti, a volte pure accompagnati da pomodoro fresco. Vanno molto bene le farciture che bagnano la pasta e l'ammorbidiscono un po', come i sughetti di pomodoro, cipolla e peperoni ma pure i pezzetti di carne di cavallo. Una variante della farcitura sono i peperoni fritti con fette di mortadella.\nSinonimi.\nPresenta vari sinonimi nel Salento. I pi\u00f9 usati sono frizzulu (Scorrano), pirilla (Ortelle, Castro), pitilla (Specchia Gallone, Poggiardo, San Cesario di Lecce), 'mpilla (Sannicola), pilla (Cursi, Cutrofiano, Melpignano, Otranto), simeddhra (Tricase, Depressa)\nPreparazione.\nLa pastina era preparata coi resti degli impasti recuperati dai lavaggi dei contenitori. Nella panificazione tradizionale era prodotta in pochi pezzi e generalmente destinata al consumo degli stessi panificatori occupati per diverse ore nelle operazioni di impasto e cottura. A volte era prodotta appositamente con impasti ad hoc per il consumo casalingo e per distribuzione tra parenti e amici. Non era destinata alla vendita. Con la riscoperta delle antiche tradizioni alcuni forni industriali la producono e la vendono.\nStoria.\nNella tradizione salentina, comune ad altre tradizioni contadine, si procedeva con cadenza regolare alla panificazione, spesso in capientissimi forni a legna pubblici. Gli intervalli di panificazione potevano essere variabili, da cadenze bisettimanali fino a periodi di oltre tre mesi, per cui il quantitativo di farina di una o pi\u00f9 famiglie associate, poteva costituirsi anche da un impasto di 100\u2013200\u00a0kg. Nella panificazione una quota limitata (20%) si costituiva da pezzi pane morbido da consumarsi nei primissimi giorni in genere da tagliarsi a fette. Moltissime risultano le varianti del pane fresco spesso associate alla presenza nell'impasto di olive nere, zucca, cipolla, ecc.. o a particolari lavorazioni (taralli, pirille, ecc..) per il consumo diretto senza particolari condimenti aggiunti. La quota maggiore dell'impasto di panificazione veniva riservato, in genere, alla produzione di friselle, un biscotto di pi\u00f9 lunga conservazione rispetto al pane fresco garantendo intervalli di panificazione maggiori.\nAl termine della infornatura, i recipienti e le madie sporche dell'impasto lievitato venivano sciacquate con pochissima acqua e la pastina ottenuta calata direttamente sul piano arroventato del forno. Si cuoceva molto in fretta e veniva consumata nel forno stesso per una colazione di ristoro tra gli addetti.\nLa pirilla, pertanto, rappresenta pi\u00f9 che un tipo di pane, una testimonianza del mondo agricolo arcaico ormai scomparso e molti comuni nel leccese la omaggiano con feste e sagre. La pi\u00f9 importante e consolidata \u00e8 la Festa della Pirilla nel Comune di Ortelle che nell'estate del 2009 si \u00e8 svolta per la ventinovesima volta, essendo tra l'altro una delle pi\u00f9 antiche sagre gastronomiche in assoluto nella Provincia di Lecce. All'evento \u00e8 accordato il patrocinio da parte della Presidenza del Consiglio dei ministri - Ministero per i Rapporti con le Regioni, del Presidente della Regione Puglia e del Comune stesso."}
{"id": "2528614", "revid": "451602", "url": "https://it.wikipedia.org/wiki?curid=2528614", "title": "Festivalbar 2003 (compilation)", "text": "Festivalbar 2003 \u00e8 una compilation di brani musicali famosi nel 2003, pubblicata nell'estate di quell'anno in concomitanza con l'edizione omonima del Festivalbar. La compilation, in realt\u00e0 divisa in due diverse pubblicazioni e differenziata con copertine \"rossa\" e \"blu\", \u00e8 composta da quattro cd da 18 tracce l'uno, e i dischi sono equamente divisi, due nella \"rossa\" e due nella \"blu\".\nLa versione blu \u00e8 stata pubblicata dall'etichetta WMI, mentre la rossa dalla Universal."}
{"id": "2528615", "revid": "74801", "url": "https://it.wikipedia.org/wiki?curid=2528615", "title": "Ain el-Gazala", "text": "Ain el-Gazala (, \"\u02bfAyn al-Ghaz\u0101la\", cio\u00e8 \"Fonte della gazzella\") \u00e8 una localit\u00e0 situata nella parte orientale della Libia, tra le citt\u00e0 di Derna e Tobruch.\nGeografia fisica.\nLa localit\u00e0 si trova in pieno deserto, in fondo ad una profonda insenatura lungo il Golfo di Bomba, nel mar Mediterraneo\nSecondo fonti FAO ad Ain el-Gazala si trovano impianti di piscicoltura basati sul pompaggio di acqua di mare a temperatura di 20-.\nEventi storici.\nAll'inizio della seconda guerra mondiale, la Libia era una colonia italiana e la localit\u00e0 fu sede di un'importante battaglia.\nDal 20 giugno 1940 l'aeroporto era sede del 14\u00ba Stormo con il 44\u00ba Gruppo fino alla fine di luglio."}
{"id": "2528623", "revid": "93556", "url": "https://it.wikipedia.org/wiki?curid=2528623", "title": "Seconda battaglia di Dego", "text": "La battaglia di Dego fu combattuta tra il 14 e il 15 aprile 1796 tra le truppe francesi dell'Armata d'Italia comandata dal Generale Napoleone Bonaparte, inviato in Italia dal Direttorio per contrastare la politica antirivoluzionaria e antifrancese degli Asburgo, contro ci\u00f2 che rimaneva delle truppe austriache e del Regno di Piemonte e Sardegna, gi\u00e0 sconfitte nelle due precedenti battaglie di Montenotte e Millesimo.\nLa battaglia.\nL'ordine.\nAll'alba del giorno 11 aprile 1796 la brigata austriaca del generale Matias Rukavina, composta due battaglioni tedeschi (IR n. 50 Conte Stain e IR n. 49 Conte Pellegrini) e tre compagnie del \"Frei Korp\" di Giulay, si accingeva a raggiungere Montenotte. L'artiglieria, forte di 18 cannoni leggeri da tre libbre, 4 da sei libbre e 2 obici, manovrati da un totale di 200 artiglieri, comandati da un tenente colonnello, venne lasciata in Dego. Le truppe imperiali, ma tuttavia dipendenti dal comando del Re di Sardegna, facenti parte della brigata guidata dal generale Giovanni Provera e situate sulla riva sinistra della Bormida, erano 12 compagnie croate e slovene del Corpo Franco di Giulay, due battaglioni lombardi del IR n. 44, Conte Belgiojoso, e due compagnie granatiere tedesche del IR n. 27, Conte Strassoldo.\nOltre a Provera, anche i generali Michelangelo Alessandro Colli-Marchini ed Eugen Gillis Wilhelm Graf Mercy d'Argenteau erano giunti in Piemonte come generali brigadieri di un contingente di circa 9000 soldati austriaci che venne aggregato all'esercito piemontese a seguito della Convenzione di Milano siglata tra Austria e Sardegna nell'autunno del 1792. Provera, a mezzogiorno del 12 aprile, si trovava sulle alture di Carcare, in attesa del rapporto di truppe inviate in ricognizione verso sud. Nel frattempo cominciarono ad arrivare le prime notizie a proposito di Montenotte. Un ulteriore rinforzo per le file piemontesi era costituito dal reggimento \"La Marina\", guidato dal colonnello Giuseppe Amedeo Avogadro di Ronco e che contava su circa 700 soldati (divisi in due battaglioni di quattro compagnie ciascuno).\nAll'alba del 13 i francesi operarono un aggiramento delle posizioni di Provera con un movimento fulmineo. L'azione prosegu\u00ec e arrivarono a sorprendere le truppe dell'IR n. 44 e dell'IR n. 27 che si ritirarono precipitosamente. Provera, rimasto con poco pi\u00f9 di 700 uomini, venne circondato e non pot\u00e9 far altro che rifugiarsi nel Castello di Cosseria. Come azioni in preparazione allo scontro, Avogadro si preoccup\u00f2 di spianare il terreno circostante alle posizioni dell'artiglieria e di inviare alcuni picchetti in perlustrazione, uno di questi sorprese indifesa una batteria francese e ne cattur\u00f2 un cannone. La mattina del 13 aprile giunsero a Dego il terzo battaglione tedesco dell'IR n. 26 Barone Schroder, che contava su circa 600 uomini, e un battaglione del reggimento Monferrato (circa 350 uomini). I difensori di Dego alle ore 12 del 14 aprile erano in totale 3000 uomini circa.\nIl primo assalto.\nDopo la presa di Cosseria Bonaparte pot\u00e9 concentrarsi su Dego. Il primo assalto avvenne poco dopo mezzogiorno secondo lo schema elaborato il giorno prima dal generale Massena. Innanzitutto vennero divise le due mezze brigate 21^ e 99^. La colonna di destra, al comando dell'aiutante generale La Salcette, torn\u00f2 al villaggio di Girini e da l\u00ec a Bric Sodan per minacciare alle spalle il nemico. Una parte di queste truppe si spinse sino a Bric Sodan e l\u00ec fece ripiegare un battaglione del Reggimento Monferrato, due austriaci del Reggimento \"Hoch und Deutschmeister\" e un battaglione \"Alvinczy\". La colonna di sinistra, comandata dallo stesso Massena, circond\u00f2 gli avamposti nemici di Costa e del Castello.\nLa seconda grossa unit\u00e0, dopo aver guadato il fiume Bormida per ben due volte, raggiunse rapidamente la linea difensiva Bric Casan \u2013 Bric Rosso. Assaliti su tutti i fronti, i piemontesi furono costretti a ritirarsi, ma furono per lo pi\u00f9 decimati (tranne qualche valoroso che riusc\u00ec a riparare verso nord combattendo). Alle cinque della sera Massena conquistava Dego catturando oltre 2000 prigionieri.\nIl secondo assalto.\nUn contrattacco austriaco, avvenuto la mattina del 15 aprile, aveva sorpreso i francesi nel sonno e il comandante Vukassovich riconquist\u00f2 Dego.\nIn realt\u00e0 il possesso di Dego da parte degli alleati era veramente debole e Bonaparte poco dopo mezzogiorno attacc\u00f2 il luogo. La tenacia dei difensori fu sorprendente e, non solo resistettero al primo attacco, ma arrivarono persino al contrattacco facendo arretrare i francesi sia sul fianco destro, che su quello sinistro (la cui offensiva era comandata da Massena). Vukassovich arriv\u00f2 persino a scongiurare un aggiramento che sarebbe stato fatale. Nonostante la forte difensiva, lo stesso comandante austriaco si accorse che la sconfitta sarebbe stata inevitabile, a causa delle enorme perdite, e si arrese ritirandosi.\nEpilogo.\nA causa della sconfitta gli austriaci furono costretti a ritirarsi verso la Lombardia, ma Bonaparte invece di inseguirli come desiderava il Direttorio, prefer\u00ec finire ci\u00f2 che restava dell'esercito sabaudo.\nIn questo modo gli austriaci persero la seconda possibilit\u00e0 di battere i francesi (dopo Montenotte). D'Argetenteau, il maggior responsabile della disfatta, fu deferito al giudizio del Consiglio Aulico di Guerra e perse il suo posto da governatore di Brno (allora Brunn) dove mor\u00ec il 1819.\nVukassovich, per l'azione di Dego si guadagn\u00f2 la promozione a generale brigadiere e continu\u00f2 a combattere i francesi sino al 1809, quando mor\u00ec nella battaglia di Wagram da generale di divisione a 54 anni."}
{"id": "2528624", "revid": "152625", "url": "https://it.wikipedia.org/wiki?curid=2528624", "title": "Thicke", "text": ""}
{"id": "2528626", "revid": "287204", "url": "https://it.wikipedia.org/wiki?curid=2528626", "title": "Pagoda giapponese", "text": "La pagoda in Giappone \u00e8 chiamata , a volte o e storicamente deriva dalla pagoda cinese, a sua volta un'interpretazione dell'indiano \"stupa\". Come lo \"stupa\", le pagode erano originariamente usate come reliquiari ma in molti casi finirono per perdere questa funzione. Le pagode sono la quintessenza del buddismo e una componente importante nei complessi del tempio buddista giapponese ma, poich\u00e9 fino alla legge di separazione tra Kami e Buddha del 1868, un santuario shintoista era normalmente anche un tempio buddista e viceversa, non sono rari nemmeno nei santuari. Il famoso Santuario di Itsukushima, per esempio, ne ha uno.\nDopo la Restaurazione Meiji la parola \"t\u014d\", un tempo usata esclusivamente in un contesto religioso, significava anche \"torre\" nel senso occidentale, come ad esempio per la .\nTra le molte forme della pagoda giapponese, alcune sono costruite in legno e sono conosciute collettivamente come , ma la maggior parte \u00e8 scolpita nella pietra (. Le pagode di legno sono grandi edifici con due piani (come la ) o un numero dispari di piani. Le pagode in legno esistenti con pi\u00f9 di due piani ne hanno quasi sempre tre (e sono quindi chiamate ) o cinque (e sono chiamate . Le pagode in pietra sono quasi sempre piccole, di solito ben al di sotto dei 3 metri, e di solito non offrono spazi utilizzabili. Se hanno pi\u00f9 di un piano, vengono chiamate o .\nLe dimensioni di una pagoda sono misurate in \"ken\", dove un ken \u00e8 l'intervallo tra due pilastri di un edificio in stile tradizionale. Un \"tah\u014dt\u014d\" per esempio pu\u00f2 essere 5x5 ken o 3x3 ken. La parola viene solitamente tradotta in inglese come \"bay\" ed \u00e8 meglio intesa come indicazione delle proporzioni che come unit\u00e0 di misura.\nStoria.\nLo \"stupa\" era in origine un semplice tumulo contenente le ceneri del Buddha che col tempo divenne pi\u00f9 elaborato, mentre il suo pinnacolo cresceva proporzionalmente pi\u00f9 grande. Dopo aver raggiunto la Cina, lo stupa incontr\u00f2 la torre di guardia cinese e si svilupp\u00f2 nella pagoda, una torre con un numero dispari di piani. Il suo uso si diffuse poi in Corea e, da l\u00ec, in Giappone. In seguito al suo arrivo in Giappone insieme al buddismo nel VI secolo, la pagoda divenne uno dei punti focali dei primi giapponesi \"garan\". In Giappone si \u00e8 evoluta per forma, dimensioni e funzionalit\u00e0, perdendo infine il suo ruolo originario di reliquiario. \u00c8 diventata anche estremamente comune, mentre nel continente asiatico \u00e8 rara.\nCon la nascita di nuove sette nei secoli successivi, la pagoda perse importanza e fu di conseguenza relegata ai margini del \"garan\". I templi delle sette J\u014ddo hanno raramente una pagoda. Durante il periodo Kamakura la setta Zen arriv\u00f2 in Giappone e i loro templi normalmente non includono una pagoda.\nLe pagode in origine erano reliquie e non contenevano immagini sacre, ma in Giappone molte, ad esempio la pagoda a cinque piani del H\u014dry\u016b-ji, custodiscono statue di varie divinit\u00e0. Per consentire l'apertura di una stanza al piano terra e quindi creare uno spazio utilizzabile, l'asta centrale della pagoda, che originariamente toccava il suolo, era accorciata ai piani superiori, dove poggiava su travi di sostegno. In quella stanza sono custodite statue dei principali oggetti di culto del tempio. All'interno delle pagode di Shingon ci possono essere dipinti di divinit\u00e0 chiamate ; sul soffitto e sul corpo centrale ci possono essere decorazioni e dipinti.\nStile ed evoluzione della struttura.\nIl bordo della gronda di una pagoda forma una linea retta, con ciascun bordo successivo pi\u00f9 corto dell'altro. Maggiore \u00e8 la differenza di lunghezza (un parametro chiamato in giapponese) tra i piani, pi\u00f9 solida e sicura sembra essere la pagoda. Sia il \"teigen\" che il fastigio sono maggiori nelle pagode pi\u00f9 vecchie, dando loro un senso di solidit\u00e0. Viceversa, le pagode recenti tendono ad essere pi\u00f9 ripide e hanno pinnacoli pi\u00f9 corti, creando sagome pi\u00f9 sottili.\nDal punto di vista strutturale, le vecchie pagode avevano una oltre il quale si ergeva il . Attorno a esso sarebbero stati eretti i pilastri di sostegno del primo piano, poi le travi che sostenevano le gronde e cos\u00ec via. Gli altri piani sarebbero stati costruiti sopra quello completato, e in cima al pilastro principale sarebbe stato finalmente inserito il fastigio. In epoche successive, tutte le strutture di supporto sarebbero state montate in una volta, e in seguito a loro furono fissate parti con una funzione pi\u00f9 estetica.\nLe prime pagode avevano un pilastro centrale che penetrava profondamente nel terreno. Con l'evoluzione delle tecniche architettoniche, \u00e8 stato prima messo a riposo su una base di pietra a livello del suolo, poi \u00e8 stato accorciato e messo a riposo su travi al secondo piano per consentire l'apertura di una stanza.\nIl loro ruolo all'interno del tempio diminu\u00ec gradualmente mentre venivano sostituiti funzionalmente dalle sale principali (\"kond\u014d\"). Originariamente il fulcro dello Shingon e del Tendai \"garan\", furono spostati pi\u00f9 tardi ai suoi bordi e infine abbandonati, in particolare dalle sette Zen, le ultime ad apparire in Giappone.\nPerdita di importanza della pagoda all'interno del \"garan\".\nA causa delle reliquie che contenevano, le pagode di legno erano il fulcro del \"garan\", i sette edifici considerati indispensabili per un tempio. A poco a poco hanno perso importanza e sono stati sostituiti dal \"kond\u014d\" (sala dorata), a causa dei poteri magici che si ritiene falsamente trovino all'interno delle immagini ospitate nell'edificio. Questa perdita di status era cos\u00ec completa che le scuole Zen, arrivate in ritardo in Giappone dalla Cina, normalmente non hanno alcuna pagoda nel loro garan. La disposizione dei quattro templi illustra chiaramente questa tendenza: essi sono in ordine cronologico Asuka-dera, Shitenn\u014d-ji, H\u014dry\u016b-ji, e Yakushi-ji. Nel primo, la pagoda era al centro del \"garan\" circondata da tre piccoli \"kond\u014d\" (vedi la ricostruzione della disposizione originale del tempio). Nel secondo, un singolo \"kond\u014d\" \u00e8 al centro del tempio e la pagoda si trova di fronte ad esso. Nel H\u014dry\u016b-ji, sono uno accanto all'altro. Il Yakushi-ji ha un singolo, grande \"kond\u014d\" al centro con due pagode ai lati. La stessa evoluzione pu\u00f2 essere osservata nei templi buddisti in Cina.\nLe pagode in pietra.\nLe pagode in pietra (\"sekit\u014d\") sono solitamente fatte di materiali come l'apatite o il granito, sono molto pi\u00f9 piccole di quelle di legno e sono finemente scolpite. Spesso portano iscrizioni in sanscrito, figurine buddiste e date del calendario lunare giapponese \"neng\u014d\". Come quelli di legno, sono per lo pi\u00f9 classificabili sulla base del numero di storie come \"tas\u014dt\u014d\" o \"h\u014dt\u014d\", ma ci sono tuttavia alcuni stili quasi mai visti in legno, vale a dire il \"gorint\u014d\", il \"muh\u014dt\u014d\", l\"'h\u014dky\u014dint\u014d\" e il \"kasat\u014dba\".\n\"Tas\u014dt\u014d\" o \"taj\u016bt\u014d\".\nCon alcune eccezioni molto rare, \"tas\u014dt\u014d\" (chiamato anche \"taj\u016bt\u014d\", \u591a\u5c64\u5854) ha un numero dispari di storie, normalmente comprese tra tre e tredici. Solitamente sono alte meno di tre metri, ma a volte possono essere molto pi\u00f9 alti. La pi\u00f9 alta ancora esistente \u00e8 una pagoda di 13 piani ad Hannya-ji a Nara, che \u00e8 di 14.12 m. Spesso sono dedicati al Buddha e non offrono spazi utilizzabili, ma alcune hanno un piccolo spazio al cui interno \u00e8 conservata un'immagine sacra. Nel pi\u00f9 antico esemplare esistente, mentre il bordo di ogni piano \u00e8 parallelo al terreno, ogni piano successivo \u00e8 pi\u00f9 piccolo, risultando una forma fortemente inclinata. I tas\u014dt\u014d pi\u00f9 moderni tendono ad avere una forma meno pronunciata.\n\"H\u014dt\u014d\".\nA \u00e8 una pagoda composta da quattro parti: una bassa pietra di fondazione, un corpo cilindrico con una cima arrotondata, un tetto a quattro lati e un pinnacolo. A differenza del \"tah\u014dt\u014d\" che \u00e8 simile (vedi la sezione sotto) non ha un tetto a falda (\"mokoshi\") intorno al suo nucleo circolare. Come il \"tah\u014dt\u014d\" prende il nome dalla divinit\u00e0 buddista Tah\u014d Nyorai. L\"'h\u014dt\u014d\" nacque durante il primo periodo Heian, quando le sette Tendai e Shingon arrivarono per la prima volta in Giappone. Infatti, poich\u00e9 non esiste nel continente asiatico, si ritiene che sia stato inventato in Giappone.\nEsisteva un h\u014dt\u014d a grandezza naturale, ma quasi solo quelli in miniatura sopravvivono, normalmente fatti di pietra e/o metallo.\n\"Gorint\u014d\".\nIl \u00e8 una pagoda che si trova quasi solo in Giappone e si ritiene sia stata prima adottata dalle sette Shingon e Tendai durante il medio periodo Heian. \u00c8 usato come una lapide o come un cenotafio, ed \u00e8 quindi una vista comune nei templi buddisti e nei cimiteri. \u00c8 anche chiamato (\"stupa a cinque anelli\") o , dove il termine \"sotoba\" \u00e8 una traslitterazione della parola sanscrita stupa.\nIn tutte le sue varianti, il \"gorint\u014d\" \u00e8 costituito da cinque blocchi (anche se a volte questo numero pu\u00f2 essere difficile da rilevare), ognuno con una delle cinque forme che simboleggiano i Cinque Elementi che si ritiene siano i mattoni fondamentali della realt\u00e0: terra (cubo), acqua (sfera), fuoco (piramide), aria (mezzaluna) ed etere, energia o vuoto (loto). Gli ultimi due anelli (aria ed etere) sono visivamente e concettualmente uniti in un unico sottogruppo.\n\"H\u014dky\u014dint\u014d\".\nIl \u00e8 una grande pagoda in pietra cos\u00ec chiamata perch\u00e9 inizialmente conteneva il s\u016btra. In origine era usato come cenotafio per il re di Wuyue - Qian Liu in Cina.\nSi ritiene che la tradizione del \"h\u014dky\u014dint\u014d\" in Giappone sia iniziata durante il periodo Asuka (550\u2013710). Erano fatti di legno e cominciarono a essere costruiti in pietra solo durante il periodo Kamakura. \u00c8 anche durante questo periodo che iniziarono ad essere usati come pietre tombali e cenotafi. Il \"h\u014dky\u014dint\u014d\" ha iniziato a essere costruito nella sua forma attuale durante il periodo Kamakura. Come un \"gorint\u014d\", \u00e8 diviso in cinque sezioni principali che rappresentano i cinque elementi della cosmologia giapponese. Il s\u016btra che a volte nasconde contiene tutte le opere pie di un Buddha Tath\u0101gata, e i fedeli credono che, pregando davanti all\"'h\u014dky\u014dint\u014d\", i loro peccati saranno cancellati, durante la loro vita saranno protetti dai disastri e dopo la morte andranno in paradiso.\n\"Muh\u014dt\u014d\" o \"rant\u014d\".\nIl o \u00e8 una pagoda che di solito segna la tomba di un prete buddista. Inizialmente era utilizzata solo dalle scuole Zen, ma in seguito \u00e8 stata adottata anche dagli altri. La sua caratteristica parte superiore a forma di uovo dovrebbe essere un simbolo fallico.\n\"Kasat\u014dba\".\nUn \u00e8 semplicemente un palo di pietra quadrato posto su una base quadrata e coperto da un tetto piramidale. Sopra il tetto vi stanno una pietra a forma di ciotola e una pietra a forma di loto. L'asta pu\u00f2 essere scolpita con parole in sanscrito o immagini a basso rilievo di divinit\u00e0 buddiste. All'interno del pozzo ci possono essere ruote di pietra che permettono ai fedeli di girare intorno allo stupa mentre pregano come con una ruota della preghiera.\n\"S\u014drint\u014d\".\nIl \u00e8 un tipo di piccola pagoda costituita solo da un palo e un \"s\u014drin\".\nPagoda in legno.\n\"Tas\u014dt\u014d\".\nI \"tas\u014dt\u014d\" di legno sono pagode con un numero dispari di piani. Alcune potrebbero sembrare avere un numero pari a causa della presenza tra i piani di tetti pensati puramente per fini decorativi e chiamati\"mokoshi\" Un esempio famoso \u00e8 la pagoda orientale di Yakushi-ji, che sembra avere sei piani ma in realt\u00e0 ne ha solo tre. Un altro \u00e8 il \"tah\u014dt\u014d\" (vedi sotto), che ha un solo piano, pi\u00f9 un \"mokoshi\" sotto il suo tetto, e sembra quindi avere due piani. Esistevano esemplari con sette o nove piani, ma tutti quelli esistenti ne hanno tre (e sono quindi chiamati) ) o cinque (e sono chiamate .(Tanzan Jinja a Sakurai, Nara, ha una pagoda con tredici piani, che tuttavia per ragioni strutturali \u00e8 classificata separatamente, e non \u00e8 considerata una \"tas\u014dt\u014d\".) La pi\u00f9 antica pagoda a tre piani si trova presso l'Hokki-ji di Nara e fu costruita tra il 685 e il 706. La pi\u00f9 antica pagoda a cinque piani esistente appartiene a H\u014dry\u016b-ji e fu costruita durante il periodo Asuka (538 -710). Il \"tas\u014dt\u014d\" in legno pi\u00f9 alto appartiene a T\u014d-ji, Kyoto. Ha cinque piani ed \u00e8 alta 54 m.\nH\u014dt\u014d.\nUn \"h\u014dt\u014d\" in legno \u00e8 un tipo raro di pagoda costituito da quattro parti: una bassa pietra di fondazione, un corpo cilindrico con una cima arrotondata, un tetto piramidale e un fastigio. A differenza del \"tah\u014dt\u014d\" che \u00e8 simile (vedi la sezione sotto) non ha un tetto quadrato chiuso (\"mokoshi\") attorno al suo nucleo cilindrico. Come il \"tah\u014dt\u014d\" prende il nome dalla divinit\u00e0 buddista Tah\u014d Nyora. L\"'h\u014dt\u014d\" nacque durante il primo periodo Heian, quando le sette buddiste Tendai e Shingon arrivarono per la prima volta in Giappone.\nC'erano molti \"h\u014dt\u014d\" a grandezza naturale, ma quasi solo quelli in miniatura sopravvivono, normalmente fatti di pietra e/o metallo. Un buon esempio di h\u014dt\u014d a grandezza naturale pu\u00f2 essere visto all'Ikegami Honmon-ji di Nishi-magome, Tokyo. La pagoda \u00e8 alta 17,4 metri e larga 5,7 metri.\n\"Tah\u014dt\u014d\".\nIl \"tah\u014dt\u014d\" \u00e8 un tipo di pagoda in legno unica per avere un numero pari di piani (due), la prima superficie con un nucleo arrotondato, la seconda circolare. Questo stile di \"t\u014d\" fu creato circondando la base cilindrica di un \"h\u014dt\u014d\" (vedi sopra) con un corridoio quadrato coperto chiamato \"mokoshi\". Il nucleo della pagoda ha un solo piano con il suo soffitto sotto il secondo piano circolare, che \u00e8 inaccessibile. Come il \"tas\u014dt\u014d\" e il \"r\u014dmon\", nonostante il suo aspetto, offre quindi uno spazio utilizzabile solo al piano terra.\nPoich\u00e9 questo genere non esiste n\u00e9 in Corea n\u00e9 in Cina, si ritiene sia stato inventato in Giappone durante il periodo Heian (794 - 1185). Il \"tah\u014dt\u014d\" era abbastanza importante da essere considerato uno dei sette edifici indispensabili (il cosiddetto \"shichid\u014d garan\") di un tempio di Shingon. Lo stesso K\u016bkai \u00e8 responsabile della costruzione del \"tah\u014dto\" nel Kong\u014dbu-ji del monte K\u014dya.\n\"Dait\u014d\".\nDi solito la base di un tah\u014dt\u014d \u00e8 3-ken con quattro pilastri principali di supporto chiamati ai lati (vedi disegno). La stanza nella forma di \"shitenbashira\" ospita un santuario dove sono custoditi i principali oggetti di culto (i \"gohonzon\").\nI pi\u00f9 grandi tah\u014dt\u014d da 5x5 ken tuttavia esistono e sono chiamati a causa delle loro dimensioni. Questo \u00e8 l'unico tipo di \"tah\u014dt\u014d\" che mantiene la struttura originale con un muro che separa il corridoio (\"mokoshi\") dal nucleo stesso. Questo tipo di pagoda era comune ma, di tutti i \"dait\u014d\" mai costruiti, solo tre sono ancora esistenti. Uno \u00e8 al Negoro-ji della prefettura di Wakayama, un altro allo Kong\u014dbu-ji, di nuovo a Wakayama, e l'ultimo a Kirihata-dera, prefettura di Tokushima. Il \"dait\u014d\" di Kong\u014dbu-ji fu fondato da K\u016bkai della setta di Shingon. L'esemplare trovato a Negoro-ji \u00e8 alto 30,85 metri ed \u00e8 un tesoro nazionale.\n\"Sot\u014dba\".\nSpesso strisce di legno per offerte con cinque suddivisioni coperte con elaborate iscrizioni chiamate possono essere trovati nelle tombe dei cimiteri giapponesi. Le iscrizioni contengono s\u016btra e il nome postumo della persona morta. Il loro nome deriva dal sanscrito stupa, e possono anche essere considerati pagode."}
{"id": "2528628", "revid": "298229", "url": "https://it.wikipedia.org/wiki?curid=2528628", "title": "Italia alle manifestazioni internazionali di atletica leggera", "text": ""}
{"id": "2528641", "revid": "729019", "url": "https://it.wikipedia.org/wiki?curid=2528641", "title": "Skanstull (metropolitana di Stoccolma)", "text": "Skanstull \u00e8 una stazione della metropolitana di Stoccolma.\n\u00c8 collocata all'interno della circoscrizione di S\u00f6dermalm, a sud del centro cittadino.\nLa stazione \u00e8 situata sul percorso della linea verde della rete metroviaria locale, compresa tra le fermate Medborgarplatsen e Gullmarsplan.\nSkanstull apr\u00ec ufficialmente il 1\u00ba ottobre 1933 con il nome di \"Ringv\u00e4gen\", ed era all'epoca utilizzata da una linea ferroviaria sotterranea. L'attuale denominazione e la conversione al servizio di metropolitana divennero effettive dal 1\u00ba ottobre 1950, giorno in cui venne inaugurato il tratto fra Slussen e H\u00f6kar\u00e4ngen. Il 26 gennaio 1995 all'interno della stazione si svilupp\u00f2 un incendio, il quale provoc\u00f2 il ferimento di 14 persone.\nVi sono due distinte biglietterie, cos\u00ec come sono due gli accessi: uno \u00e8 all'incrocio fra le strade \"G\u00f6tgatan\" e \"Ringv\u00e4gen\", l'altro \u00e8 sulla via \"Allhelgonagatan\" e fu aperto nel 1957. La piattaforma si trova ad una profondit\u00e0 di circa 5 metri sotto il livello del suolo. La costruzione fu affidata agli architetti Holger Blom e Gunnar Len\u00e9 mentre nel 1980 l'artista Gunnar S\u00f6derstr\u00f6m decor\u00f2 la stazione dipingendo clown, i quali furono rimossi nel 2003 e nel 2005 dopo i lavori che hanno interessato la stazione: attualmente sono conservati presso il locale museo tramviario.\nOggi \u00e8 indicativamente utilizzata da una media di 27.200 persone durante un normale giorno feriale."}
{"id": "2528645", "revid": "339392", "url": "https://it.wikipedia.org/wiki?curid=2528645", "title": "Attentato alle torri gemelle", "text": ""}
{"id": "2528646", "revid": "486946", "url": "https://it.wikipedia.org/wiki?curid=2528646", "title": "Juveterranova Gela", "text": ""}
{"id": "2528650", "revid": "287204", "url": "https://it.wikipedia.org/wiki?curid=2528650", "title": "Massimo Pietroselli", "text": "Biografia.\nLaureato in ingegneria elettronica, lavora per una societ\u00e0 di telecomunicazioni.\nAppassionato di letteratura di genere, ha pubblicato vari racconti spaziando in diversi generi letterari.\nNel 1994 ha vinto il Premio Urania con il romanzo \"Miraggi di silicio\", pubblicato nella collana omonima della Mondadori nell'ottobre del 1995.\nNel 2004 ha vinto il premio Fantascienza.com con il romanzo \"L'undicesima frattonube\", pubblicato dalla casa editrice Delos Books, organizzatrice del concorso.\nL'anno successivo ha vinto il Premio Tedeschi e ha pubblicato il suo primo romanzo poliziesco all'interno della collana Il Giallo Mondadori, \"Il palazzo del diavolo\", ambientato nella Roma del 1875.\nNel 2007 Mondadori ha pubblicato il seguito di questo romanzo, nella collana Omnibus: \"La porta sulle tenebre\".\nNel numero 3016 del Giallo Mondadori (ottobre 2010) \u00e8 apparsa la terza puntata della serie, \"L'affare Testa di Morto\".\nNell'ottobre 2010 \u00e8 uscito il V Romanzo di Roma, progetto coordinato da Valerio Massimo Manfredi, dal titolo \"L'aquila di sabbia e di ghiaccio\", ambientato nell'impero di Marco Aurelio.\n\"Saturno il Nero\" \u00e8 un romanzo giallo ambientato nella Parigi del 1913, dove il protagonista \u00e8 il celebre e misterioso alchimista Fulcanelli, che si improvvisa investigatore per risolvere un caso di omicidio e di furto di un manoscritto alchemico.\nNel settembre 2012 ha pubblicato per Newton Compton \"Alphabetum - La confraternita del saio nero\", un thriller ambientato a Roma alla fine del 1599, poco prima dell'apertura dell'Anno Santo.\nQuest'ultimo romanzo viene ripubblicato nel luglio 2013, per Newton Compton ma nella collana \"Gli Insuperabili\", con il titolo \"La profezia infernale\". Nel 2013 ha pubblicato, sempre per Newton Compton, \"La congiura di Praga\", ambientato cinque anni dopo \"Alphabetum\".\nNel 2019, con Enrico Luceri e Giulio Leoni, ha ideato una serie di storie che ammiccano a X-files, ambientate durante il Ventennio e ispirate alla leggenda del Gabinetto RS-33 presieduto da Guglielmo Marconi: \"Gli archivi segreti della Sezione M\", pubblicati da Tre60 (Tea Edizioni). Tra il 2019 e il 2020 sono usciti cinque volumi.\nPer questa serie di romanzi i tre scrittori hanno utilizzato lo pseudonimo di Carlo Alberto Orlandi, che nella finzione narrativa \u00e8 l'archivista della Sezione M.\n\u00c8 l'unico scrittore ad essersi aggiudicato entrambi i maggiori premi letterari indetti dalla casa editrice Mondadori, Premio Urania e Premio Tedeschi."}
{"id": "2528652", "revid": "26031559", "url": "https://it.wikipedia.org/wiki?curid=2528652", "title": "Miraggi di Silicio", "text": ""}
{"id": "2528657", "revid": "125959131", "url": "https://it.wikipedia.org/wiki?curid=2528657", "title": "Molti sogni per le strade", "text": "Molti sogni per le strade \u00e8 un film del 1948 diretto da Mario Camerini.\nTrama.\nSpinto dai continui litigi con la moglie e umiliato da un ricco industriale milanese dopo avergli chiesto un posto di lavoro, un disoccupato decide di rubare un'auto dal garage custodito da un amico. Insieme ad un complice, cerca di vendere la macchina in questione, ma il progetto si complica a causa della gelosia della moglie, che la spinge a seguire il marito sospettando un incontro con un'altra donna."}
{"id": "2528661", "revid": "844563", "url": "https://it.wikipedia.org/wiki?curid=2528661", "title": "Coppa Italia Serie D 2009-2010", "text": "La Coppa Italia Serie D 2009-2010 \u00e8 stata l'undicesima edizione della manifestazione. Vi hanno partecipato tutte le 166 squadre iscritte al campionato di Serie D 2009-2010 che si sono affrontate in partite ad eliminazione diretta. \u00c8 iniziata il 22 agosto 2009 ed \u00e8 terminata il 28 aprile 2010 con la vittoria del .\nBreve regolamento.\nI primi cinque turni, turno preliminare, primo turno, trentaduesimi, sedicesimi e ottavi di finale, saranno disputati con gare di sola andata. Quarti, semifinali e finale con gare di andata e ritorno.\nNel caso di parit\u00e0 al termine degli incontri, sia di sola andata che andata/ritorno, non verranno disputati i tempi supplementari ma si tireranno direttamente i calci di rigore.\nTurno preliminare.\nIl turno preliminare prevede la disputa di 45 gare di sola andata riservato alle seguenti squadre:\nPrimo turno.\nIl primo turno prevede la disputa di 57 gare di sola andata riservato alle seguenti squadre:\nTrentaduesimi di finale.\nI trentaduesimi di finale prevede la disputa di 32 gare di sola andata riservato alle seguenti squadre:"}
{"id": "2528664", "revid": "125879945", "url": "https://it.wikipedia.org/wiki?curid=2528664", "title": "Daniele Meucci", "text": "In carriera ha vinto 15 medaglie in rassegne internazionali continentali, tra cui il doppio oro nella Coppa Europa dei 10000 metri del 2016 e 10 titoli nazionali assoluti in 5 specialit\u00e0 diverse.\nBiografia.\n2002-2005: gli inizi.\nDopo aver praticato il calcio, si avvicina all'atletica nel 2002 all'et\u00e0 di 17 anni, quando si fa notare in una gara studentesca di corsa campestre a Follonica. Nel 2003 entra nella Polisportiva Corso Italia Pisa, allenato da Luigi Principato, che sar\u00e0 il suo allenatore fino al marzo del 2011; poi sceglie di essere seguito dal pi\u00f9 esperto Massimo Magnani, insegnante di educazione fisica ed allenatore specializzato nel mezzofondo prolungato e nelle maratone.\nIl 10 giugno del 2004 vince il titolo italiano juniores sui 10000 m (10\u00ba assoluto ed unico giovane al traguardo insieme all'altro atleta junior Giancarlo Zito) e sulla stessa distanza il 14 luglio partecipa, sempre in Italia, ai Mondiali juniores di Grosseto dove per\u00f2 non conclude la finale.\nPoi il 12 dicembre prende parte anche agli Europei juniores di corsa campestre in Germania a Seebad Heringsdorf dove termina al 48\u00ba posto nella prova individuale e quinto nella classifica a squadre.\nNel 2005 passa al Centro Sportivo Esercito ed il 3 giugno vince il titolo italiano promesse dei 5000 m;inoltre gareggia agli Europei under 23 di Erfurt, sempre in Germania, finendo in 14\u00aa posizione nei 10000 m (15 luglio).\n2006-2007: i primi titoli assoluti e l'esordio in Nazionale.\nIl 7 marzo del 2006 si ritira agli italiani assoluti di corsa campestre, mentre agli assoluti di Torino il 7 luglio vince la gara dei 10000 m e l'8 luglio \u00e8 bronzo sui 5000 m.\nL'8 agosto esordisce con la Nazionale seniores in occasione degli Europei di G\u00f6teborg (Svezia), arrivando 10\u00ba sui 10000 m.\nNel dicembre dello stesso anno, vince le prime medaglie internazionali giovanili: agli Europei under 23 di corsa campestre disputati in Italia a San Giorgio su Legnano si aggiudica il bronzo nella prova individuale e l'argento nella classifica a squadre.\nA febbraio del 2007 si laurea vicecampione italiano assoluto sia nei 1500 m (17 febbraio) che nei suoi 3000 m (18 febbraio).\nIl 7 aprile gareggia nella Coppa Europa 10000 m tenutasi in Italia a Ferrara concludendo al sesto posto e diventando vicecampione continentale a squadre.\nIl 23 giugno, sempre in Italia, nella First League della Coppa Europa di Milano arriva secondo nella gara dei 5000 m.\nIl 14 luglio conquista la medaglia di bronzo sui 10000 m agli Europei under 23 di Debrecen (Ungheria); subito dopo la gara ha un diverbio con un dirigente della FIDAL e in ottobre la Commissione giudicante nazionale squalifica per sei mesi l'atleta toscano e inibisce per diciotto mesi il suo allenatore Luigi Principato per comportamento antisportivo. Un mese dopo la squalifica viene ridotta a quattro mesi e viene annullata l'inibizione a carico dell'allenatore.\nSempre nel mese di luglio, fa doppietta di titoli italiani assoluti a Padova vincendo sia i 5000 (27 luglio) che i 10000 m (28 luglio).\n2008-2009: il terzo posto agli Europei a squadre.\nIl 24 febbraio del 2008 diventa campione italiano assoluto sulla distanza dei 3000 m indoor, oltre a rivincere il 19 luglio il titolo sui 5000 m (argento nei 10000 m il 20 luglio).\nIn ambito internazionale prende parte a numerose rassegne: ai Mondiali di corsa campestre in Gran Bretagna ad Edimburgo (99\u00ba); alla Coppa Europa 10000 m in Turchia ad Istanbul (sesto nell'individuale e bronzo nella classifica a squadre); nella Super League della Coppa Europa ad Annecy in Francia (terzo sui 5000 m) ed infine agli Europei di corsa campestre a Bruxelles in Belgio (12\u00ba individuale e 4\u00ba a squadre).\nIl 22 febbraio del 2009 ai campionati italiani assoluti indoor di Torino diventa campione sui 3000 m.\nIl 20 agosto partecipa ai Mondiali a Berlino in Germania), venendo eliminato nelle batterie dei 5000 m.\nIl 21 giugno partecipa agli Europei a squadre di Leiria in Portogallo giungendo terzo sui 3000 m.\nL'11 ottobre partecipa ai Mondiali di mezza maratona a Birmingham (Gran Bretagna) dove coglie un buon 18\u00ba posto con un tempo di 1:02'43 (undicesimo nella classifica a squadre).\nInfine il 13 dicembre in Irlanda agli Europei di corsa campestre tenutisi a Dublino vince la medaglia di bronzo nella classifica a squadre (nono posto individuale).\n2010-2012: il bronzo agli Europei di Barcellona e l'argento a Helsinki.\nIl 2010 \u00e8 l'anno del debutto in maratona: dopo un buon tempo alla mezza maratona Roma-Ostia, nella quale il 28 febbraio ottiene il suo personale (1:02'41), il 21 marzo corre la Maratona di Roma giungendo 11\u00ba in 2:13'49, un tempo che ha buoni margini di miglioramento.\nIl 5 giugno gareggia nella Coppa Europa 10000 m a Marsiglia (Francia), ottavo individuale e quinto a squadre; il 19 giugno agli Europei a squadre in Norvegia a Bergen finisce quinto sui 5000 m.\nAgli assoluti di Grosseto diventa campione nazionale sui 10000 m (30 luglio) e vince la medaglia di bronzo nei 5000 m (1\u00ba luglio).\nIl 27 luglio del 2010 conquista la medaglia di bronzo agli Europei di Barcellona (Spagna) nei 10000 m (dopo il 6\u00ba posto sui 5000 m) con il tempo di 28'27\"33, identico al centesimo a quello del secondo classificato Chris Thompson, argento per soli 3 millesimi.\nNel mese di settembre finisce settimo sui 3000 m nella Coppa continentale a Spalato in Croazia.\nIl 30 gennaio del 2011 diventa campione italiano assoluto di corsa campestre e poi il 25 giugno si laurea vicecampione assoluto sui 5000 m.\nNel mese di marzo ottiene un deludente penultimo posto agli Europei indoor di Parigi (Francia) sulla distanza dei 3000 m; sempre in quell'anno opta per un cambio tecnico, passando da Luigi Principato a Massimo Magnani e nel mese di giugno arriva 7\u00ba alla 10\u00a0km del Trofeo Citt\u00e0 di Telese Terme.\nPartecipa anche ai Mondiali coreani di Taegu dove gareggia sia il 28 agosto nei 10000 m (dodicesimo posto) che il 4 settembre sui 5000 m (decimo).\nIl 30 aprile del 2012 si posiziona quarto al \"Payton Jordan Cardinal Invitational\" con il suo nuovo primato personale di 27'32\"86, che lo porta dal nono al quarto posto nelle graduatorie italiane all-time dei 10000 m, scavalcando Marco Mazza, Stefano Baldini, Stefano Mei, Franco Fava e Alberto Cova e dietro solamente a Venanzio Ortis (27'31\"48), Francesco Panetta (27'24\"16) e al primatista italiano Salvatore Antibo (27'16\"50).\nIl 30 giugno diventa vicecampione continentale sui 10000 m agli Europei di Helsinki in Finlandia (dopo essere giunto al quinto posto nei 5000 m).\nAd agosto disputa sia i 5000 m (fuori in batteria) che i 10000 m (24\u00aa posizione) ai Giochi olimpici di Londra in (Gran Bretagna).\nIl 9 dicembre a Budapest in Ungheria vince due medaglie di bronzo (nella prova individuale e nella classifica per squadre) agli Europei di corsa campestre.\n2013-2016: l'oro in maratona agli Europei di Zurigo.\nIl 17 marzo del 2013 conquista il secondo posto alla New York City Half Marathon stabilendo in 1:01'06 il suo primato sulla distanza della mezza maratona.\nIl 23 giugno finisce nono sui 3000 m agli Europei a squadre in Gran Bretagna a Gateshead ed il 29 termina quarto nei 5000 m ai Giochi del Mediterraneo svoltisi a Mersin in Turchia.\nIl 10 agosto in Russia ai Mondiali di Mosca finisce al 19\u00ba posto sui 10000 m.\nIl 3 novembre dello stesso anno si classifica decimo alla Maratona di New York con il tempo di 2:12'03, nuovo primato personale sulla distanza.\nL'8 dicembre agli Europei di corsa campestre a Belgrado in Serbia si ritira.\nIl 16 febbraio del 2014 a Verona diventa campione italiano assoluto di mezza maratona.\nIl 29 marzo prende parte ai Mondiali di mezza maratona svoltisi in Danimarca a Copenaghen concludendo al 27\u00ba posto e finendo dodicesimo nella classifica a squadre.\nIl 17 agosto vince la medaglia d'oro nella maratona agli Europei di Zurigo (Svizzera) con il tempo di 2:11'08 e finendo quarto nella classifica a squadre, dopo il sesto posto sui 10000 m.\nNell'aprile del 2015 ha conseguito, presso l'Universit\u00e0 di Pisa, il dottorato di ricerca in robotica dopo che nel 2011, nello stesso ateneo, si era laureato in ingegneria dell'automazione.\nNel mese di agosto gareggia nella maratona ai Mondiali di Pechino (Cina) giungendo al traguardo in ottava posizione.\nIl 21 febbraio del 2016 gareggia ai campionati italiani assoluti di corsa campestre finendo in quinta posizione.\nIl 5 giugno a Mersin in Turchia, vince la medaglia d'oro sia nella prova individuale che in quella a squadre della Coppa Europa 10000 m.\nIl 10 luglio vince la medaglia di bronzo nella mezza maratona agli Europei di Amsterdam (Paesi Bassi) con il tempo di 1:02'38. Nella stessa competizione l'Italia \u00e8 terza nella prova a squadre, grazie ai piazzamenti di Stefano La Rosa, tredicesimo e di Ruggiero Pertile, ventinovesimo.\nVita privata.\nHa compiuto tutti i suoi studi a Pisa: \u00e8 laureato in ingegneria."}
{"id": "2528669", "revid": "1573940", "url": "https://it.wikipedia.org/wiki?curid=2528669", "title": "Episodi di Shin Chan (2000)", "text": "Questi sono gli episodi mandati in onda nel 2000 della serie anime Shin Chan. Alcuni di questi episodi, quelli che nella lista presentano il titolo italiano, sono arrivati in Italia nel secondo ciclo di trasmissione.\nOgni episodio \u00e8 diviso in mini-episodi della durata di circa 10 minuti l'uno."}
{"id": "2528671", "revid": "767487", "url": "https://it.wikipedia.org/wiki?curid=2528671", "title": "Swashbuckle", "text": "Gli Swashbuckle sono un gruppo musicale metal originario del New Jersey e fondato nel 2005, sotto contratto con la Nuclear Blast Records fino all'uscita del loro terzo album. Lo stile musicale della band \u00e8 principalmente un crossover thrash alternato da parti melodiche d'intonazione piratesca e momenti grind e hardcore, senza contare vere e proprie ballate folk tipiche della cultura corsara e marinara.\nStoria.\nNel 2006 hanno pubblicato il primo album \"Crewed by the Damned\" con l'etichetta indipendente Bald Freak Music. Nel 2009 la Nuclear Blast ha messo in commercio il loro secondo album, intitolato \"Back to the Noose\".\nHanno partecipato all'edizione 2009 del Wacken Open Air. Il 30 settembre si sono recati in Italia, come supporto al Paganfest, insieme ad altri gruppi musicali, tra i quali Korpiklaani, Eluveitie, T\u00fdr e Alestorm. Hanno inoltre preso parte all' edizione del 2010 assieme a Finntroll, Eluveitie, T\u00fdr e Heidevolk.\nNel settembre del 2010 viene commercializzato il loro ultimo album \"Crime Always Pays\"."}
{"id": "2528675", "revid": "59785", "url": "https://it.wikipedia.org/wiki?curid=2528675", "title": "Chiesa dei Santi Sergio e Bacco (Costantinopoli)", "text": ""}
{"id": "2528677", "revid": "1577448", "url": "https://it.wikipedia.org/wiki?curid=2528677", "title": "Giogo", "text": "Il giogo \u00e8 un dispositivo concepito, fin dall'antichit\u00e0, per la trazione animale. Quando viene applicato alla parte anteriore del corpo di uno o pi\u00f9 animali da tiro permette l'attacco di una macchina e la manovra da parte di un operatore, tipicamente posizionato posteriormente o di lato.\nPer estensione, il termine \u00e8 tradizionalmente usato anche per fare riferimento all'unit\u00e0 operativa, generalmente una coppia di buoi. In araldica \u00e8 inoltre un simbolo di sottomissione.\nIn genere si tratta di un attrezzo in legno, con accessori in metallo e in cuoio, in forma di barra trasversale sagomata (giogo propriamente detto) o di collare (giogo a collare), entrambi applicati al collo degli animali, con differenti concezioni.\nIl primo \u00e8 usato, in genere, per l'applicazione ad una coppia di buoi, il secondo per l'applicazione al cavallo.\nEsistono fondamentalmente due maniere di aggiogare i buoi, utilizzate in diverse aree geografiche: fissando il giogo immediatamente dietro le corna dell'animale e legandolo alla base di queste, oppure poggiandolo pi\u00f9 indietro, sul retro del collo, e fissandolo al corpo con bretelle o con un collare. Entrambi i metodi erano gi\u00e0 conosciuti e utilizzati in epoca Romana, tanto che Columella le descrive entrambe nel \"De agri cultura\".\nL'attrezzo permette di scaricare attraverso il tronco dell'animale, la forza di trazione esercitata dalle zampe e trainare un carro o un aratro.\nCon l'abbandono definitivo della trazione animale, il giogo, in Italia, ha ormai importanza relegata a contesti marginali e rappresenta per lo pi\u00f9 un oggetto d'interesse dei collezionisti storico e culturale."}
{"id": "2528679", "revid": "124221925", "url": "https://it.wikipedia.org/wiki?curid=2528679", "title": "Pizza alla marinara", "text": "La pizza alla marinara \u00e8 una tipica pizza napoletana condita con pomodoro, aglio, origano, olio . \u00c8 particolarmente apprezzata nell'Italia meridionale, dove risulta la seconda pizza preferita per gusto dopo quella con mozzarella di bufala.\nStoria.\nNata nel 1721 deve il nome al fatto che veniva mangiata dai pescatori al ritorno dalle uscite in barca.\nNel primo Settecento il pomodoro non aveva ancora invaso le principali pietanze napoletane e la marinara di quel tempo, diversa da quella attuale, era fatta con acciughe, capperi, origano, olive nere di Gaeta e olio.\nFrancesco de Bourcard nel 1866 riporta la descrizione dei principali tipi di pizza, ossia quelli che oggi prendono nome di pizza alla marinara, pizza Margherita e calzone:"}
{"id": "2528683", "revid": "1566286", "url": "https://it.wikipedia.org/wiki?curid=2528683", "title": "Kandyse McClure", "text": "Biografia.\nDopo aver terminato la scuola, Kandyse McClure decise di intraprendere una carriera nel campo della medicina. La madre la convinse a partecipare a un provino, che le valse un contratto con l'agenzia di moda Lucas Talent.\nDebutt\u00f2 nel 1999, con il film per la televisione \"In a Class of His Own\". Nel 2000 interpret\u00f2 il ruolo di una commessa nel film d'azione \"Romeo deve morire\", diretto da Andrzej Bartkowiak. Lo stesso anno interpret\u00f2 il ruolo di Katherine Ann \"Kat\" Cabot in ventidue episodi della serie televisiva \"Horizon\". Nel 2002 interpret\u00f2 due episodi della seconda stagione di \"Dark Angel\", serie di fantascienza ideata e prodotta da James Cameron.\nNel 2003 interpret\u00f2 il ruolo della sottufficiale Anastasia Dualla nella miniserie televisiva \"Battlestar Galactica\"; ruolo ripreso dal 2004 al 2009 in 54 episodi dell'omonima serie, e nel 2007 nel film per la televisione \"\". Grazie a quest'interpretazione si aggiudic\u00f2 nel 2005 il Peabody Award.\nNel 2010 \u00e8 tra i protagonisti della serie TV \"Persone sconosciute\", prodotta da Fox e co-prodotta dalla messicana Televisa e dall'italiana RAI. Appare, poi, in due episodi della seconda stagione di \"Alphas\" nonch\u00e9 nella serie TV \"Hemlock Grove\" (2013).\nDoppiatrici italiane.\nNelle versioni in italiano dei suoi film, Kandyse McClure \u00e8 stato doppiato da:\nDa doppiatrice \u00e8 sostituita da:"}
{"id": "2528684", "revid": "767487", "url": "https://it.wikipedia.org/wiki?curid=2528684", "title": "Remo Rossi", "text": "Nasce in una famiglia di marmorini, attivit\u00e0 eseguita sia dal padre Ettore che dal nonno Gualtiero.\nLa Fondazione Remo Rossi.\nPer volont\u00e0 del figlio Giancarlo, il 10 gennaio 2009 viene istituita la Fondazione Remo Rossi. La fondazione \u00e8 diventata operativa a partire da met\u00e0 2009 ed ha iniziato con la riapertura a mo' di museo dell'Atelier di lavoro dell'artista. L'evento di maggiore spessore del primo anno di attivit\u00e0 della Fondazione \u00e8 rappresentato dalla giornata di commemorazione del centenario della nascita, il 26 settembre 2009 presso l'Alta scuola pedagogica (ASP) di Locarno, con la donazione di due sculture alla Citt\u00e0."}
{"id": "2528690", "revid": "1828520", "url": "https://it.wikipedia.org/wiki?curid=2528690", "title": "Nazionale di calcio a 5 di Cipro", "text": "La nazionale di calcio a 5 di Cipro \u00e8, in senso generale, una qualsiasi delle selezioni nazionali di Calcio a 5 della Federazione calcistica di Cipro che rappresentano Cipro nelle varie competizioni ufficiali o amichevoli riservate a squadre nazionali."}
{"id": "2528692", "revid": "275401", "url": "https://it.wikipedia.org/wiki?curid=2528692", "title": "Miniavventure di One Piece", "text": "One Piece viene pubblicato su \"Weekly Sh\u014dnen Jump\" e ogni capitolo ha una pagina iniziale col titolo. Mentre la maggior parte dei \"mangaka\" la usa per espandere il capitolo di una pagina o per metterci un'illustrazione non legata alla storia, Eiichir\u014d Oda a volte vi illustra le avventure di nemici sconfitti o di altri personaggi secondari, creando cos\u00ec una loro storia secondaria con nuovi personaggi spesso non appartenenti alla trama principale. Queste miniavventure fanno effettivamente parte della trama, svolgendosi in parallelo alla storia principale, ma soltanto alcune sono state inserite nell'anime: quella di Bagy, quella di Kobi e Hermeppo, quella di Wapol e quelle dei membri della ciurma di Cappello di paglia dopo la loro separazione alle isole Sabaody. Nell'anime compaiono inoltre delle copertine delle miniavventure di Portuguese D. Ace e di \"Dove sono ora?\" come articoli dei giornali letti dai personaggi.\nElenco miniavventure.\n, cap. 35-75, ep. 46-47\n, cap. 83-119, ep. 68-69\n, cap. 126-172\n, cap. 182\u2013228\n, cap. 236-262, episodio 778\n, cap. 272-305\n, cap. 314-348\n, cap. 359-413\n, cap. 424-427 (Skypiea), cap. 486-490 (Water 7)\n, cap. 428-474\n, cap. 491-528\n, cap. 543-544, episodio 418-421 e 453-456\n, cap. 545-546, episodio 418-421 e 453-456\n, cap. 548-549, episodio 418-421 e 453-456\n, cap. 550-551, episodio 418-421 e 453-456\n, cap. 552-554, episodio 418-421 e 453-456\n, cap. 555-556, episodio 418-421 e 453-456\n, cap. 557-558, episodio 418-421 e 453-456\n, cap. 559-560, episodio 418-421 e 453-456\n, cap. 613-668\n, cap. 674-731, episodio 921\n, cap. 751-785\n, cap. 805-838, episodio 885\n, cap. 864-919\n, cap. 948-994\n, cap. 1035-??"}
{"id": "2528693", "revid": "1522738", "url": "https://it.wikipedia.org/wiki?curid=2528693", "title": "Aringill", "text": ""}
{"id": "2528694", "revid": "187240", "url": "https://it.wikipedia.org/wiki?curid=2528694", "title": "Iperpotassiemia", "text": ""}
{"id": "2528700", "revid": "131145", "url": "https://it.wikipedia.org/wiki?curid=2528700", "title": "Anawratha", "text": ""}
{"id": "2528702", "revid": "1543377", "url": "https://it.wikipedia.org/wiki?curid=2528702", "title": "Pontificia Universit\u00e0 Cattolica di Porto Rico", "text": "La Pontificia Universit\u00e0 Cattolica di Porto Rico (\"Pontificia Universidad Cat\u00f3lica de Puerto Rico\") \u00e8 un'universit\u00e0 cattolica romana situata a Ponce, Porto Rico.\nEssa d\u00e0 la possibilit\u00e0 di conseguire lauree, master e dottorati in varie discipline: dall'area umanistica a quella scientifica, dalle arti all'economia. All'interno della cittadina universitaria \u00e8 compresa anche una Scuola di Legge. \nInizialmente il nome dell'universit\u00e0 era \"Universit\u00e0 Cattolica di Santa Maria\", ma nel 1968 fu cambiato in \"Universit\u00e0 Cattolica di Porto Rico\", in occasione dell'inaugurazione dei nuovi campus di Mayag\u00fcez e Arecibo. Nel 1984 il nome fu nuovamente cambiato in quello attuale, in omaggio alla visita del Papa Giovanni Paolo II a Porto Rico.\nStoria.\nL'Universit\u00e0 \u00e8 stata fondata nella primavera del 1948 da James E. McManus, vescovo della Diocesi di Ponce, e da James Davis, vescovo dell'Arcidiocesi di San Juan. Il campus originale consisteva in poche aule ospitate presso il Collegio di San Corrado, una scuola primaria cattolica a Ponce; e i docenti erano essenzialmente i Padri Cappuccini e le Suore di San Giuseppe. E fu cos\u00ec fino al 1949, cio\u00e8 quando l'Universit\u00e0 ottenne dal Governo di Porto Rico 120 acri di terreno (circa 0.49 km\u00b2). Nel 1953 fu riconosciuta a tutti gli effetti dall'Associazione dei Collegi e delle Scuole degli Stati Centrali. Dal 1956 al 1960 vi insegn\u00f2 Ivan Illich che fu anche il vice-rettore.\nNel 1961 la Pontificia Universit\u00e0 Cattolica di Porto Rico istitu\u00ec la Scuola di Legge (\"Escuela de Derecho\" in spagnolo), la quale, oltre a fare ottenere una laurea in Legge, prevedeva programmi di scambi studenteschi con altre universit\u00e0 negli Stati Uniti e in Spagna. La Scuola ha avuto tra i propri docenti anche famosi e importanti professori di Legge, incluso l'ex-governatore di Porto Rico Rafael Hern\u00e1ndez Col\u00f3n.\nNel 1976 l'Universit\u00e0 diede il via alla Scuola di Medicina (\"Escuela de Medicina\"), la quale tra il 1979 e il 1980 fu completamente riorganizzata, diventando cos\u00ec una Scuola privata no-profit e indipendente di Medicina, nota oggi con il nome di Scuola di Medicina di Ponce.\nL'Universit\u00e0, oltre ai due campus ad Arecibo e a Mayag\u00fcez, ha una succursale a Coamo."}
{"id": "2528706", "revid": "339392", "url": "https://it.wikipedia.org/wiki?curid=2528706", "title": "Idi Oumee Amin Dada", "text": ""}
{"id": "2528708", "revid": "131145", "url": "https://it.wikipedia.org/wiki?curid=2528708", "title": "Amalrico I", "text": ""}
{"id": "2528709", "revid": "131145", "url": "https://it.wikipedia.org/wiki?curid=2528709", "title": "Amaury I di Gerusalemme", "text": ""}
{"id": "2528710", "revid": "287204", "url": "https://it.wikipedia.org/wiki?curid=2528710", "title": "Ko\u0161arka\u0161ki klub Metalac Valjevo", "text": "Il Ko\u0161arka\u0161ki klub Metalac Kraljevo \u00e8 una societ\u00e0 cestistica avente sede nella citt\u00e0 di Valjevo, in Serbia. Fondata nel 1948, disputa il campionato serbo e la Lega Balcanica.\nNella stagione 2009-2010 partecipa per la prima volta alla Lega Balcanica."}
{"id": "2528712", "revid": "339392", "url": "https://it.wikipedia.org/wiki?curid=2528712", "title": "Geidar Aliev", "text": ""}
{"id": "2528714", "revid": "339392", "url": "https://it.wikipedia.org/wiki?curid=2528714", "title": "Ra\u00f9l Alfonsin", "text": ""}
{"id": "2528717", "revid": "1573940", "url": "https://it.wikipedia.org/wiki?curid=2528717", "title": "Episodi di Shin Chan (1999)", "text": "Questi sono gli episodi mandati in onda nel 1999 della serie anime Shin Chan. Alcuni di questi episodi, quelli che nella lista presentano il titolo italiano, sono arrivati in Italia nel secondo ciclo di trasmissione.\nOgni episodio \u00e8 diviso in mini-episodi della durata di circa 10 minuti l'uno."}
{"id": "2528724", "revid": "174925", "url": "https://it.wikipedia.org/wiki?curid=2528724", "title": "Albino Flacco Alcuino", "text": ""}
{"id": "2528736", "revid": "765341", "url": "https://it.wikipedia.org/wiki?curid=2528736", "title": "Episodi di Shin Chan (1998)", "text": "Questi sono gli episodi mandati in onda nel 1998 della serie anime Shin Chan. Alcuni di questi episodi, quelli che nella lista presentano il titolo italiano, sono arrivati in Italia nel secondo ciclo di trasmissione. \nOgni episodio \u00e8 diviso in mini-episodi della durata di circa 10 minuti l'uno."}
{"id": "2528739", "revid": "278406", "url": "https://it.wikipedia.org/wiki?curid=2528739", "title": "Coppa del Mondo di cricket femminile 1978", "text": "La Coppa del Mondo di cricket femminile 1978 fu la seconda edizione del torneo mondiale di cricket per donne. Fu disputata dal 1\u00ba gennaio al 13 gennaio 1978 in India e vide la partecipazione di sole 4 squadre. Al torneo dovevano prendere parte anche i Paesi Bassi e le Indie Occidentali Britanniche ma rinunciarono per via degli alti costi della trasferta.\nLa vittoria finale and\u00f2 alla squadra australiana che si aggiudic\u00f2 il titolo vincendo tutte le partite. Seconda classificata l'Inghilterra campione in carica che perse solo con le australiane\nFormula.\nDato il numero ridotto di squadre (soltanto 4) si scelse di optare per un unico girone all'italiana con partite di sola andata.\nTorneo.\nCronaca.\nI favori del pronostico andavano tutti alla selezione inglese (campione in carica) o a quella australiana (giunta seconda nella precedente edizione); le rimanenti due squadre erano palesemente inferiori, soprattutto quella indiana. Nonostante la differenza di valore delle due coppie di squadre un successo neozelandese su una delle due favorite poteva essere giudicato improbabile ma comunque possibile, mentre una vittoria indiana su Inghilterra o Australia sarebbe stato un risultato clamoroso e impronosticabile. Proprio per questo il calendario venne fissato sistemando il \"Big match\" tra Australia e Inghilterra all'ultima giornata, in modo da avere una specie di \"finalissima\" esattamente come era stato nella precedente edizione.\nNella prima giornata si cominci\u00f2 con la partita tra le australiane e le outsider neozelandesi. Le australiane spensero subito le velleit\u00e0 delle \"vicine di casa\" neozelandesi infliggendo loro una sconfitta abbastanza netta, tuttavia lo scarto di 66 runs mostra che, sebbene inferiori, le neozelandesi dimostrarono comunque di aver impegnato le avversarie.\nLa seconda partita della prima giornata, come da pronostico, non ebbe storia. L'intera formazione indiana venne eliminata in soli 39.3 overs dalle bowlers inglesi, che consentirono alle battitrici indiane di marcare solo 63 runs. Al momento di andare in battuta le inglesi raggiunsero il target in appena 30 overs perdendo un solo wicket.\nIl 5 gennaio si gioc\u00f2 quella che sarebbe poi diventata (come del resto ci si aspettava) la finale per il terzo posto tra India e Nuova Zelanda. Le indiane iniziarono in battuta e riuscirono a terminare i 50 overs dell'innings con ancora 1 wicket in piedi marcando il soddisfacente bottino di 130 runs. Le neozelandesi risposero marcando i 131 runs del target in 44 overs perdendo solo una battitrice, ottenendo quindi una vittoria per 9 wickets.\nL'8 gennaio furono le inglesi a dover affrontare la mina vagante neozelandese, tuttavia ne uscirono con una vittoria abbastanza convincente. Le neozelandesi giocarono un soddisfacente innings marcando 157 runs, le inglesi attuarono una tattica molto prudente per evitare eliminazioni e riuscirono a raggiungere il target a meno di 10 overs dalla fine, avendo perso solo 3 battitrici lungo il percorso.\nNell'altra partita dell'8 gennaio non si ebbe storia e le australiane vinsero grazie ad una tattica prudente nel loro turno di lancio, infatti pi\u00f9 che eliminare le battitrici mirarono a non far marcare loro runs. Nonostante questa strategia le bowlers australiane erano talmente superiori da essere ugualmente in grado di eliminare l'intera formazione indiana quando mancavano 2 overs alla fine.\nDopo 5 giorni di riposo Australia e Inghilterra si giocarono la loro \"finale\" come da programma. Usando la stessa tattica usata contro l'India le bowlers australiane limitarono le inglesi a sole 96 runs (con 8 wickets persi) e arrivato il loro turno di battuta raggiunsero agevolmente il target necessitando di poco pi\u00f9 di met\u00e0 dei 50 overs previsti, vincendo partita e titolo mondiale.\nCampione.\nAustralia(Primo titolo)"}
{"id": "2528744", "revid": "599013", "url": "https://it.wikipedia.org/wiki?curid=2528744", "title": "J\u014d Kanazawa", "text": ""}
{"id": "2528748", "revid": "599013", "url": "https://it.wikipedia.org/wiki?curid=2528748", "title": "Naotake Hany\u016b", "text": ""}
{"id": "2528749", "revid": "767487", "url": "https://it.wikipedia.org/wiki?curid=2528749", "title": "ATP Tour 1998", "text": "L'edizione 1998 dell'ATP Tour \u00e8 iniziata il 5 gennaio con il Qatar ExxonMobil Open e l'Australian Men's Hardcourt Championships e si \u00e8 conclusa il 24 novembre con gli ATP Tour World Championships.\nL'ATP Tour \u00e8 una serie di tornei maschili di tennis organizzati dall'ATP. Questa include i tornei del Grande Slam (organizzati in collaborazione con l'International Tennis Federation (ITF)), il Tennis Masters Cup, i tornei dell'ATP Masters Series, dell'International Series Gold e dell'International Series.\nCalendario.\nDicembre.\n\"Nessun evento\""}
{"id": "2528755", "revid": "1543377", "url": "https://it.wikipedia.org/wiki?curid=2528755", "title": "Stella Artois Championships 2001", "text": "Il Queen's Club Championships 2001 (conosciuto pure come \"Artois Championships\" per motivi di sponsorizzazione) \u00e8 stato un torneo di tennis giocato sull'erba. \n\u00c8 stata la 99\u00aa edizione del Queen's Club Championships, \nche fa parte della categoria International Series nell'ambito dell'ATP Tour 2001.\nSi \u00e8 giocato al Queen's Club di Londra in Inghilterra, dall'11 al 17 giugno 2001.\nCampioni.\nSingolare.\n Lleyton Hewitt ha battuto in finale Tim Henman 7\u20136 (7\u20133), 7\u20136 (7\u20133)\nDoppio.\n Bob Bryan / Mike Bryan hanno battuto in finale Eric Taino / David Wheaton 6\u20133, 6\u20132"}
{"id": "2528760", "revid": "287204", "url": "https://it.wikipedia.org/wiki?curid=2528760", "title": "Roberto Martinez", "text": ""}
{"id": "2528761", "revid": "72396", "url": "https://it.wikipedia.org/wiki?curid=2528761", "title": "Roberto Mart\u00ednez", "text": "Biografia.\nDal giugno 2009 \u00e8 sposato con la scozzese Beth Thompson, conosciuta nel 2002, all'epoca della militanza nel ; la coppia ha due figlie.\nAll'epoca della militanza nel ha ottenuto il baccellierato in fisioterapia. Ha anche un diploma di secondo ciclo in amministrazione aziendale, conseguito all'Universit\u00e0 metropolitana di Manchester.\nCarriera.\nGiocatore.\nCatalano di Balaguer, Mart\u00ednez inizia la propria carriera di calciatore nel B nel 1991. Trascorre tre stagioni nelle giovanili. Il 20 giugno 1993 debutta in prima squadra nell'ultima partita di Liga contro l' (2-2), entrando in campo al posto di Luis Carlos Cuartero al 10\u00ba minuto della ripresa. Nel 1993-1994 aiuta la squadra B a tornare in Segunda Divisi\u00f3n B dopo la retrocessione dell'annata precedente. Nel 1994-1995 \u00e8 al , squadra della sua citt\u00e0.\nNel luglio 1995 passa al . Nel 1995-1996 \u00e8 il capocannoniere della squadra (13 gol totali) in Third Division, venendo inoltre inserito nella squadra ideale dell'anno della categoria e votato miglior calciatore del Wigan dell'anno. Nel 1996-1997 vince la Third Division con il Wigan e viene nuovamente inserito nella squadra ideale dell'anno della categoria, prima di firmare un prolungamento di contratto di quattro anni. Nel 1997-1998 vince l'English Football League Trophy, malgrado l'assenza in finale per infortunio. \nNel luglio 2001, svincolatosi dal Wigan per fine contratto, si accasa al , in Scozia. Colleziona 8 presenze da titolare e 8 da riserva, prima di rescindere il contratto con il club scozzese, nel frattempo entrato in amministrazione controllata. Passa dunque al , in First Division, nell'agosto 2002. Colleziona solo una presenza da titolare (partita in cui \u00e8 espulso) e cinque da subentrante.\nNel gennaio 2003 \u00e8 ingaggiato dallo fino alla fine della stagione. Divenuto il capitano dei gallesi, guida la squadra alla salvezza in Football League. Nel giugno 2003 rinnova il contratto con lo Swansea, da cui \u00e8 messo fuori rosa all'inizio della stagione 2004-2005 dall'allenatore Kenny Jackett. Riesce, tuttavia, a riguadagnare il posto in squadra e totalizza ben 37 presenze in un campionato conclusosi con la promozione in League One. Nel maggio 2006 Mart\u00ednez, svincolatosi dallo Swansea, passa al , con cui firma un biennale.\nAllenatore.\nInizi.\nInizia ad allenare il 24 febbraio 2007, tornando in nuove vesti allo Swansea City, di cui assume la guida (con un contratto biennale) a met\u00e0 della stagione, conclusa fuori dalla griglia play-off. Nel 2007-2008 Mart\u00ednez conduce lo Swansea alla vittoria della League One e alla promozione in Championship, la seconda serie inglese, dopo 24 anni di assenza. Nell'annata seguente la squadra manca i play-off per un solo punto, con sole 8 sconfitte in 46 partite.\nWigan e l'inatteso trofeo.\nNel 2009 passa alla guida del Wigan, squadra in cui aveva gi\u00e0 militato da calciatore. Con i \"Latics\" ottiene tre salvezze consecutive e vince la FA Cup, la prima nella storia del club, nella stagione 2012-2013, sconfiggendo in finale il (1-0) e che cost\u00f2 l'esonero di Roberto Mancini l'allora tecnico dei \"Citizens\". Al termine dell'annata 2012-2013 la squadra retrocede in Championship dopo otto anni di permanenza in Premier League e Mart\u00ednez rassegna le proprie dimissioni.\nEverton.\nIl 5 giugno 2013 \u00e8 ingaggiato dall', con cui nel 2013-2014 ottiene il quinto posto davanti a e . Prolungato il contratto sino al 2019, conclude l'annata seguente all'undicesimo posto e nel 2015-2016 al dodicesimo posto. Il 12 maggio 2016 \u00e8 sollevato dall'incarico al termine di una stagione deludente, conclusasi con una sola vittoria negli ultimi dieci incontri e una brutta sconfitta (3-0) all'ultima giornata contro il .\nNazionale belga.\nIl 3 agosto 2016 viene nominato commissario tecnico della nazionale belga, succedendo a Marc Wilmots. Esordisce il 1\u00b0 settembre, venendo sconfitto per 2-0 in casa della . In seguito guida i belgi alla qualificazione al , torneo al quale il Belgio \u00e8 la prima nazionale a qualificarsi e in cui si piazza al terzo posto, migliore piazzamento di sempre ai mondiali per la nazionale dei \"diavoli rossi\". Nell'ottobre 2018 la squadra ottiene la vetta della classifica mondiale della FIFA in solitaria. Malgrado mantenga il primo posto nel \"ranking FIFA\" nei mesi a venire, il Belgio delude al , disputato nell'estate del 2021, dato che viene eliminato dall' ai quarti di finale. Il 20 settembre 2021 la squadra belga celebra i tre anni consecutivi in vetta alla graduatoria della FIFA. Nell'ottobre seguente la nazionale di Mart\u00ednez, giunta a disputare la \"final four\" della UEFA Nations League 2020-2021, viene eliminata dalla nelle semifinali del torneo.\nStatistiche.\nStatistiche da allenatore.\nClub.\n\"Statistiche aggiornate al 12 maggio 2016.\" In grassetto le competizione vinte.\nNazionale.\n\"Statistiche aggiornate al 10 ottobre 2021.\""}
{"id": "2528762", "revid": "122783880", "url": "https://it.wikipedia.org/wiki?curid=2528762", "title": "Ko\u0161arka\u0161ki klub Borac \u010ca\u010dak", "text": "Il Ko\u0161arka\u0161ki klub Borac \u010ca\u010dak \u00e8 una societ\u00e0 cestistica avente sede nella citt\u00e0 di \u010ca\u010dak, in Serbia. Fondata nel 1945, disputa il campionato serbo.\nRoster 2021-2022.\n\"Aggiornato al 25 agosto 2021\"."}
{"id": "2528764", "revid": "6923", "url": "https://it.wikipedia.org/wiki?curid=2528764", "title": "Decreti Bene\u0161", "text": "I decreti Bene\u0161, ufficialmente, in lingua ceca \"dekrety prezidenta republiky\", in italiano \"decreti del presidente della repubblica\", sono una serie di leggi emanate da Edvard Bene\u0161 che era, durante la seconda guerra mondiale, presidente in esilio della Cecoslovacchia occupata. In assenza della ratifica da parte del Parlamento cecoslovacco, le leggi venivano emendate dal governo in esilio della Cecoslovacchia.\nI decreti Bene\u0161 sono le prime leggi che ratificano l'esproprio dei beni e l'espulsione dei tedeschi dei Sudeti e degli ungheresi di Slovacchia dai territori della Cecoslovacchia.\nI decreti possono essere divisi in tre gruppi:"}
{"id": "2528766", "revid": "266224", "url": "https://it.wikipedia.org/wiki?curid=2528766", "title": "Rover 111", "text": ""}
{"id": "2528767", "revid": "339392", "url": "https://it.wikipedia.org/wiki?curid=2528767", "title": "Gruppo Operativo delle forze russe in Moldavia", "text": ""}
{"id": "2528776", "revid": "110157", "url": "https://it.wikipedia.org/wiki?curid=2528776", "title": "Merano Open", "text": "Il Merano Open era un torneo dell'ATP che si \u00e8 svolto solo nel 1999.Si giocava a Merano in Italia su campi in terra battuta."}
{"id": "2528780", "revid": "26034500", "url": "https://it.wikipedia.org/wiki?curid=2528780", "title": "Dd sound", "text": ""}
{"id": "2528786", "revid": "809148", "url": "https://it.wikipedia.org/wiki?curid=2528786", "title": "Decreto dell'Alhambra", "text": "Il decreto dell'Alhambra, noto anche come editto o decreto di Granada, \u00e8 stato un decreto emanato il 31 marzo 1492 dai re cattolici di Spagna, Isabella di Castiglia e Ferdinando II d'Aragona, con il quale diventava obbligatoria l'espulsione delle comunit\u00e0 ebraiche dai regni spagnoli e dai loro possedimenti a partire dal 31 luglio di quello stesso anno. Pochi anni dopo un provvedimento di tal genere e dai medesimi effetti entr\u00f2 in vigore anche nel regno portoghese con il sovrano Manuele I.\nContenuto.\nA propiziare l'avallo del decreto da parte di Ferdinando II d'Aragona, fu il \u00abcrudele\u00bb e \u00abgrottesco processo spettacolo\u00bb relativo all'omicidio rituale del Santo Ni\u00f1o de La Guardia, un procedimento intentato e perseguito da Tom\u00e1s de Torquemada, pochi mesi prima, fino al suo esito pi\u00f9 estremo. Pur decisivo, sarebbe esagerato attribuire al caso del martirio del Santo Ni\u00f1o un peso esclusivo nel determinare la decisione realebench\u00e9 non fosse l'unico caso in Spagna e nel resto d'Europa. Fu proprio Tom\u00e1s de Torquemada, su incarico dei re, a stendere una versione preliminare dell'editto che fu loro presentata il 20 marzo 1492: questo scritto e la versione firmata solamente da Ferdinando furono ritrovati solo nel 1991.\nL'editto rendeva obbligatoria la conversione degli ebrei alla religione cattolica, mentre disponeva l'espulsione per coloro che non si fossero convertiti. Il decreto and\u00f2 ad incrementare le comunit\u00e0 ebraiche del Maghreb (soprattutto Marocco ed Algeria, e in misura minore anche quelle della Tunisia), dell'impero ottomano e delle regioni meridionali dell'Europa. Esistono due versioni dell'editto: una cosiddetta \"aragonese\" con il solo autografo del re Ferdinando e una \"castigliana\" dove compaiono gli autografi di entrambi i re cattolici, pervenutaci in varie versioni riferite a differenti citt\u00e0. L'editto \u00e8 stato formalmente revocato il 6 dicembre 1968."}
{"id": "2528788", "revid": "1442080", "url": "https://it.wikipedia.org/wiki?curid=2528788", "title": "Episodi di Shin Chan (1997)", "text": "Questi sono gli episodi mandati in onda nel 1997 della serie anime Shin Chan. Alcuni di questi episodi, quelli che nella lista presentano il titolo italiano, sono arrivati in Italia.\nOgni episodio \u00e8 diviso in mini-episodi della durata di circa 10 minuti l'uno."}
{"id": "2528796", "revid": "729019", "url": "https://it.wikipedia.org/wiki?curid=2528796", "title": "Pallavolo femminile ai VI Giochi asiatici", "text": "Il III campionato di pallavolo femminile ai Giochi asiatici si \u00e8 svolto nel 1970 a Bangkok, in Thailandia, durante i VI Giochi asiatici. Al torneo hanno partecipato 8 squadre nazionali asiatiche e la vittoria finale \u00e8 andata par la terza volta consecutiva al Giappone.\nPodio.\nCampione.\nGiappone(Terzo titolo)\nSecondo posto.\nCorea del Sud\nTerzo posto.\nCambogia"}
{"id": "2528798", "revid": "114369996", "url": "https://it.wikipedia.org/wiki?curid=2528798", "title": "Gruppo del Samnaun", "text": "Il Gruppo del Samnaun \u00e8 un gruppo montuoso delle Alpi Retiche occidentali. Si trova in Svizzera (Canton Grigioni) ed Austria (Tirolo). Prende il nome da Samnaun, localit\u00e0 del Canton Grigioni.\nClassificazione.\nSecondo la SOIUSA il Gruppo del Samnaun \u00e8 un supergruppo alpino con la seguente classificazione:\nSecondo l'AVE costituisce il gruppo n. 27 di 75 nelle Alpi Orientali.\nSuddivisione.\nSecondo la SOIUSA il Gruppo del Samnaun \u00e8 suddiviso in tre gruppi e sette sottogruppi:\nVette.\nLe montagne principali del gruppo sono:"}
{"id": "2528800", "revid": "1442080", "url": "https://it.wikipedia.org/wiki?curid=2528800", "title": "Stella Artois Championships 2001 - Singolare", "text": "Il singolare del Stella Artois Championships 2001 \u00e8 stato un torneo di tennis facente parte dell'ATP Tour.\nLleyton Hewitt era il detentore del titolo e ha vinto in finale 7\u20136 (7\u20133), 7\u20136 (7\u20133) contro Tim Henman.\nTeste di serie.\nLe prime 8 teste di serie hanno ricevuto un bye per il 2\u00ba turno."}
{"id": "2528801", "revid": "125959832", "url": "https://it.wikipedia.org/wiki?curid=2528801", "title": "Parlamento gallese", "text": "Il Parlamento gallese (in inglese: \"Welsh Parliament\", in gallese: \"Senedd Cymru\") \u00e8 l'organo legislativo devoluto monocamerale del Galles, che rappresenta gli interessi del popolo gallese, legifera per il Galles, impone tasse e controlla il Governo del Galles. Il Senedd \u00e8 una istituzione bilingue: i suoi nomi formali, \"Senedd Cymru\" in gallese e \"Welsh Parliament\" in inglese, detengono status paritario, e sia il gallese che l'inglese sono le lingue ufficiali utilizzate nei lavori parlamentari. Prima del maggio 2020, era conosciuto come Assemblea Nazionale per il Galles (in gallese: \"Cynulliad Cenedlaethol Cymru\").\nIl Senedd conta 60 membri, conosciuti con il nome di \"membri del Senedd\", o MS (in gallese: \"Aelodau o'r Senedd\", o \"ASau\"). Dal 2011, i membri del Senedd sono eletti per un mandato quinquennale con un sistema proporzionale misto, in cui 40 deputati rappresentano collegi geografici e sono eletti con il sistema first-past-the-post, ossia maggioritario secco a turno unico. 20 deputati sono eletti in cinque regioni elettorali utilizzando il sistema proporzionale con metodo d'Hondt. Tipicamente, il maggiore partito al Senedd costituisce il Governo del Galles.\nL'Assemblea Nazionale per il Galles fu creata con una legge del 1998, sulla base del referendum sulla devoluzione gallese del 1997. L'Assemblea non ebbe poteri di proporre legislazione primaria fino al 2006. I poteri legislativi furono incrementati nel 2017, a seguito del voto nel referendum del 2011, e ci\u00f2 comporta che il Parlamento del Regno Unito ed il Segretario di Stato per il Galles non devono essere consultati qualora la legge appartenga a venti aree cui si applica la devoluzione. L'Assemblea mut\u00f2 il proprio nome, a partire dal maggio 2020, alla sua attuale denominazione. I poteri devoluti riguardano la salute, l'istruzione, lo sviluppo economico, i trasporti, l'ambiente, l'agricoltura, il governo locale ed alcuni tipi di tasse."}
{"id": "2528802", "revid": "287204", "url": "https://it.wikipedia.org/wiki?curid=2528802", "title": "Alberto degli Alberti", "text": ""}
{"id": "2528805", "revid": "125616970", "url": "https://it.wikipedia.org/wiki?curid=2528805", "title": "Isola dei Pini", "text": "L'isola dei Pini (in francese \"\u00eele des Pins\"; in kanak \"Kunyi\u00e9\") \u00e8 un'isola dell'oceano Pacifico, appartenente all'arcipelago della Nuova Caledonia, territorio d'oltremare della Francia.\nLa superficie dell'isola \u00e8 di circa 250\u00a0km\u00b2 e misura circa 15\u00a0km di lunghezza e 13\u00a0km di larghezza.\nStoria.\nScoperta da James Cook nel 1774, durante il suo secondo viaggio verso la Nuova Zelanda; l'esploratore le diede questo nome dopo aver visto gli alti pini colonna presenti sull'isola.\nNel 1872 sull'isola venne istituita una colonia penale francese, in cui vennero confinati circa tremila deportati politici dalla comune di Parigi."}
{"id": "2528808", "revid": "26034999", "url": "https://it.wikipedia.org/wiki?curid=2528808", "title": "Baz 3.0", "text": ""}
{"id": "2528811", "revid": "339392", "url": "https://it.wikipedia.org/wiki?curid=2528811", "title": "Affinit\u00e0-divergenze fra il compagno Togliatti e noi - Del conseguimento della maggiore et\u00e0", "text": ""}
{"id": "2528821", "revid": "1460061", "url": "https://it.wikipedia.org/wiki?curid=2528821", "title": "Araucaria columnaris", "text": "L'Araucaria columnaris, (G. Forst) Hook, o Pino colonna, \u00e8 una specie di conifera appartenente alla famiglia delle Araucariaceae diffusa in Nuova Caledonia, dove \u00e8 stata classificata per la prima volta dai botanici della seconda spedizione del capitano James Cook nel Pacifico.\nSpecie endemica proveniente dalla Nuova Caledonia, portata sugli altri territori: Isole della Lealt\u00e0, \u00cele des Pins, Anatom e \u00celes Chesterfield. \nLa caratteristica particolare di questa specie consiste nell'inclinazione degli alberi verso l'equatore. Pi\u00f9 lontani crescono, pi\u00f9 sono inclinati. Il meccanismo di questo fenomeno non \u00e8 stato ancora sufficientemente spiegato."}
{"id": "2528824", "revid": "767487", "url": "https://it.wikipedia.org/wiki?curid=2528824", "title": "Alan James Alexander Kelly", "text": "Biografia.\nAnche suo figlio Alan \u00e8 stato un calciatore.\n\u00c8 deceduto il 20 maggio 2009, all'et\u00e0 di 72 anni, dopo aver combattuto il cancro al colon per vari anni.\nLo stadio Deepdale ha una tribuna chiamata \"Alan Kelly\" in suo onore.\n\u00c8 membro della Hall of Fame della Football Association of Ireland.\nCarriera.\nClub.\n\u00c8 il calciatore che ha registrato il maggior numero di presenze nel Preston North End (513)."}
{"id": "2528825", "revid": "729019", "url": "https://it.wikipedia.org/wiki?curid=2528825", "title": "Sigismondo I de Luna", "text": "Biografia.\nNacque presumibilmente nella prima met\u00e0 del XV secolo, da Antonio, VI conte di Caltabellotta, e dalla di lui consorte la nobildonna Beatrice Cardona Villena dei Conti di Cardona, di cui era l'ultimo di cinque figli. Appena adolescente, si trasfer\u00ec in Catalogna dove fu al servizio della Real Casa d'Aragona e partecip\u00f2 a numerose battaglie e venne preso prigioniero per difendere il sovrano. Dopo la sua liberazione, continu\u00f2 prima in Sicilia e poi in Spagna dove part\u00ec con uomini e cavalli dopo aver saputo di un nuovo attacco dei Francesi alle contee di Cerdagna e del Rossiglione.\nIl padre il Conte Antonio, morto nel 1464, prima di spirare fece redigere un testamento, reso pubblico nel 1465, con cui imponeva le sue volont\u00e0 riguardo alla successione nella Contea di Caltabellotta e agli altri beni feudali e di altra natura della famiglia De Luna: secondo tali disposizioni, il primogenito Carlo, suo successore nei titoli e nei feudi, in caso di sua morte senza figli era obbligato a lasciarli in eredit\u00e0 a Sigismondo.\nIl re Giovanni II d'Aragona, per ricompensarlo dei suoi servigi bellici, che lo nomin\u00f2 camerlengo, Maestro Secreto con diritto di giurisdizione su tutti gli Ebrei di Sicilia nel 1474, e Maestro Portulano nel 1475, entrambe prestigiosissime cariche del Regno di Sicilia. Nel 1478, il Luna guid\u00f2 le truppe inviate dal Vicer\u00e9 in Sardegna per sedare le rivolte ordite da Leonardo Alagon, marchese di Oristano.\nI rapporti tra Sigismondo e il fratello maggiore Carlo, VII conte di Caltabellotta, furono normali, ma in seguito si deteriorarono. La moglie di questi, Beatrice Rosso Spadafora Branciforte dei Conti di Sclafani, nel novembre 1474 ottenne l'annullamento del matrimonio dal Tribunale della Regia Gran Corte, dopo aver dimostrato la sua illibatezza a seguito di perizie ginecologiche, e che dunque il matrimonio non fu consumato. Un mese dopo la sentenza, Beatrice avrebbe stipulato il contratto matrimoniale con il cognato Sigismondo, e i due, dopo aver ottenuto la dispensa pontificia da papa Sisto IV attraverso l'Arcivescovo di Palermo, contrassero le nozze nel 1477. Il matrimonio con la Rosso port\u00f2 in dote al Luna la Contea di Sclafani e la baronia di Caltavuturo, di cui ebbe investitura il 1\u00ba febbraio 1477. Il fratello Carlo lo accus\u00f2 di ingratitudine, e per questo fece fare un testamento con cui revocava le disposizioni fatte dal padre in suo favore.\nIn condizioni finanziarie critiche, fu costretto a vendere, ma con riserva di riscatto, nel 1476 la terra di Bivona, e nel 1479 il feudo di Larminusa in territorio di Sclafani al fratello Pietro.\nMor\u00ec a Palermo il 7 ottobre 1480.\nMatrimoni e discendenza.\nSigismondo de Luna Cardona, III conte di Sclafani, dal suo matrimonio con la nobildonna Beatrice Rosso Spadafora Branciforte (\u2020 1519), unica figlia di Tommaso, ebbe due figli:"}
{"id": "2528828", "revid": "729019", "url": "https://it.wikipedia.org/wiki?curid=2528828", "title": "Sigismondo II de Luna", "text": "Biografia.\nNacque presumibilmente alla fine del XV secolo, da Giovanni Vincenzo, IX conte di Caltabellotta, e dalla di lui consorte la nobildonna Diana Moncada e Moncada dei Conti di Adern\u00f2 e di Caltanissetta, di cui era il primogenito di quattro figli.\nEducato alle armi fin da giovanissimo, nel 1517 dovette abbandonare la Sicilia assieme alla sua famiglia, a causa dei tumulti popolari scoppiati a Palermo, capeggiati da Giovan Luca Squarcialupo contro il Vicer\u00e9. Nel 1523, spos\u00f2 la nobildonna fiorentina Luisa Salviati, figlia di Jacopo e di Lucrezia de' Medici, sorella di papa Leone X, e l'importanza di questa unione si coglie meglio se la s'inquadra nella politica di potenziamento della famiglia che il padre, il Conte di Caltabellotta, perseguiva ormai da tempo. In questa occasione designava Sigismondo erede del titolo di Conte di Caltabellotta con il feudo ad esso legato e vasti territori appartenenti agli stati di Bivona, Caltavuturo e Sclafani.\nNella citt\u00e0 demaniale di Sciacca vi risiedevano le nobili famiglie che possedevano feudi nell'entroterra, ma tra queste primeggiavano per ricchezza e tradizioni i De Luna e i Perollo, tra le quali esistevano rancori e rivalit\u00e0, e ci\u00f2 port\u00f2 alla nascita di due fazioni contrapposte in loro sostegno che di l\u00ec a poco furono protagoniste di una sanguinosa faida. Malgrado l'invio da parte del Vicer\u00e9 di Sicilia di Girolamo Statella, barone di Mongialino, giunto nel 1528 a Sciacca per mediare e porre fine allo scontro, nel luglio 1529 il Luna, a capo di trecento tra fanti e cavalieri, partito da Caltabellotta irruppe a Sciacca, ed assalt\u00f2 e mise a sacco la residenza del Perollo, il Castelvecchio. Nell'assalto fu ucciso Giacomo Perollo, barone di Pandolfina, e con questi anche lo Statella. Il saccheggio della citt\u00e0, durato una settimana, fu spietato: si calcola che il solo saccheggio di Castelvecchio abbia fruttato 100.000 fiorini. Il Perollo tra l'altro era legato al Luna da un rapporto di parentela acquisita, poich\u00e9 la moglie era Contissella Moncada d'Acugna, sua cugina e figlia dello zio materno Ferdinando.\nL'episodio port\u00f2 inevitabilmente ad un sanguinoso conflitto, noto come il \"secondo caso di Sciacca\". Giunta a Palermo la notizia dell'avvenimento, il Vicer\u00e9 Pignatelli reag\u00ec con disposizioni severissime. Le truppe inviate dal Vicer\u00e9 e partite da Messina, comandate da Nicol\u00f2 Pollastra, maestro giustiziere e presidente della Magna Curia, e da Giovanni Reganati, formate da seicento fanti spagnoli ed una compagnia di duecento cavalieri siciliani, giunsero a Bivona dove furono attaccate dalle milizie del Luna, che uccisero una trentina di uomini. Il Pollastra, giunto poi a Sciacca, dichiarava delitto di lesa maest\u00e0 quanto avvenuto, e pubblicava editto di condanna a morte contro Sigismondo e dichiarava confiscati a favore del Regio patrimonio tutti i suoi beni. Numerosi nobili simpatizzanti dei Luna furono catturati e imprigionati dalle truppe viceregie nelle carceri di Messina, in cui alcuni trovarono la morte per le torture subite.\nIl Luna, assieme alla moglie Luisa, i tre figli avuti da lei ed il padre il Conte Gian Vincenzo, fu costretto a fuggire e ripar\u00f2 a Roma, sotto la protezione di papa Clemente VII, zio della moglie. Clemente VII, in occasione dell'incoronazione dell'imperatore Carlo V d'Asburgo nel 1530, avrebbe chiesto a quest'ultimo di concedere la grazia a Sigismondo, ma l'imperatore si rifiut\u00f2 di farlo. Il pontefice convinse successivamente l'Imperatore a restituire ai Luna i beni precedentemente confiscati dal Vicer\u00e9. La decisione dell'Imperatore asburgico di negargli il perdono, che lo costringeva all'esilio perpetuo, avrebbe spinto il Luna, preso da scoramento, a gettarsi nelle acque del Tevere, dove sarebbe morto affogato.\nMatrimoni e discendenza.\nSigismondo de Luna Moncada, nobile dei Conti di Caltabellotta, dal suo matrimonio con Luisa Salviati de' Medici, ebbe tre figli:"}
{"id": "2528831", "revid": "838137", "url": "https://it.wikipedia.org/wiki?curid=2528831", "title": "Stella Artois Championships 2001 - Doppio", "text": "Il doppio del Stella Artois Championships 2001 \u00e8 stato un torneo di tennis facente parte dell'ATP Tour.\nTodd Woodbridge e Mark Woodforde erano i detentori del titolo, ma solo Woodbridge ha partecipato facendo coppia con Wayne Ferreira ma ha perso nei quarti contro Bob Bryan e Mike Bryan.\nBob Bryan e Mike Bryan hanno battuto in finale 6\u20133, 3\u20136, 6\u20131 Eric Taino e David Wheaton.\nTeste di serie.\nle prime 4 teste di serie hanno ricevuto un bye per il 2\u00ba turno."}
{"id": "2528833", "revid": "1305772", "url": "https://it.wikipedia.org/wiki?curid=2528833", "title": "Riberalta", "text": "Riberalta \u00e8 un comune (\"municipio\" in spagnolo) della Bolivia nella provincia di Antonio Vaca D\u00edez (dipartimento di Beni) con 101.283 abitanti (dato 2010).\n\u00c8 il capoluogo della provincia e sede del vicariato apostolico di Pando.\nCantoni.\nIl comune \u00e8 suddiviso in 4 cantoni (popolazione al censimento 2001):"}
{"id": "2528834", "revid": "110157", "url": "https://it.wikipedia.org/wiki?curid=2528834", "title": "Beyond Here Lies Nothin'", "text": "Beyond Here Lies Nothin' \u00e8 un singolo di Bob Dylan pubblicato nel 2009 e tratto dall'album \"Together Through Life\"; \u00e8 stato prodotto da Bob Dylan stesso con lo pseudonimo di Jack Frost. Il titolo \u00e8 una citazione di Ovidio.\nIl singolo \u00e8 stato reso disponibile per il download gratuito nel sito ufficiale di Bob Dylan il 30 e il 31 marzo del 2009 ed un video fotografico promozionale \u00e8 stato pubblicato su Amazon.com il 21 aprile.\nIl videoclip per il singolo \u00e8 stato prodotto da Blue-Tongue Films e diretto da Nash Edgerton.\nLa canzone \u00e8 stata utilizzata nel trailer della seconda stagione di \"True Blood\" della Home Box Office, e compare anche nell'ultimo episodio dal titolo omonimo."}
{"id": "2528839", "revid": "1543377", "url": "https://it.wikipedia.org/wiki?curid=2528839", "title": "Parco nazionale Terra del Fuoco", "text": "Il parco nazionale Terra del Fuoco (in spagnolo: \"Parque Nacional Tierra del Fuego\") \u00e8 un parco nazionale dell'Argentina. \u00c8 stato istituito nel 1960 con decreto n\u00b0 15.554, al fine di salvaguardare e preservare la natura, la fauna e la flora di un territorio di tipo sub-antartico.\n\u00c8 situato a sud-ovest della provincia della Terra del Fuoco, in Patagonia, a 10\u00a0km ad ovest della citt\u00e0 di Ushuaia. \u00c8 il parco nazionale pi\u00f9 meridionale dell'Argentina.\nGeografia.\nSi tratta di un'ampia area di natura incontaminata e paesaggi selvaggi situata a nord del lago Fagnano, della \"Sierra di Inju Gooyin\" e \"di Beauvoir\". Confina a sud con il canale di Beagle, ad ovest con la frontiera con il Cile e ad est con i ghiacciai \"Martial\" e \"Vinciguerra\".\nHa una superficie totale di 63.000 ettari, di cui solamente 2.000 sono accessibili al pubblico (previo pagamento di un biglietto d'ingresso). \u00c8 il primo parco nazionale del litorale argentino. In effetti ha la particolarit\u00e0 di avere sei chilometri di coste lungo il canale di Beagle e questo permette di preservare un ecosistema di tipo marittimo. La sua cima pi\u00f9 elevata \u00e8 il Monte \"Vinciguerra\" (1.476 m s.l.m.).\nIl \"R\u00edo Pipo\" \u00e8 uno dei principali fiumi. All'interno del perimetro del Parco si trovano numerosi laghi, come il lago \"Alto\" ed il lago \"Negra\", ma include solo parzialmente il lago Roca (per 10\u00a0km di coste) ed il lago Fagnano (per 35\u00a0km di coste).\nFlora.\nIl Parco conserva dense foreste \"fuegine\" composta da \"Coihue\" (\"Nothofagus dombeyi\"), \"Lenga Beech\" (\"Nothofagus pumilio\"), \"Canelo\" (\"Drimys winteri\"), \"\u00d1ire\" o \"Antartic Beech\" (\"Nothofagus antarctica\"). Il fitto sottobosco \u00e8 dominato da \"calafate\" (\"Berberis buxifolia\"), \"michay\" (\"Berberis darwinii\"), \"notro\" (\"Embothrium coccineum\"), erica arborea (\"Erica arborea\") e muschi. Sono presenti anche molte specie di funghi, alcuni commestibili, come il \"pan de indio\" (\"Cyttaria\" spp.), e di licheni come la \"barba de viejo\" (\"Usnea barbata\").\nFauna.\nTra gli uccelli che popolano il Parco si pu\u00f2 osservare il condor delle Ande, l'albatros, il cormorano, varie specie di gabbiano, le sterne, gli svassi, le oche selvatiche, le anatre. In particolare si segnalano il picchio di Magellano (\"Campephilus magellanicus\") ed il \"carancho\" (\"Caracara plancus\"), dal tipico becco color arancio e dal caratteristico richiamo. Vi \u00e8 inoltre l'ibis faccianera (\"Theristicus melanopis\"), riconoscibile per il suo lungo becco ed il richiamo stridente.\nTra i mammiferi vi sono le lontre (\"Lontra provocax\" e \"Lontra felina\"), la volpe di Magellano (\"Pseudalopex culpaeus\"), il visone (\"Neovison vison\") e persino delle specie introdotte come il castoro canadese \"(Castor canadensis)\" ed il coniglio.\nCastori e polemiche.\nI castori presenti nel Parco e provenienti dal Canada sono stati introdotti nella Terra del Fuoco dall'esercito argentino nel 1946. Il fine era quello di sviluppare l'industria delle pellicce, ma fu un fallimento. Il clima della Terra del Fuoco \u00e8 molto meno freddo rispetto al clima del Canada ed i castori hanno sviluppato pellicce meno folte rispetto a quelle dei castori canadesi, rendendole poco competitive sui mercati. Inoltre i predatori naturali del castoro, come l'orso, il lupo o la lince, non esistono nella Terra del Fuoco e questo ha contribuito a determinare un loro rapido sviluppo, con importanti conseguenze ecologiche che hanno portato ad uno squilibrio nell'ecosistema. Da un lato una legge locale autorizza la caccia \u00abaperta\u00bb tutto l'anno a questo roditore, considerato un flagello dalle autorit\u00e0 argentine e cilene. Dall'altro lato l'industria del turismo favorisce e diffonde l'immagine di un animale \"locale\" (autoctono!) amichevole ed innocuo per l'ambiente. Il suo valore di mercato nel settore turistico \u00e8 dato da peluche, gadgets e viaggi. Va notato che l'animale \u00e8 molto difficile da osservare e non sempre il visitatore si accorge della sua continua attivit\u00e0 di \"taglialegna\" per la realizzazione delle dighe.\nClima.\nIl clima della regione \u00e8 freddo ed umido, senza una stagione secca. La media delle precipitazioni \u00e8 di circa 700\u00a0mm. I periodi autunnale ed invernale (da marzo ad agosto) sono i pi\u00f9 piovosi. I venti dominanti soffiano regolarmente e violentemente (spesso a pi\u00f9 di 100\u00a0km/ora) in direzione sud-ovest. In questa regione va notata l'azione del williwaw. Tuttavia vi \u00e8 una forte influenza dell'oceano che determina un clima uniforme: le temperature non sono ne troppo alte ne troppo basse. Le medie invernali sono comprese tra i -2\u00a0\u00b0C ed i 4\u00a0\u00b0C, mentre quelle stive sono comprese tra i 6\u00a0\u00b0C ed i 14\u00a0\u00b0C. La neve nei fondovalle \u00e8 abbondante e persistente per gran parte dell'anno. Le nevi sono presenti tutto l'anno ma non contribuiscono alla formazione di ghiacciai.\nAttivit\u00e0.\nTurismo.\nSolamente 2.000 ettari (a sud) sono autorizzati al pubblico. L'ingresso \u00e8 consentito con il pagamento di un biglietto. Il parco \u00e8 aperto tutto l'anno. Non \u00e8 consentito l'accesso agli animali domestici. La pesca \u00e8 consentita nel periodo da novembre a met\u00e0 aprile ed \u00e8 necessario un permesso.\nNumerosi turisti accedono al parco attraverso l'unica strada, la \"Ruta 3\", che termina all'interno del parco, nella baia di Lapataia. Possono essere utilizzati anche bus o minibus oppure il famoso treno turistico, \"El Tren del Fin de Mundo\". \u00c8 possibile anche utilizzare il battello, che salpa dal porto di Ushuaia.\nIl Parco pu\u00f2 essere visitato seguendo i sentieri segnalati. dai quali \u00e8 possibile ammirare i laghi (Lago Roca, Lago Negra), la costa del canale di Beagle (baia di Lapataia), le due isole (Isla Redonda, Isla Estorbo), i fiumi e gli stagni, le foreste e le torbiere.\nIl campeggio \u00abselvaggio\u00bb \u00e8 vietato e gli escursionisti possono solo bivaccare in pochi siti gratuiti. Presso Lago Roca esiste in rifugio (a pagamento) con 14 posti letto, servizi e docce, con un piccolo negozio ed una taverna.\nSentieri.\nEsistono vari sentieri segnalati che non presentano difficolt\u00e0 tecniche particolari. Il regolamento del parco consiglia di seguirli al fine di preservare la natura e l'ambiente."}
{"id": "2528842", "revid": "151034", "url": "https://it.wikipedia.org/wiki?curid=2528842", "title": "Beyond Here Lies Nothin", "text": ""}
{"id": "2528848", "revid": "287204", "url": "https://it.wikipedia.org/wiki?curid=2528848", "title": "Ner'zhul", "text": "Ner'zhul \u00e8 un personaggio dell'universo di \"Warcraft\" creato da Blizzard Entertainment. Viene introdotto in \"\", ed \u00e8 presente nei romanzi \"L'ascesa dell'Orda\" e \"Arthas - L'ascesa del Re dei Lich\", di Christie Golden, e in \"Oltre il Portale Oscuro\", di Golden e Aaron Rosenberg. Appare anche in buona parte del materiale della serie restante, nelle vesti di Re dei Lich.\nOriginariamente il pi\u00f9 importante sciamano degli orchi, venne ingannato da Kil'jaeden e form\u00f2 l'Orda, portando gli orchi verso la dominazione demoniaca. Dopo la Seconda Guerra apr\u00ec numerosi portali a Draenor, causando un cataclisma che lo trasform\u00f2 nelle Terre Esterne. Dopo ci\u00f2, venne trasformato da Kil'jaeden nel Re dei Lich.\nStoria.\nLa nascita dell'Orda.\nOriginariamente, Ner'zhul era il capo del clan Torvaluna, nonch\u00e9 uno degli sciamani pi\u00f9 rispettati fra tutti gli orchi; aveva la capacit\u00e0 di parlare con gli spiriti dei defunti, e nelle occasioni in cui i clan orcheschi si riunivano fungeva ufficiosamente da capo. La societ\u00e0 orchesca, al tempo, si componeva di varie trib\u00f9 sostanzialmente indipendenti e nomadi, ed era accentrata sullo sciamanesimo; gli orchi vivevano in pace nel mondo di Draenor assieme a numerose altre razze, fra le quali i draenei. Questi ultimi erano da tempo immemore braccati da Kil'jaeden, membro di spicco della demoniaca Legione Infuocata: quando Kil'jaeden trov\u00f2 i draenei, trov\u00f2 anche gli orchi, e decise di prendere due piccioni con una fava: reclutare gli orchi nelle file della Legione, e usarli per sterminare i draenei.\nKil'jaeden apparve cos\u00ec a Ner'zhul nelle sembianze dello spirito di Rulkan, la sua compagna deceduta, da cui effettivamente lo sciamano era spesso raggiunto in visioni. In questa veste, Kil'jaeden convinse Ner'zhul che i draenei - con i quali gli orchi avevano contatti solo sporadici, e la cui magia sembrava loro incomprensibile - stavano complottando contro la sua razza. In seguito, prese ad apparirgli semplicemente come Kil'jaeden, e cominci\u00f2 anche ad insegnargli la magia stregonesca; giocando con i dubbi e la sete di potere di Ner'zhul, Kil'jaeden lo spinse a riunire tutti i clan degli orchi e a portarli in guerra contro i draenei.\nAscesa di Gul'dan.\nNer'zhul per\u00f2 cominci\u00f2 ad avere dei dubbi: in primo luogo, anche se era convinto di stare aiutando la sua gente e di ricevere cos\u00ec un potere che sapeva di meritare, era stranito dal fatto che gli antenati non gli parlavano pi\u00f9 e gli spiriti si erano fatti distanti. Inoltre, trovava sospetta la sorprendente coincidenza di aspetto fra Kil'jaeden e i draenei, e il suo odio tanto profondo e personale per il loro capo, Velen, sconcertante per un essere divino. In cerca di risposte, Ner'zhul tent\u00f2 di comunicare con i suoi antenati alla \"Montagna degli Spiriti\", Oshu'gun: fu sconvolto quando gli antenati lo accolsero come un mostro, e la \"vera\" Rulkan gli rivel\u00f2 la verit\u00e0: Kil'jaeden aveva mentito, non vi era alcun complotto dei draenei, gli antenati non supportavano la guerra che aveva scatenato e lui li aveva delusi completamente.\nNer'zhul decise di sfidare Kil'jaeden ma Gul'dan, il suo apprendista, lo aveva seguito e aveva scoperto tutto: avido del suo potere, inform\u00f2 Kil'jaeden dell'intento dello sciamano: il demone allora elev\u00f2 Gul'dan alla posizione di Ner'zhul e priv\u00f2 quest'ultimo di ogni potere, costringendolo a guardare impotente mentre la sua razza scivolava nella sete di sangue e abbandonava lo sciamanesimo, e ad assistere alla nascita dell'Orda e del Concilio dell'Ombra, conscio di tutti i loro segreti ma incapace di agire.\nGul'dan per\u00f2 fu imprudente: pensando Ner'zhul completamente impotente, gli permise l'accesso a tutti i documenti del Concilio dell'Ombra. Ner'zhul scopr\u00ec il piano di Kil'jaeden di contaminare gli orchi con il sangue di Mannoroth, ma la precaria posizione dello sciamano e lo strapotere di Gul'dan avrebbero fatto in modo che nessun capoclan desse ascolto ai suoi avvertimenti, eccetto uno. Avvertito da Ner'zhul tramite un messaggio, Durotan rifiut\u00f2 di far bere al suo clan, i Lupi Bianchi, il sangue del demone e lo salv\u00f2 dalla corruzione. Durotan e la sua compagna Draka erano gli unici a conoscenza delle azioni riparatorie di Ner'zhul, un segreto che mor\u00ec con loro.\nLa distruzione di Draenor.\nDa quel momento, Ner'zhul pass\u00f2 del tutto in secondo piano. Fu gravemente ferito dall'esplosione del Portale Oscuro, quando esso venne chiuso dalle forze dell'Alleanza alla fine della Seconda Guerra. L'ex sciamano pass\u00f2 due anni a nascondersi con il suo clan (di cui aveva riguadagnato il controllo, dopo la morte di Gul'dan) nella Valle di Torvaluna, mentre gli altri clan lottavano tra loro, non avendo altri nemici contro cui sfogare la propria sete di sangue. Ner'zhul cominci\u00f2 ad avere \"visioni di morte\", e si dipinse un teschio sulla faccia.\nLa svolta si ebbe quando il cavaliere della morte Teron Malacarne fece visita a Ner'zhul: anche se Ner'zhul disprezzava Teron (per essere stato apprendista di Gul'dan e stregone), era stupito dal suo strano stato di non morte, e il cavaliere lo convinse a cercare di aprire altri portali verso altri mondi, per guidare l'Orda alla loro conquista. Per fare ci\u00f2, Ner'zhul aveva bisogno di determinati artefatti: il Teschio di Gul'dan, il Libro di Medivh, lo Scettro Ingemmato di Sargeras e l'Occhio di Dalaran. Teron ottenne tutti gli artefatti richiesti e Ner'zhul li us\u00f2 per manipolare l'energia di Draenor e aprire, tutti in una volta, diversi portali. L'energia rilasciata dal processo fu troppa per il pianeta, e caus\u00f2 un cataclisma di proporzioni titaniche, che lo strapp\u00f2 a brandelli e lo mand\u00f2 a orbitare nella Distorsione Fatua. Ner'zhul, folle di potere, dichiar\u00f2 che lui stesso era \"l'Orda\" e ordin\u00f2 a quelli che l'avevano aiutato nel rituale di seguirlo in uno dei portali o restare a morire, abbandonando cos\u00ec tutti gli altri orchi di cui ormai non gl'importava pi\u00f9 nulla.\nCome Re dei Lich.\nTuttavia, Kil'jaeden lo aspettava dall'altra parte: l'arcidemone cattur\u00f2 Ner'zhul e lo tortur\u00f2 terribilmente fino a che l'orco non accett\u00f2 di nuovo di servire la Legione. Kil'jaeden prese lo spirito di Ner'zhul, lo leg\u00f2 ad un'armatura magica e, rinchiusolo in un blocco di ghiaccio, lo scagli\u00f2 nel mondo di Azeroth, mandandolo a schiantarsi sulla vetta di Corona di Ghiaccio: cos\u00ec nacque il Re dei Lich.\nIn questa veste, Ner'zhul cre\u00f2 il Flagello dei non morti e, tramite il suo primo cavaliere della morte, Arthas Menethil, si liber\u00f2 nuovamente dal giogo della Legione. Fusosi con Arthas tempo dopo la Terza Guerra, Ner'zhul intendeva cooperare con lui, ma Arthas, invece, consum\u00f2 il suo spirito, divenendo lui solo il Re dei Lich.\nUniverso alternativo.\nNell'universo alternativo che appare in \"Warlords of Draenor\", l'Orda viene salvata dalla corruzione demoniaca grazie all'intervento di Garrosh Malogrido, e viene ribattezzata \"Orda di Ferro\". Ner'zhul, alla testa del clan Torvaluna, si unisce ad essa e tenta di controllare il potere della Stella Oscura, un artefatto intriso delle energie del vuoto. Il piano viene sventato grazie al sacrificio di Velen, e Ner'zhul viene successivamente ucciso da avventurieri."}
{"id": "2528850", "revid": "729019", "url": "https://it.wikipedia.org/wiki?curid=2528850", "title": "Pallavolo femminile ai V Giochi asiatici", "text": "Il II campionato di pallavolo femminile ai Giochi asiatici si \u00e8 svolto nel 1966 a Bangkok, in Thailandia, durante i V Giochi asiatici. Al torneo hanno partecipato 6 squadre nazionali asiatiche e la vittoria finale \u00e8 andata par la seconda volta consecutiva al Giappone.\nPodio.\nCampione.\nGiappone(Secondo titolo)\nSecondo posto.\nCorea del Sud\nTerzo posto.\nIran"}
{"id": "2528852", "revid": "62004", "url": "https://it.wikipedia.org/wiki?curid=2528852", "title": "Fabian Jeker", "text": " Professionista dal 1991 al 2005, dal 2016 \u00e8 direttore sportivo del team femminile Cerv\u00e9lo-Bigla.\nCarriera.\nPassato professionista nel 1991 con la Helvetia-La Suisse, vi corre due stagioni prima di passare alla Castorama. Nel 1995 firma con il Team Festina, con il quale gareggia fino al 2000. Dalla stagione successiva corre per la portoghese Milaneza-MSS. Dal 2004 fino al ritiro nel 2005 corre infine per la Saunier Duval-Prodir."}
{"id": "2528853", "revid": "110157", "url": "https://it.wikipedia.org/wiki?curid=2528853", "title": "Ally Pally Paradiso", "text": "Ally Pally Paradiso \u00e8 il primo album live dei Big Audio Dynamite II, pubblicato nel 1991."}
{"id": "2528855", "revid": "729019", "url": "https://it.wikipedia.org/wiki?curid=2528855", "title": "Castello di Monte San Giovanni Campano", "text": "Il castello di Monte San Giovanni Campano \u00e8 un castello medievale risalente alla fine del X secolo, con due torri, una pentagolare ed una quadrangolare, che si trova a Monte San Giovanni Campano, nella provincia di Frosinone, nel Lazio.\nNel XIII secolo, all'interno del castello, all'epoca propriet\u00e0 dei conti d'Aquino, fu rinchiuso dai familiari san Tommaso d'Aquino. Per la sua posizione strategica, ha svolto, per secoli la funzione di difesa dei confini meridionali dello Stato Pontificio.\nStoria.\nLa costruzione del castello risale alla fine del X secolo.\nL'8 aprile del 1157 entr\u00f2 in possesso dei conti d'Aquino, vassalli di papa Adriano IV e nel 1184 fu danneggiato gravemente da un terremoto. Nel 1244-1245 vi fu rinchiuso dai familiari san Tommaso d'Aquino.\nNel 1440 la propriet\u00e0 del castello pass\u00f2 al marchese spagnolo Innico d'Avalos che aveva sposato Antonella d'Aquino. Nel 1495 fu distrutto dalle truppe di Carlo VIII di Francia.\nNel 1595 ritorn\u00f2 sotto lo Stato Pontificio e divenne la sede del governatore.\nNel 1703 i gravi danni subiti per un forte terremoto resero necessaria la demolizione dell'ultimo piano.\nNel 1832 pass\u00f2 alla propriet\u00e0 dei conti Lucernari e nel 1870, dopo l'annessione al Regno d'Italia, divenne sede della pretura mandamentale.\nIn seguito ai danni causati dal terremoto del 13 gennaio 1915, furono demoliti altri due piani del palazzo.\nNel 1942 fu acquistato da Luigi Mancini, che dette inizio ad importanti lavori di restauro. Alcuni anni dopo la sua morte fu acquistato nel 1990 dalla famiglia Mastrantoni, che intraprese nuovi restauri.\nLa tentazione di san Tommaso d'Aquino.\nTommaso d'Aquino venne tenuto prigioniero dai suoi familiari nel castello per due anni, dal 1244 al 1245, allo scopo di distoglierlo dalla vocazione religiosa domenicana e farlo in seguito entrare nell'Ordine benedettino per seguire i progetti paterni che voleva farne in futuro l'abate di Montecassino come lo era stato un suo zio. Secondo la tradizione durante la prigionia, i suoi fratelli introdussero nella sua stanza una giovane donna saracena discinta e provocante, ma il santo la scacci\u00f2 con un tizzone ardente. In seguito a questa prova cadde in un sonno profondo, durante il quale gli comparvero in sogno due angeli, che lo cinsero con il cordone della castit\u00e0, liberandolo per sempre dagli istinti sessuali, affinch\u00e9 potesse dedicarsi completamente agli studi teologici.\nIn seguito il santo sfugg\u00ec alla prigionia calandosi con una corda da una finestra sul lato del castello sovrastante la chiesa di Santa Margherita.\nLa stanza della prigione del santo \u00e8 raffigurata in modo molto simile al reale nella tela \"San Tommaso d'Aquino confortato dagli angeli\" del pittore spagnolo Diego Vel\u00e1zquez, conservata nel Museo diocesano di Orihuela, in Alicante (Spagna).\nSaccheggio.\nNel 1495 le truppe del re di Francia Carlo VIII scesero in Italia per conquistare il regno di Napoli. In febbraio, giunto quasi senza opposizione al castello di Monte San Giovanni, trov\u00f2 invece una notevole resistenza e dovette conquistare il castello mediante l'uso delle artiglierie, piazzate sulla collina di fronte al castello.\nVinta la resistenza le truppe si abbandonarono al saccheggio, distruggendo l'intera citt\u00e0 e massacrando non solo i difensori ma anche donne e bambini. La battaglia venne descritta e commentata da Francesco Guicciardini nel primo libro della \"Storia d'Italia\":\n\u00abAnd\u00f2 di poi l'esercito al Monte San Giovanni, terra del marchese di Pescara, posta in su i confini del regno nella medesima Campagna, la quale, forte di sito e di munizioni, non era meno munita di difensori perch\u00e9 vi erano dentro trecento fanti forestieri e cinquecento abitanti dispostissimi a ogni pericolo, in modo si giudicava non si dovesse espugnare se non in ispazio di molti d\u00ec. Ma i Franzesi, presente il Re, avendolo battuto con l'artiglieria, poche ore gli dettero con tanta ferocia la battaglia che, superate tutte le difficolt\u00e0, l'espugnarono per forza il d\u00ec medesimo; dove per il furore loro naturale e per indurre con questo esempio gli altri a non ardire di resistere, commessoro grandissima uccisione. E dopo aver esercitato ogn'altra specie di barbara ferit\u00e0, incrudirono con gli edifici col fuoco. Il qual modo di guerreggiare, non usato per molti secoli in Italia, empi\u00e8 tutto il Regno di grandissimo terrore\u00bb.\nArchitettura.\nIl palazzo ducale comprendeva originariamente cinque piani, risultando pi\u00f9 alto della torre principale. I tre piani superiori furono demoliti in seguito ai danni subiti dai terremoti. Sulla facciata principale i muri, in pietra locale, presentano uno spessore di oltre 2 m alla base.\nNei sotterranei si conservano le carceri, con scritte dei carcerati sulle pareti. Al piano soprastante si conserva l'antico alloggio del carceriere, per il quale \u00e8 previsto l'uso come biblioteca.\nSi conservano inoltre due stanze che ospitarono la prigionia di san Tommaso d'Aquino: quella pi\u00f9 interna, dove il santo era rinchiuso, \u00e8 stata trasformata nel XVI secolo in cappella. Gli ambienti si raggiungono salendo una ripida gradinata e vi si accede per mezzo di un portale. La cappella presenta un pavimento di quadrelli di maiolica turchini e bianchi fatti a scacchi. L'altare \u00e8 sormontato da un trittico del XVI secolo di scuola napoletana, dipinto su tavola, che rappresenta episodi della vita del santo.\nSul piazzale di Corte prospetta la torre maschia, a pianta quadrata e risalente al XII secolo, alta circa 20 m e con porta d'accesso posta quasi a met\u00e0 altezza. I muri sono spessi 3,30 m alla base e la torre \u00e8 circondata da un bastione a scarpata, databile in epoca posteriore per la presenza di aperture per bocche da fuoco.\nA nord-est del complesso si innalza la torre pentagonale, attribuita al XIII secolo, con grande finestra ad arco ogivale sul lato verso l'interno del castello. All'interno conserva due vani sovrapposti, collegati da una scala tutta in luce. Gli ambienti ospitano mobili antichi di stile e provenienza varia.\nAl di sotto della torre \u00e8 presente un battistero.\nFra le due torri esisteva una comunicazione sotterranea. Un passaggio sotterraneo conduceva dalla torre pentagonale ad una uscita a 400 m dall'edificio.\nA poca distanza dalla torre pentagonale, sorge un palazzo di stile rinascimentale, che si presenta come un corpo a s\u00e9 stante, che conserva i saloni dei conviti, della musica, dei giochi e la taverna, con decorazioni, mobili e suppellettili. Dall'atrio, uno scalone marmoreo conduce agli appartamenti nobili.\nDavanti all'ingresso del palazzo si trova una fontana, con la statua di una donna con in mano una conca; ricostruzione postuma fatta dalla famiglia Mancini. \u00c8 da precisare che tutta la ricostruzione (non si pu\u00f2 parlare di restauro) abbonda di cemento armato di pacchiana realizzazione e assolutamente non riconducibile al XII secolo che vede addirittura la presenza di una piscina. Le scale di accesso alla chiesetta di S. Tommaso presente nella struttura sono allo stesso modo realizzate in calcestruzzo come i particolari degli archi di accesso al Castello. Insomma una sorta di \"restauro\" fai da te che ha compromesso l'intera storicit\u00e0 del maniero. Consoni invece gli interventi alla \"parte vecchia\" che resta integra in tutta la sua fiera bellezza."}
{"id": "2528856", "revid": "767487", "url": "https://it.wikipedia.org/wiki?curid=2528856", "title": "Transit-oriented development", "text": "Lo sviluppo transito-orientato (TOD) un'area commerciale o residenziale ad uso misto progettata per massimizzare l'utilizzo del trasporto pubblico. Un quartiere TOD generalmente possiede un centro con stazione ferroviaria, stazione metropolitana, fermata mezzi pubblici di superficie o fermata del tram circondato da un'area urbanizzata a medio alta densit\u00e0, che decresce progressivamente in una a medio bassa densit\u00e0 allontanandosi dal centro."}
{"id": "2528858", "revid": "228587", "url": "https://it.wikipedia.org/wiki?curid=2528858", "title": "Budai (disambigua)", "text": ""}
{"id": "2528861", "revid": "112112854", "url": "https://it.wikipedia.org/wiki?curid=2528861", "title": "Condotta sottomarina", "text": "Una condotta sottomarina \u00e8 una condotta che viene posata sotto la superficie del mare, pertanto il piano di posa della tubazione \u00e8 il fondo marino.\nL'impiego di condotte sottomarine interessa oramai le pi\u00f9 svariate applicazioni ingegneristiche, e stanno trovando grande sviluppo soprattutto nel campo degli oleogasdotti per l'utilizzazione di giacimenti \"offshore\" ma anche nel campo idraulico ad esempio:\nCon le moderne tecnologie le condotte sottomarine possono essere realizzate sia in acque convenzionali, cio\u00e8 tratti di mare con profondit\u00e0 \u2264 500\u00a0m, sia in acque profonde (h &gt; 500\u00a0m).\nTipologia di tubazioni.\nIl materiale maggiormente utilizzato per le condotte sottomarine \u00e8 l'acciaio. L'acciaio ha il pregio di avere un peso specifico notevole e di garantire una buona resistenza al traino ma \u00e8 notevolmente sensibile alla corrosione.\nPertanto, per garantire la durabilit\u00e0 di questo materiale, intendendosi con essa l'assenza di perdite di resistenza meccanica legate a decadimento chimico nel tempo del materiale, \u00e8 necessario dotare la condotta di acciaio di un efficiente sistema di protezione catodica tramite anodo sacrificale.\nRispetto alle tubazioni utilizzate per la posa in terra, quelle per condotte sottomarine, a causa delle pressioni esterne e delle sollecitazioni flessionali in fase di posa devono essere realizzate con acciai dotati di elevate resistenze meccaniche (tipo API 5L classe X65 ed oltre).\nPer l'immissione in mare di acque reflue depurate sono frequentemente utilizzati oltre l'acciaio anche la ghisa, i materiali plastici (es. il polietilene ad alta densit\u00e0 (PEAD), il poliestere rinforzato con fibra di vetro (PRFV)) e quelli cementizi.\nI materiali pastici hanno una buona resistenza alla corrosione, sono molto flessibili (idonee per terreni rocciosi) e sono facilmente trasportabili grazie al loro basso peso specifico.\nDi contro devono essere appesantite e hanno una scarsa resistenza all'abrasione. Le condotte cementizie, come quelle in acciaio sono pesanti e garantiscono una buona resistenza all'abrasione ma hanno il problema della giunzione tra i vari tubi e della sensibilit\u00e0 alla corrosione delle armature. Le condotte in ghisa hanno gli stessi pregi e difetti di quelle in acciaio con l'aggiunta dei problemi riguardante le giunzioni fra i vari tubi.\nMetodi di Varo.\nI metodi correntemente impiegati per la posa di condotte sottomarine, specialmente se realizzate in acciaio, possono essere classificati in quattro grandi categorie:\nLa scelta della tecnica di varo \u00e8 funzione della natura del fondo marino, dell'eventuale presenza di correnti, delle caratteristiche geometriche e della tipologia della condotta, dei mezzi a disposizione nel cantiere di varo.\nIl fondo marino, che rappresenta il piano di posa della tubazione, pu\u00f2 essere regolarizzato mediante dragaggio per evitare curvature nelle tubazioni che diano luogo a sollecitazioni permanenti non previste.\nVaro in galleggiamento.\nCon il \"floating method\" o metodo di posa per galleggiamento viene utilizzato per tubazioni rigide quando lo spazio a terra \u00e8 molto ridotto.\nLe varie colonne di varo (denominate stringhe) costituenti la condotta vengono giuntate e posate direttamente in mare su un natante appositamente attrezzato.\nLe varie stringhe vengono approntate a terra in cantiere, con lunghezza compatibile con la capacit\u00e0 del natante di varo.\nLa prima stringa ad essere varata \u00e8 quella dell'estremit\u00e0 prossima alla terra.\nIl tratto di condotta gi\u00e0 varato, cio\u00e8 quello pi\u00f9 prossimo alla costa, poggia quasi totalmente sul fondo marino, eccetto l'ultima parte che \u00e8 mantenuta in semigalleggiamento con l'estremit\u00e0 sul natante dove avvengono le giunzioni delle varie colonne di varo.\nLa curvatura della condotta in semigalleggiamento deve essere tale da non stressare troppo il materiale.\nDurante l'operazione di varo delle varie colonne, il pontone si sposta lungo il tracciato da riva verso il largo.\nPer piccole linee a bassa pressione e in bassi fondali l'accoppiamento delle colonne, anzich\u00e9 in superficie, pu\u00f2 essere eseguito direttamente sul fondo da sommozzatori specializzati mediante giunti meccanici.\nPer tubazioni con giunto a bicchiere (es. vetroresina) la giunzione deve essere eseguita sul fondo dai sommozzatori. In questo caso, una volta che la stringa \u00e8 stata allineata e centrata con quelle precedentemente varata, i sommozzatori procederanno all'attivazione di opportuni martinetti idraulici o \u201ctir-fort\u201d in grado di eseguire la connessione maschio-femmina dei giunti.\nQuesto metodo \u00e8 indicato, in special modo, dove esistono delle condizioni ambientali molto severe o non vi \u00e8 disponibilit\u00e0 di retrospiaggia utilizzabile per l'allestimento del cantiere a terra.\nVaro per svolgimento di bobine.\nIl \"reeled pipe method\" o metodo di posa per svolgimento di bobine pu\u00f2 essere usato solo per tubi flessibili (es. PEAD) di piccolo diametro (inferiori al DN 300) e non pu\u00f2 essere prevista l'apposizione di rivestimenti cementizi.\nI tubi giuntati a terra vengono avvolti in grosse bobine e quindi calati da una nave appositamente attrezzata (nave bobina o \"reel barge\"), grosso modo con la stessa tecnica di posa di cavi elettrici e telefonici.\nVaro con nave posatubi.\nIl \"lay barge method\" o metodo di posa con nave posatubi (\"lay barge\") \u00e8 il metodo pi\u00f9 comune per l'installazione di condotte sottomarine di notevole valore ed importanza su fondali profondi.\nViene usato per la posa di lunghe tratte in mare aperto e prevede la saldatura delle singole colonne direttamente sulla nave posa tubi.\nLa nave posatubi deve avere una dimensione tale da consentire lo stivaggio di una sufficiente quantit\u00e0 di tubazioni e da permettere l'installazione delle attrezzature occorrenti per le giunzione dei vari tubi.\nMan mano che i tubi vengono giuntati la condotta abbandona la nave che in contemporanea avanza lungo il tracciato.\nLe operazioni di posa devono essere assistite da squadre di operatori subacquei o da minisommergibili con o senza equipaggio. Il sistema \"lay barge\" adottano due sistemi differenti di posa denominati:\nLa scelta dei due metodi \u00e8 legata alla profondit\u00e0 dei fondali di posa, poich\u00e9 il tratto finale della condotta gi\u00e0 varata viene sottoposto ad una curvatura e, quindi, ad una sollecitazione, notevole.\nLay S.\nQuesto metodo \"lay barge\" pu\u00f2 essere utilizzato sia per la posa di condotte di piccolo diametro in acque poco profonde o anche in acque profonde fino a 3.000\u00a0m.\nLa nave posa tubi \u00e8 munita di un braccio orientabile o rampa di varo (\"stinger\") che permette il sostentamento della condotta durante il varo e che fa assumere a questa una curvatura ad S durante le procedure di posa.\nLe barre di tubo (da 12\u00a0m) vengono portate da mezzi navali rifornitori a bordo della nave posa tubi e scaricate dalla gru di ponte di quest'ultima.\nLe barre alimentano una rampa fissa formata da una via a rulli al servizio della quale sono poste un determinato numero di stazioni di lavoro (da 5 a 12) costituite principalmente da:\nLe varie stazioni sono distanti tra loro la lunghezza di una barra (circa 12\u00a0m).\nLe barre di tubo vengono saldate orizzontalmente a gruppi di 2 (double joints) e successivamente saldate alla condotta gi\u00e0 varata.\nRaggiunta la rampa di varo, che sostiene la tubazione durante il varo, vengono progressivamente adagiate, senza soluzione di continuit\u00e0, sul fondo del mare all'avanzare della piattaforma.\nLo stringer di sostegno ha la funzione di far assumere alla condotta, nell'entrata in acqua, una curvatura iniziale predefinita (overbend) tale da far s\u00ec che questa rientri in limiti compatibili con la resistenza meccanica della condotta.\nLay J.\nIl metodo lay J viene utilizzato per la posa di condotte sottomarine di grande diametro in acque con profondit\u00e0 pari a 500 ed i 3500\u00a0m.\nA differenza del precedente la rampa di varo e quasi verticale e pertanto la conduttura viene saldata in verticale e varata in mare senza strutture di supporto.\nVenendo a mancare la curvatura iniziale la condotta, durante le procedure di posa, \u00e8 libera di assumere una configurazione naturale assumendo una deformata a J.\nLe barre di tubo, da 12\u00a0m vengono saldate, in gruppi di 4 (quadruple joint), e successivamente vengono portate da mezzi navali rifornitori a bordo della nave posa tubi e scaricate dalla gru di ponte di quest'ultima.\nSulla piattaforma mobile \u00e8 presente una torre di saldatura subverticale dove i tubi vengono trasportati per essere saldati alla condotta gi\u00e0 varata.\nUna volta ripristinato il rivestimento esterno in corrispondenza delle saldature il tubo viene calato dalla torre di saldatura attraverso un'apertura nella piattaforma mobile direttamente sul fondo del mare.\nMan mano che i tubi vengono saldati la piattaforma si sposta posando la conduttura senza soluzione di continuit\u00e0.\nQuesto metodo \u00e8 pi\u00f9 costoso del lay S.\nVaro per tiro sul fondo.\nIl pull method, o metodo di posa per trascinamento o tiro sul fondo, prevede l'installazione di un cantiere a terra, in un'area adiacente alla costa, ove si provvede all'assemblaggio delle tratte di tubazione (stringhe o colonne di varo), della maggiore lunghezza possibile consentita dalle dimensioni del cantiere.\nIn corrispondenza della testata della prima stringa viene saldato un cavo di acciaio, collegato ad un argano, disposto in genere su di un pontone (\"winch barge\") ancorato al largo in corrispondenza della sezione di installazione, avente la funzione di effettuare il tiro della colonna.\nSono stati usati con successo anche sistemi di rinvio a terra, ancorati a mare.\nLe colonne vengono fatte scivolare lungo la pista di varo consistente in una serie di cavalletti a rulli (\"via a rulli\")\nQuando la sezione terminale della prima stringa raggiunge la stazione di giunzione posta sulla spiaggia, il tiro si arresta.\nEffettuata a terra la giunzione tra prima e seconda colonna si riprendono le operazioni di tiro.\nL'operazione continua cos\u00ec ciclicamente fino a completamento della condotta.\nQualora fosse necessario spostare il pontone, questo viene trainato pi\u00f9 al largo da un rimorchiatore e raggiunto il punto prestabilito viene nuovamente ancorato e solo successivamente potranno riprendere le operazioni di varo.\nL'allineamento delle colonne viene controllato a mezzo di apparecchiatura laser posta sul pontone o a terra.\nle tubazioni possono essere varate.\nQuesto metodo \u00e8 normalmente usato per condotte sottomarine piuttosto corte, sebbene ci siano eccezioni a questa regola.\nTali sistema \u00e8 tipico per fondali sabbiosi o fangosi - per non lesionare il rivestimento esterno per attrito sul fondo - e non particolarmente irregolari - altrimenti si rischia di formare eccessive catenarie.\nRivestimento esterno.\nPer l'applicazione di questi metodi (escluso il secondo) \u00e8 necessario che il tubo sia il pi\u00f9 leggero possibile e pertanto si opera con tubi vuoti.\nIn caso di diametri grandi la spinta di galleggiamento supera tuttavia il peso del tubo, che quindi viene appesantito con l'applicazione di un rivestimento esterno in calcestruzzo retinato, in genere gunite (gunitatura o \"concrete coating\").\nNel caso di tubi in acciaio, la gunite viene applicata sul rivestimento esterno standard delle tubazioni (rivestimento bituminoso, polietilenico, ecc.).\nIl rivestimento esterno, oltre alla propriet\u00e0 primaria dell'appesantimento del tubo per evitare il galleggiamento in modo che durante le operazioni di varo questo resti stabile sul fondo, ha la propriet\u00e0 secondaria di proteggere l'esterno della condotta da urti e corrosioni.\nPosa delle Condotte.\nInterramento.\nPer garantire la stabilit\u00e0 della condotta sottomarina la soluzione pi\u00f9 idonea \u00e8 l'interramento.\nQuesto tipo di posa, \u00e8 conveniente nei tratti di percorso sublitoranei sia sotto l'aspetto economico sia per imposizione di legislazione e normativa.\nDal punto di vista tecnico l'applicazione di questa metodologia di posa dipende da diversi parametri quali: \nL'apertura dello scavo sul fondo del mare viene realizzata con escavatori idraulici di grande potenza e talvolta con taglienti metallici.\nRispetto alle operazioni di posa della condotta si possono distinguere tre metodologie di scavo:\nLa pratica operativa ha confermato che la scelta del metodo di scavo dipende fondamentalmente dalle condizioni geolitologiche e morfologiche dei fondali lungo il tracciato.\nCome regola di massima, nei fondali compatti, costituiti da sedimenti cementati o litificati o da rocce, \u00e8 pi\u00f9 conveniente l'adozione dei metodi di pre-scavo, mentre i fondali coperti da una coltre di sedimenti incoerenti di \"potenza\" superiore alla profondit\u00e0 di scavo richiesta, oppure costituiti da materiali non litificati, n\u00e9 cementati, o facilmente disgregabili (arenari tenere, marne argillose), \u00e8 pi\u00f9 idonea l'adozione del metodo di scavo successivo alla posa della tubazione.\nI metodi di pre-scavo possono talora essere applicati anche nel caso di fondali costituiti da sedimenti teneri non litificati, o anche da materiali incoerenti, a condizione per\u00f2, che tali sedimenti offrano garanzie di stabilit\u00e0 e di conservazione del pendio e della scarpata, per tempi adeguatamente lunghi e sufficienti alla posa ed all'installazione della tubazione.\nInoltre, le condizioni ambientali non devono essere caratterizzate da effetti riflessi di rimaneggiamento dei sedimenti sul fondo, a causa del moto ondoso o delle correnti litoranee e/o di marea.\nIn questi ultimi casi, cos\u00ec come nel caso di approdi su spiagge o su coste basse, sabbiose o limose, il pre-scavo pu\u00f2 essere attuato mantenendo poi la trincea aperta per mezzo di barriere artificiali o palancole.\nI metodi di scavo contemporaneo alla posa della tubazione rappresentano l'applicazione di tecniche comuni ad uno degli altri due metodi o ad ambedue, e il ricorso a operazioni di scavo in contemporaneit\u00e0 a quelle di posa della tubazione, dipende molto pi\u00f9 da ragioni pratiche ed esecutive che da motivi ambientali.\nNei limitati casi in cui viene attuato, il co-trenching si effettua in terreni soffici, suscettibili a facile movimentazione con sistemi d'aspirazione o di separazione.\nIl materiale utilizzato per il letto di posa delle tubazioni e per il rinfianco delle stesse fino a 20 \u00f7- 30 cm dalla generatrice superiore del tubo, \u00e8 conveniente provenga da cave poich\u00e9 \u00e8 importante, per la stabilit\u00e0 ed integrit\u00e0 della condotta, che questo abbia una idonea pezzatura.\nPer il completamento del rinterro del cavo si possono invece utilizzare i materiali provenienti dallo scavo. Se non \u00e8 previsto un immediato ricoprimento della condotta, da effettuare nella stessa giornata, il tubo deve essere stabilizzato ad esempio utilizzando sacconi stabilizzanti da posare sulla condotta.\nIl tratto di condotta vicino alla costa, e in tutti i settori esposti ad una pi\u00f9 energica azione del moto ondoso o della risacca, la condotta \u00e8 soggetta maggiormente all'azione erosiva del mare e rischia la \"rottura per frangimento\".\nInfatti il moto ondoso tende ad asportare il materiale di ricopertura della trincea, in cui \u00e8 alloggiata la condotta, ed pu\u00f2 determinare il conseguente scalzamento della stessa.\nPertanto nel tratto immediatamente vicino alla riva, \u00e8 buona regola proteggere la trincea mediante, ad esempio, materassi appesantiti con massi da scogliera o con blocchi in calcestruzzo.\nLa condotta sottomarina una volta interrata risulta protetta dall'azione marina ed antropica (ancore, reti a strascico, ecc.). In alcuni casi risulta necessario integrare l'interramento con uno zavorramento supplementare.\nPosa sul fondale.\nQualora non fosse possibile l'interramento della condotta, (es per motivi ambientali) questa deve essere posata fuori terra sul fondale.\nPer la stabilizzazione, l'appesantimento e la protezione della condotta si possono utilizzare i seguenti metodi:\nProgettazione.\nDal punto di vista progettistico statico e idraulico una condotta sottomarina non differisce da una condotta terrestre e anche i metodi di calcolo sono concettualmente gli stessi.\nPer la verifica statica di una condotta sottomarina bisogna per\u00f2 tener conto delle sollecitazioni che la condotta pu\u00f2 subire in conseguenza del sistema di varo prescelto (con riferimento in particolare alla configurazione deformativa assunta durante il varo) e delle eventuali azioni idrodinamiche indotte dalla corrente marina, dal moto ondoso una volta posata sul fondo.\nIn dettaglio le forze agenti su una condotta sottomarina posata sul fondo soggetta a moto ondoso e corrente marina sono le seguenti: \nMentre il calcolo del peso proprio, della spinta idrostatica e della forza di attrito \u00e8 banale, non altrettanto vale per le forze di lift, drag e di inerzia dovute all'interazione tra moto ondoso e condotta sottomarina.\nQueste, infatti, dipendono dalla velocit\u00e0 orbitale e dall'accelerazione delle particelle fluide durante il moto ondoso, dalla velocit\u00e0 di corrente e da altri parametri dimensionali (distanza dal fondo, diametro della condotta, ecc.) sia in maniera esplicita che implicitamente attraverso dei coefficienti che intervengono nella loro formulazione (numero di Keulegan Carpenter, numero di Reynolds, ecc.).\nMolto importante \u00e8 la verifica all'instabilit\u00e0 elastica della sezione della condotta.\nQuesti fenomeni si possono verificare a condotta vuota, in particolare quando la tubazione \u00e8 posata sul fondo.\nLa pressione esterna, infatti, non essendo equilibrata da quella interna del fluido convogliato, pu\u00f2 ingenerare uno stato di compressione di entit\u00e0 tale da provocare l'instabilit\u00e0 dell'equilibrio elastico, con conseguente ovalizzazione del tubo (\"buckling\") analoga a quella che pu\u00f2 avvenire in una condotta premente quando si innesca il fenomeno di colpo di ariete per fermo improvviso dell'impianto di sollevamento. L'instabilit\u00e0 una volta innescata pu\u00f2 propagarsi ad interi tratti della condotta.\nAzioni idrodinamiche.\nLe tratte di condotte sottomarine semplicemente appoggiate sul fondo, risentono delle azioni delle correnti marine e del moto ondoso.\nConsideriamo per semplicit\u00e0 che la condotta sia immersa in un fluido viscoso con velocit\u00e0 uniforme U. Sul ogni punto del corpo immerso agiranno le seguenti tensioni dovute all'iterazione tra il flusso e la superficie del corpo stesso:\nLa forza idrodinamica risultante \u00e8 data dall'integrale di tutte le forze agenti sull'elemento infinitesimo di superficie dA.\nTale risultante pu\u00f2 esser scomposta in due componenti una parallela e l'altra perpendicolare al flusso\nLe espressioni della drag force e della forza inerziale possono essere calcolate con le seguenti espressioni determinate da Morrison (1950) studiando l'azione di un flusso fluido uniforme agente su un cilindro:\nmentre la forza di lift pu\u00f2 essere calcolata utilizzando la seguente espressione:\ndove:\nDiffusore.\nGli emissari sottomarini dei depuratori, comunali o consortili, nel loro tratto terminale sono dotati di diffusore. Il diffusore serve ad assicurare un uniforme distribuzione del fluido depurato ed \u00e8 dotato di un idoneo numero di torrini diffusori con relative bocche di scarico con direzioni di scarico alternate.\nIl diffusore deve essere dimensionato in modo tale da garantire un'idonea velocit\u00e0 dell'effluente per evitare la sedimentazione all'interno del diffusore stesso nonch\u00e9 una idonea velocit\u00e0 dell'effluente agli ugelli (es. 5 m/s) per garantire una buona diluizione in mare.\nIl diffusore deve essere protetto mediante opportuni sistemi (es. massi antirete in calcestruzzo muniti di uncini o dispositivi analoghi) nei confronti delle azioni meccaniche della pesca a strascico; deve inoltre essere segnalata la sua presenza in superficie mediante una boa luminosa.\nProfondit\u00e0 del termoclino.\nGli emissari sottomarini a servizio dei depuratori per essere efficienti devono raggiungere determinate profondit\u00e0 marine. La profondit\u00e0 pi\u00f9 adatta \u00e8 certamente quella al di sotto del termoclino che \u00e8 il sottile strato d'acqua che separa la zona marina riscaldata dal sole da quella invece fredda che il sole non riesce a raggiungere.\nInfatti quando in inverno gli strati superficiali del mare, a causa del minor riscaldamento apportato dal sole, diventano pi\u00f9 freddi e pertanto pi\u00f9 densi (pi\u00f9 pesanti) di quelli pi\u00f9 profondi, si formano delle correnti ascensionali causate dalla risalita dell'acqua pi\u00f9 calda (meno densa \u2192 meno pesante) in superficie; tali correnti per\u00f2 non interessano la zona al di sotto del termoclino dove l'acqua rimane sempre gelida.\nPertanto i reflui portati al disotto del termoclino non risalgono in superficie, ma stazionano sul fondo dove vengono sedimentati e depurati idoneamente dal mare. Nel mar mediterraneo il termoclino si trova sui 25-35 metri.\nSe per motivi tecnico-economici (es. fondali molto bassi) risulta non conveniente raggiungere il termoclino, si pu\u00f2 ritenere idoneo portare i reflui trattati al di sotto della linea neutra, che rappresenta la linea immaginaria che separa lo strato di mare interessato dal modo ondoso da quello non coinvolto.\nInfatti non essendo soggetti ai rimescolamenti dovuti al moto ondoso i reflui trattati ritornano in superficie molto lentamente consentendo al mare di effettuare una adeguata depurazione.\nLa profondit\u00e0 della linea neutra \u00e8 in genere attestata nel mar mediterraneo tra i 12 e i 22 metri."}
{"id": "2528863", "revid": "93436", "url": "https://it.wikipedia.org/wiki?curid=2528863", "title": "Giancarlo Oli", "text": ""}
{"id": "2528865", "revid": "767487", "url": "https://it.wikipedia.org/wiki?curid=2528865", "title": "Tutoriale", "text": "Un tutoriale, pi\u00f9 spesso noto con il nome di tutorial, \u00e8 una lezione in Rete che utilizza diverse strategie per trasferire contenuti specifici. Alcune strategie di esposizione dei contenuti:\nUna lezione tutoriale consente:\nInoltre, grazie alla sempre maggiore diffusione di reti sociali (social network) che fanno ampio utilizzo di video e immagini, la creazione e la fruizione dei tutoriali \u00e8 divenuta una prassi comune che ha portato a una trasformazione del modo di apprendere: , qualora si avesse avuto bisogno di istruzioni o delucidazioni per una qualunque operazione, sarebbe stato necessario ricorrere a una guida, cartacea o telematica, in forma verbale; l'utilizzo di video e strumenti interattivi ha invece reso pi\u00f9 immediata la circolazione delle conoscenze. Gi\u00e0 Lev Vygotskij, con il concetto di zona di sviluppo prossimale, aveva rilevato come, attraverso la condivisione delle conoscenze e delle competenze in forma attiva, si potesse migliorare l'apprendimento, non solo del singolo ma dell'intera collettivit\u00e0."}
{"id": "2528866", "revid": "339392", "url": "https://it.wikipedia.org/wiki?curid=2528866", "title": "Pointillismo", "text": ""}
{"id": "2528871", "revid": "729019", "url": "https://it.wikipedia.org/wiki?curid=2528871", "title": "Pallavolo femminile ai IV Giochi asiatici", "text": "Il I campionato di pallavolo femminile ai Giochi asiatici si \u00e8 svolto nel 1962 a Giacarta, in Indonesia, durante i IV Giochi asiatici. Al torneo hanno partecipato 4 squadre nazionali asiatiche e la vittoria finale \u00e8 andata par la prima volta al Giappone.\nPodio.\nCampione.\nGiappone(Primo titolo)\nSecondo posto.\nCorea del Sud\nTerzo posto.\nIndonesia"}
{"id": "2528882", "revid": "1275681", "url": "https://it.wikipedia.org/wiki?curid=2528882", "title": "Alpenvereinseinteilung der Ostalpen", "text": "Alpenvereinseinteilung der Ostalpen (espressione in lingua tedesca che significa \"Classificazione delle Alpi Orientali secondo il Club Alpino\"), generalmente abbreviata in AVE \u00e8 la classificazione delle Alpi Orientali di Franz Grassler pubblicata nel 1984 in 4 settori e 75 gruppi.\nCaratteristiche.\nL'AVE vuole essere una revisione aggiornata della tradizionale \"Moriggl-Einteilung der Ostalpen\" (Classificazione delle Alpi Orientali di Moriggl - dal nome del suo autore, Josef Moriggl) del 1924.\nL'AVE \u00e8 ufficialmente adottata dal Club Alpino Tedesco e dal Club Alpino Austriaco per la classificazione delle Alpi Orientali.\nI quattro settori sono:\nLa numerazione ufficiale dell'AVE riprende, aggiornandola, quella precedente in 60 gruppi di Moriggl.\nConfronto con le altre classificazioni.\nLa Partizione delle Alpi del 1926, oltre ai suoi innegabili pregi, aveva il difetto di essere troppo italocentrica e di non considerare in modo adeguato i settori alpini austriaci, svizzeri e tedeschi.\nL'AVE \u00e8 stata certamente pi\u00f9 attenta alla natura geologica ed orografica circa le Alpi Orientali.\nLa recente SOIUSA ha ripreso molto della classificazione AVE. Molto sovente i gruppi dell'AVE corrispondono alle sottosezioni della SOIUSA.\nBibliografia.\nFranz Grassler, 1984 - Alpenvereinseiteilungen der Ostalpen (AVE). Zeitschrift des Deutschen und \u00d6sterreichischen Alpenvereins, Bd. 108, pp. 215-224 * "}
{"id": "2528886", "revid": "21079", "url": "https://it.wikipedia.org/wiki?curid=2528886", "title": "L\u00e8ge-Cap Ferret", "text": ""}
{"id": "2528890", "revid": "767487", "url": "https://it.wikipedia.org/wiki?curid=2528890", "title": "Agnes (Agnes)", "text": "Agnes \u00e8 l'album di debutto della cantante svedese Agnes, pubblicato il 19 dicembre 2005.\nL'album ha raggiunto la prima posizione della classifica in Svezia restandovi per due settimane.\nI tre singoli estratti dall'album sono stati \"Stranded\" e \"Right Here Right Now (My Heart Belongs to You)\" e conteneva \"What a Feeling\", cover della celebre canzone di Irene Cara."}
{"id": "2528900", "revid": "554814", "url": "https://it.wikipedia.org/wiki?curid=2528900", "title": "Curiosit\u00e0", "text": "La curiosit\u00e0 \u00e8 un istinto che nasce dal desiderio di sapere qualcosa. \nLa curiosit\u00e0 \u00e8 un comportamento o un istinto, di natura abituale o episodica, caratteristico dell'uomo ma diffuso anche in alcune specie animali, atto a soddisfare un desiderio inquisitivo circa la natura di un oggetto o di un fenomeno di qualsiasi genere esso appartenga. \u00c8 un aspetto emozionale che, riguardando l'esplorazione, l'investigazione e l'apprendimento, descrive un numero non ben conosciuto ed identificato di meccanismi e comportamenti psicologici che hanno come fine il placare l'impulso degli esseri viventi a trarre informazioni ed interagire con l'ambiente.\nConsiderato un comportamento positivo sia nella scienza che nell'intelligenza che nella filosofia, rappresenta un istinto che guida alla scoperta di nuove informazioni, il carburante della scienza e delle discipline dello studio dell'uomo. Da qui deriva la motivazione a compiere determinate azioni, atti o comportamenti, tesi al soddisfacimento di tale desiderio di conoscenza."}
{"id": "2528903", "revid": "256896", "url": "https://it.wikipedia.org/wiki?curid=2528903", "title": "Collegio S.Caterina", "text": ""}
{"id": "2528904", "revid": "767487", "url": "https://it.wikipedia.org/wiki?curid=2528904", "title": "Politica del Galles", "text": "Il Galles \u00e8 una delle quattro nazioni costitutive del Regno Unito.\nCostituzionalmente il Regno Unito \u00e8 \"de jure\" uno stato unitario, ma alla fine degli anni novanta, a seguito della vittoria del Labour di Tony Blair, che aveva interrotto il predominio dei conservatori, si diede il via ad un processo di devoluzione (\"devolution\" o \"home rule\") che avrebbe assegnato dei poteri di autogoverno a tre delle quattro nazioni costitutive: la Scozia, il Galles e l'Irlanda del Nord.\nDevolution.\nIl Parlamento gallese.\nAd eccezione dei conservatori, l'unico grande partito contrario al processo di devoluzione, gli altri maggiori partiti politici gallesi, il Partito Laburista gallese, il Plaid Cymru ed i Liberal Democrats, cos\u00ec come diversi esponenti della societ\u00e0 civile, gruppi religiosi e del movimento sindacale, si schierarono a favore del \"S\u00ec\" nel referendum per la devoluzione del 1997.\nL'anno successivo il parlamento britannico approv\u00f2 dunque il Government of Wales Act 1998 e nel 1999 si tennero le prime elezioni per l'Assemblea Nazionale per il Galles, vinte dai laburisti.\nIl predominio laburista dur\u00f2 fino al 2007, quando, con soli 24 seggi su 60, nacque una coalizione tra i due partiti del centro-sinistra gallese, il Labour ed il Plaid Cymru.\nRappresentanza gallese nel parlamento e nel governo del Regno Unito.\nParlamento.\nIl Galles elegge 40 rappresentanti alla Camera dei Comuni (su un totale di 646).\nGoverno.\nIl Wales Office (in gallese: \"Swyddfa Cymru\") \u00e8 un dipartimento del governo britannico, nato a seguito del processo di devoluzione, in sostituzione del Welsh Office. Quest'ultima istituzione aveva infatti maggiori poteri rispetto all'attuale.\nA capo del Wales Office c'\u00e8 il Segretario di Stato per il Galles.\nIl Galles e l'Unione Europea.\nIl Galles \u00e8 una circoscrizione del Parlamento Europeo ed elegge 4 parlamentari con sistema proporzionale (metodo D'Hondt):\n1999\u20132004\n2004\u20132009\n2009\u20132014"}
{"id": "2528905", "revid": "838137", "url": "https://it.wikipedia.org/wiki?curid=2528905", "title": "Malloc", "text": "In informatica, malloc (derivato dai termini memory\" allocation\") \u00e8 una funzione della libreria standard dei linguaggi di programmazione C e C++ per l'allocazione dinamica della memoria.\nConcetti.\nNel linguaggio di programmazione C la memoria pu\u00f2 essere gestita staticamente, automaticamente o dinamicamente. Nella gestione statica le variabili sono allocate in una posizione fissa che persiste fino alla fine del programma; in quella automatica sono allocate nello stack e vengono inserite e rimosse in funzione delle chiamate e dei ritorni di funzione. Nell'allocazione automatica la dimensione \u00e8 richiesta durante il periodo di compilazione come costante. Se la dimensione non \u00e8 nota durante il periodo di esecuzione (per esempio, se i dati devono essere inseriti via via da tastiera), questo metodo diventa inadeguato.\nLa durata dell'allocazione della memoria \u00e8 un'altra fonte di preoccupazione. N\u00e9 l'allocazione statica n\u00e9 quella automatica sono sufficienti per tutte le situazioni. In quella automatica i dati possono non persistere per pi\u00f9 chiamate di funzione, mentre quella statica persiste per tutta la durata del programma sia nel caso in cui sia necessaria, sia in quello in cui non sia pi\u00f9 utile. In molte situazioni il programmatore necessita di una maggiore flessibilit\u00e0 nella gestione del ciclo di vita della memoria allocata.\nQueste limitazioni sono evitabili utilizzando l'allocazione dinamica della memoria, la quale \u00e8 pi\u00f9 esplicita (ma pi\u00f9 flessibile), ed \u00e8 gestita, in genere, mediante l'allocazione nell'heap. Il programma accede a questo blocco di memoria tramite un puntatore che la malloc restituisce. Quando non \u00e8 pi\u00f9 necessaria, la memoria pu\u00f2 essere deallocata tramite la funzione free() in modo che possa essere utilizzata per altri scopi.\nAlcune piattaforme forniscono delle chiamate alla libreria che permettono l'allocazione dinamica in run-time (durante l'esecuzione del programma) dallo stack piuttosto che dall'heap (per esempio glibc's codice_1, Microsoft Windows CRTL's codice_2). Questa memoria viene liberata al termine della chiamata. La loro necessit\u00e0 \u00e8 stata attenuata dai cambiamenti apportati nella C99, che ha aggiunto il supporto per gli array a lunghezza variabile nel blocco di scope aventi dimensioni determinate in run-time.\nAllocazione dinamica della memoria in C.\nLa funzione codice_3 \u00e8 una di quelle appartenenti allo standard C per l'allocazione della memoria. Il suo prototipo \u00e8\nvoid *malloc(size_t size);\nChe alloca codice_4 byte di memoria. Se l'operazione ha successo, viene restituito un puntatore al blocco di memoria, mentre in caso contrario verr\u00e0 restituito un puntatore null.\nIn caso di successo, codice_3 restituisce un puntatore void (codice_6) che indica che si tratta di un puntatore ad una regione di dati di tipo sconosciuto. Non deve essere espresso in modo esplicito ad un puntatore di tipo specifico, poich\u00e9 l'ANSI C definisce una conversione implicita tra il void ed altri tipi. Un cast esplicito \u00e8 a volte presente poich\u00e9 originariamente veniva restituito un codice_7, ma questo non \u00e8 necessario nello standard C. La sua omissione causa tuttavia una incompatibilit\u00e0 con il C++, che lo richiede.\nLa memoria allocata tramite codice_3 \u00e8 persistente: ci\u00f2 significa che continuer\u00e0 ad esistere fino alla fine del programma o fino a quando non sar\u00e0 esplicitamente deallocata dal programmatore (detto anche \"liberata\"). Questo risultato \u00e8 ottenuto tramite la funzione codice_9. Il suo prototipo \u00e8\nvoid free(void* pointer);\nChe rilascia il blocco di memoria indicato da codice_10. codice_10 deve essere stato precedentemente allocato con codice_3, codice_13 o codice_14 e deve essere passato una sola volta tramite codice_9.\nEsempi di utilizzo.\nIl metodo standard per creare un array di dieci interi:\nint array[10];\nTuttavia, se si vuole assegnare un simile array in modo dinamico, si pu\u00f2 utilizzare il seguente codice:\n/* Alloca spazio per un array con 10 elementi di tipo int. */\nint *ptr = (int *)malloc(10 * sizeof (int));\nif (!ptr) \n /* La memoria non pu\u00f2 essere allocata, il programma dovrebbe gestire l'errore in modo appropriato. */\n} else \n /* Allocazione avvenuta con successo. Prosegui con il programma. */\n free(ptr); /* Abbiamo finito di lavorare con l'array, e liberiamo il puntatore associato. */ \n ptr = NULL; /* Il puntatore non pu\u00f2 essere pi\u00f9 usato fino ad un riassegnamento effettuato con malloc. */\ncodice_3 restituisce un puntatore nullo per indicare che la memoria non \u00e8 disponibile o che qualche altro errore gli ha impedito di allocarla.\nSi pu\u00f2 notare che a volte il codice restituito da codice_3 ha un \"cast\" ad uno specifico tipo, come in\nint *ptr = (int*)malloc(10 * sizeof (int));\nMa questa \u00e8 una cattiva pratica: \u00e8 ridondante sotto lo standard C, come osservato in precedenza; e inoltre, il cast maschera l'eventuale mancata inclusione dell'header codice_18, che contiene il prototipo della codice_3. In assenza del prototipo per codice_3, il compilatore C assumer\u00e0 che codice_3 restituisce un codice_22, e mander\u00e0 un avviso per indicare che la condizione dell'errore non sar\u00e0 mascherata dal cast (avvisa quindi di non preoccuparsi perch\u00e9 sa come gestire la situazione)\nUn utile idioma con la codice_3 \u00e8 illustrato in questo esempio:\nint *ptr = malloc(10 * sizeof (*ptr));\nCi\u00f2 significa che, invece di scrivere un tipo hard-wired all'interno dell'argomento della codice_3, usa un operatore codice_25 sul contenuto del puntatore per l'assegnazione. Questo fa in modo che in caso di cambiamenti apportati durante una revisione del codice, i tipi a destra e a sinistra saranno sempre sincronizzati.\nFunzioni collegate.\nCalloc.\ncodice_3 restituisce un blocco di memoria allocato dal programmatore per essere utilizzato, ma non \u00e8 inizializzato. Questa operazione \u00e8 spesso effettuata a mano, se necessario, tramite la funzione codice_27, o da una o pi\u00f9 assegnazioni con dereferenziazione del puntatore. Un'alternativa \u00e8 di usare la funzione codice_13, che alloca la memoria e la inizializza. Il prototipo \u00e8\nvoid *calloc(size_t nelements, size_t elementSize);\nche alloca un'area di memoria, la inizializza a 0, di dimensioni codice_29\u00a0\u00d7\u00a0codice_30.\nRealloc.\nSpesso \u00e8 utile che un blocco di memoria possa crescere o ridursi. Questo pu\u00f2 essere fatto utilizzando codice_14 che restituisce un puntatore ad una zona di memoria di una specifica dimensione, che contiene gli stessi dati della vecchia regione indirizzata da codice_10 (troncata alla fine nel caso la nuova dimensione sia minore di quella precedente). Se codice_14 non \u00e8 in grado di ridimensionare l'array sul posto, allocher\u00e0 una nuova area delle nuove dimensioni, copier\u00e0 i dati richiesti, e liberer\u00e0 il vecchio puntatore. Se l'allocazione fallisce, codice_14 mantiene il puntatore originale inalterato e restituisce un puntatore vuoto. La nuova area di memoria non \u00e8 inizializzata (il suo contenuto non \u00e8 prevedibile). Il prototipo della funzione \u00e8\nvoid *realloc(void *pointer, size_t size);\nla funzione codice_14 si comporta come codice_3 se il primo argomento \u00e8 NULL:\nvoid *p = malloc(42);\nvoid *p = realloc(NULL, 42); /* equivalent */\nNello standard C89, realloc con dimensione 0 era uguale ad una chiamata a free(). Nello standard C99, non \u00e8 stata mantenuta questa possibilit\u00e0; ora, il blocco viene riallocato con una dimensione di zero byte ed \u00e8 restituito un puntatore diverso da null (che non pu\u00f2 essere direttamente dereferenziato, dato che non punta a nessuna area di memoria allocata, ma potr\u00e0 essere usata per una futura chiamata a realloc o free).\nSi deve sempre utilizzare una variabile temporanea. Ad esempio:\nvoid *p = malloc(orig_size);\n/* e dopo... */\nvoid *tmp = realloc(p, big_size); \nif (tmp != NULL) {\n p = tmp; /* OK, nuovo assegnamento, pi\u00f9 grande di p */\n} else {\n /* gestire il problema in qualche modo */\nSe invece uno ha\nvoid *p = malloc(orig_size);\n/* e dopo... */\np = realloc(p, big_size); \nnel caso in cui non sia possibile ottenere codice_37 byte di memoria, codice_38 avr\u00e0 un valore null e nessun puntatore all'area di memoria precedentemente allocata per p, creando un memory leak.\nErrori comuni.\nL'uso improprio della codice_3 e delle relative funzioni pu\u00f2 essere frequentemente fonte di problemi.\nAllocazione fallita.\ncodice_3 non garantisce il successo dell'operazione, e se non c'\u00e8 memoria disponibile, o se il programma ha superato il limite di memoria che pu\u00f2 referenziare, codice_3 restituir\u00e0 un puntatore null. Molti programmi non controllano questa eventualit\u00e0. Se il programma tenter\u00e0 di utilizzare il puntatore null restituito dalla codice_3 come se fosse un normale puntatore ad un'area di memoria allocata, il programma andr\u00e0 in crash.\nMemory leak.\nQuando chiami una codice_3, una codice_13 o una codice_14 con successo, il valore restituito dalla chiamata pu\u00f2 eventualmente essere fatto passare per la funzione codice_9. Questo rilascer\u00e0 la memoria allocata, per permetterle di essere riutilizzata per altri scopi. Se questo non avviene, la memoria allocata non verr\u00e0 liberata fino alla fine del processo; in altre parole, si former\u00e0 un memory leak. Tipicamente, un memory leak \u00e8 causato dalla perdita di un puntatore, per esempio non utilizzando un puntatore temporaneo durante una chiamata alla codice_14, che pu\u00f2 portare la sovrascrittura del puntatore originale con un puntatore null, per esempio:\nvoid *ptr;\nsize_t size = BUFSIZ;\nptr = malloc(size);\n/* qui avvengono ulteriori operazioni... */\n/* ora la dimensione del buffer deve essere raddoppiata */\nif (size &gt; SIZE_MAX / 2) {\n /* errore di overflow */\n return (1);\nsize *= 2;\nptr = realloc(ptr, size);\nif (ptr == NULL) {\n /* la realloc fallisce (e restituisce un puntatore null), ma il puntatore originale ptr \u00e8 andato perduto \n quindi la memoria non pu\u00f2 essere liberata e avviene una perdita di memoria */\n return 1;\n/* ... */\nUtilizzo dopo free().\nDopo che un puntatore \u00e8 passato per una funzione codice_9, il puntatore referenzia una regione di memoria, con indefinito contenuto, che non pu\u00f2 essere utilizzata. Non si pu\u00f2 accedere al contenuto del puntatore. Per esempio:\nint *ptr = (int*)malloc(sizeof (int));\nfree(ptr);\nIl codice avr\u00e0 un comportamento i cui effetti possono variare. Anche il tentativo di stampare la variabile printf ha un effetto indefinito (assumendo che codice_3 non restituisca un puntatore null); per esempio:\nprintf(\"%p\", (void *) ptr); /* comportamento indefinito */\nComunemente, il sistema pu\u00f2 riutilizzare la memoria liberata per altri scopi. Pertanto, la scrittura in memoria verso un puntatore ad una regione deallocata, pu\u00f2 avere come risultato una sovrascrittura di altri dati del programma stesso. A seconda del tipo di dati che vengono sovrascritti, questo pu\u00f2 causare la corruzione dei dati stessi e un successivo crash del programma. Un cattivo esempio del tentativo di risolvere questo problema pu\u00f2 essere il doppio passaggio tramite codice_9, conosciuto come \"doppia liberazione\". Per evitare questo, alcuni programmatori settano a codice_51 il puntatore dopo il passaggio per codice_9: \nfree(ptr);\nptr = NULL; /*\u00e8 sicuro (butta via la locazione del puntatore).*/\nQuesta funzione \u00e8 sicura e non provoca anomalie, tuttavia, anche questo accorgimento non riesce a proteggere da altri usi impropri dello stesso puntatore doppiamente liberato.\nLa prassi migliore \u00e8 quella di passare fuori dallo scope (o visibilit\u00e0) immediatamente dopo aver liberato la memoria.\nLiberare memoria non allocata.\nUn altro problema pu\u00f2 sopraggiungere passando un puntatore a codice_9 quando per\u00f2 non \u00e8 stato precedentemente allocato con codice_3, codice_14 o codice_13. Il comportamento anomalo pu\u00f2 essere causato quando un puntatore ad una stringa o ad un array, dichiarato in modo statico, \u00e8 passato con la funzione codice_9, per esempio:\nchar *msg = \"Messaggio predefinito\";\nint tbl[100];\nIl passaggio di entrambi i puntatori a codice_9 restituir\u00e0 comunque un comportamento indefinito.\nLimite spazio di allocazione.\nIl blocco di memoria pi\u00f9 grande possibile che codice_3 pu\u00f2 allocare dipende dal sistema sottostante, in particolare dalla memoria fisica e dall'implementazione nel sistema operativo. Teoricamente, il pi\u00f9 grande numero dovrebbe essere il valore massimo che pu\u00f2 essere contenuto in un tipo \"size t\", ossia una implementazione dipendente di intero senza segno che rappresenta la dimensione dello spazio di memoria. Il valore massimo \u00e8 codice_60, o la costante codice_61 nello standard C99."}
{"id": "2528906", "revid": "15756", "url": "https://it.wikipedia.org/wiki?curid=2528906", "title": "Drumcondra Football Club", "text": "Il Drumcondra Football Club era una societ\u00e0 calcistica con sede a Dublino, in Irlanda.\nStoria.\nIl club, che venne fondato nel 1923 e scomparve nel 1972 dopo essersi fuso con l'Home Farm, ha trascorso 44 anni in League of Ireland, massima divisione del calcio irlandese."}
{"id": "2528913", "revid": "339392", "url": "https://it.wikipedia.org/wiki?curid=2528913", "title": "Alessandria Unione Sportiva", "text": ""}
{"id": "2528914", "revid": "486946", "url": "https://it.wikipedia.org/wiki?curid=2528914", "title": "Unione Sportiva Livorno", "text": ""}
{"id": "2528915", "revid": "599013", "url": "https://it.wikipedia.org/wiki?curid=2528915", "title": "Paolo Valoti", "text": "\u00c8 fratello di Aladino Valoti, calciatore professionista.\nCarriera.\nCiclista professionista fra il 1996 e il 2006, ha militato in squadre italiane come la Cantina Tollo, la Alessio-Bianchi, la Domina Vacanze e il Team LPR. Vinse sette gare: i successi pi\u00f9 importanti sono stati quelli alla Coppa Bernocchi 2001, alla Coppa Agostoni 2005 e alla Coppa Placci dello stesso anno."}
{"id": "2528920", "revid": "1305772", "url": "https://it.wikipedia.org/wiki?curid=2528920", "title": "Kay Pendragon", "text": "Kay Pendragon \u00e8 uno pseudonimo collettivo, utilizzato da diversi scrittori italiani, i quali figurano come traduttori, all'interno della collana Storie di Draghi, Maghi e Guerrieri, edita da Delos Books. Il primo romanzo firmato con questo nome \u00e8 Domatori di draghi (trad. di Jari Lanzoni), pubblicato nel 2008."}
{"id": "2528921", "revid": "1305772", "url": "https://it.wikipedia.org/wiki?curid=2528921", "title": "Yon Kasarai", "text": "Yon Kasarai \u00e8 uno pseudonimo collettivo, utilizzato da diversi scrittori italiani, i quali figurano come traduttori, all'interno della collana Storie di Draghi, Maghi e Guerrieri, edita da Delos Books. Il primo romanzo firmato con questo nome \u00e8 Pazuzu (trad. di Danilo Arona), pubblicato nel 2008."}
{"id": "2528929", "revid": "179980", "url": "https://it.wikipedia.org/wiki?curid=2528929", "title": "Saggi (Michel de Montaigne)", "text": ""}
{"id": "2528930", "revid": "599013", "url": "https://it.wikipedia.org/wiki?curid=2528930", "title": "Beno\u00eet Joachim", "text": "Carriera.\nDivenne corridore professionista nel 1999 con la squadra ceca ZVVZ-DLD. Nel 2009, dopo otto anni alla US Postal Service/Discovery Channel e due all'Astana, decise di ritornare in Lussemburgo per aggregarsi alla squadra locale Continental Team Differdange.\nIn carriera vinse cinque campionati lussemburghesi, tre in linea e due a cronometro. Partecip\u00f2 inoltre ai Giochi olimpici di Atene, nel 2004; nello stesso anno, alla Vuelta a Espa\u00f1a, vest\u00ec per due giorni la maglia oro di \"leader\" della classifica generale."}
{"id": "2528931", "revid": "287204", "url": "https://it.wikipedia.org/wiki?curid=2528931", "title": "Benoit Joachim", "text": ""}
{"id": "2528933", "revid": "1543377", "url": "https://it.wikipedia.org/wiki?curid=2528933", "title": "Half-Breed", "text": "Half-Breed \u00e8 il decimo album di studio della cantante e attrice statunitense Cher, pubblicato nell'ottobre 1973 dalla MCA Records con la produzione di Snuff Garrett e Al Capps. \"Half-Breed\" \u00e8 stato il secondo disco per la MCA ed \u00e8 stato promosso nel suo show televisivo \"The Sonny &amp; Cher Comedy Hour\". Dopo la sua pubblicazione l'album riceve recensioni contrastanti da parte dei critici e la RIAA lo ha certificato Disco d'oro il 4 marzo del 1974. \"Half-Breed\" \u00e8 stato il suo secondo album di successo degli anni settanta.\nDescrizione.\nIl secondo album pubblicato da Cher nel 1973 \u00e8 stato \"Half-Breed\". Dopo il fallimento del precedente album dallo stile pop classico, \"Bittersweet White Light\", Cher abbandona per sempre suo marito Sonny Bono come produttore per i suoi album. Snuff Garret torna a lavorare con Cher dopo il successo di \"Gypsys, Tramps &amp; Thieves\" e \"Foxy Lady\" registrando un altro album di ballate.\nTracce.\nLato A\nLato B"}
{"id": "2528934", "revid": "179980", "url": "https://it.wikipedia.org/wiki?curid=2528934", "title": "Gustavo Enrique Vassallo", "text": ""}
{"id": "2528935", "revid": "1234826", "url": "https://it.wikipedia.org/wiki?curid=2528935", "title": "Guaina (meccanica)", "text": "La gua\u00ecna (o \"cavo Bowden\") in meccanica \u00e8 un dispositivo che accoglie un cavo metallico al suo interno, molto utilizzato per i rinvii dei comandi meccanici.\nIdeazione.\nFu inventato e brevettato nel 1896 da Ernest Monnington Bowden, da cui prese il nome di \"Bowden Cable\" (cavo Bowden).\nUso.\nViene utilizzato in qualsiasi applicazione che richieda un rinvio meccanico di un dato comando, come nei freni della maggior parte delle biciclette o in alcune minimoto, cos\u00ec come in alcuni freni a tamburo per moto e auto.\nFunzione.\nLa guaina permette la trasmissione di una forza attraverso un cavo metallico, ma oltre alla guaina vi \u00e8 bisogno di alcuni fermi per bloccarla: con i due capi sono bloccati a una determinata distanza dal comando e dall'organo d'azionare, perch\u00e9 altrimenti non si riesce ad azionare tale organo o a richiamare il cavo metallico nel dispositivo di comando.\nDescrizione.\nLa guaina \u00e8 composta da diversi strati:\nAccorgimenti.\nPer migliorare la funzionalit\u00e0 della guaina si pu\u00f2 adoperare:"}
{"id": "2528938", "revid": "599013", "url": "https://it.wikipedia.org/wiki?curid=2528938", "title": "Giampaolo Zamberlan", "text": "Carriera.\nInizia la sua carriera nella societ\u00e0 sportiva Pallacanestro Adige '80 all'et\u00e0 di 16 anni per poi passare l'anno successivo alla Cestistica Verona fondata da Andrea Piotto.\nDue anni pi\u00f9 tardi sar\u00e0 ceduto alla Scaligera Verona dove giocher\u00e0 per 10 anni e conquister\u00e0 tre promozioni in A2 partendo dalla serie C.\nHa militato in serie A1 in citt\u00e0 importanti quali Torino, Venezia, Trieste nel ventennio compreso tra il 1980 ed il 2000, dove ha avuto modo di mettersi ulteriormente in mostra anche a livello nazionale. Ha continuato la sua ventennale carriera a Sassari, Biella, Lumezzane, per poi ritornare nella natia Verona dove ha avuto l'onore di partecipare al torneo di Eurolega.\nNel gennaio 2001 viene poi ingaggiato dal Basket Trapani in Serie B d'Eccellenza dove contribuisce con la sua esperienza a 2 ottime stagioni e mezza della squadra siciliana."}
{"id": "2528943", "revid": "1543377", "url": "https://it.wikipedia.org/wiki?curid=2528943", "title": "Boma (Repubblica Democratica del Congo)", "text": "Boma \u00e8 una citt\u00e0 e porto della Repubblica Democratica del Congo, situata sulle rive del fiume Congo. La citt\u00e0 fa parte della Provincia del Congo Centrale e nel 2009 aveva una popolazione stimata di 527.725 abitanti.\nStoria.\n\"Boma\" significa \"fortezza\" in kikongo e in varie lingue bantu. Henry Morton Stanley nel suo libro \"Come ritrovai Livingstone\" utilizza il termine in questo senso.\nBoma \u00e8 stata fondata come centro per scambio di schiavi ed \"entrep\u00f4t\" da mercanti provenienti da vari Paesi europei nel sedicesimo secolo. Dal 1\u00ba maggio 1886 al 31 ottobre 1929 \u00e8 stata la capitale del Congo Belga (la moderna Repubblica Democratica del Congo); in seguito divenne capitale L\u00e9opoldville (poi rinominata Kinshasa).\nEconomia.\nLa citt\u00e0 esporta legname tropicale, banane, cacao e prodotti ottenuti dalle palma. Boma possiede un aeroporto (codice IATA: BOA) e un porto autonomo."}
{"id": "2528945", "revid": "767487", "url": "https://it.wikipedia.org/wiki?curid=2528945", "title": "Marcela Bovio", "text": "Biografia.\nBovio \u00e8 entrata nel mondo della musica nel 1995, unendosi al gruppo heavy metal Hydra in qualit\u00e0 di cantante e violinista. Successivamente alla separazione dal gruppo, avvenuta nel 2001, Bovio ha co-fondato il gruppo rock sperimentale Elfon\u00eda, attivo fino al 2006. Nel 2003 risponde ad un concorso indetto dal musicista olandese Arjen Anthony Lucassen per cantanti relativamente sconosciuti, grazie al quale viene scelta per interpretare il personaggio di Wife nell'album di Ayreon \"The Human Equation\". Nel 2005 Lucassen la include anche nel suo gruppo progressive metal Stream of Passion, con i quali pubblica l'album di debutto \"Embrace the Storm\". Nel 2007 Lucassen lascia il progetto facendo s\u00ec che Bovio ne diventi il leader e uno dei suoi principali cantautori (anche per la composizione). Gli Stream of Passion si separano amichevolmente nel dicembre 2016, dopo aver pubblicato altri tre album in studio.\nNel settembre 2016 Bovio ha pubblicato il suo primo album da solista \"Unprecedented\", seguito due anni pi\u00f9 tardi da \"Through Your Eyes\". Nel 2017 \u00e8 entrata a far parte del gruppo symphonic death metal MaYaN in pianta stabile, dopo aver collaborato regolarmente con la band fin dal 2013. Intorno allo stesso periodo \u00e8 entrata nella formazione live dei The Gentle Storm di Anneke van Giersbergen, artista con la quale ha fondato i VUUR."}
{"id": "2528950", "revid": "125985623", "url": "https://it.wikipedia.org/wiki?curid=2528950", "title": "Radiocorriere TV", "text": "Radiocorriere TV \u00e8 la rivista settimanale ufficiale della Rai, distribuita all'interno dell'azienda; \u00e8 l'organo ufficiale dell'azienda dedicato alle informazioni sui palinsesti radiofonici e televisivi. Fino al 2008 era venduto in edicola, ma la propriet\u00e0 e la responsabilit\u00e0 della Rai si erano concluse con l'edizione del 1995. Infatti negli archivi aziendali la raccolta storica \u00e8 costituita dai fascicoli che vanno dal 1925 al 1995.\nDal 2011 esiste l'edizione online, che presenta ogni settimana i palinsesti delle reti. Dal 2012 \u00e8 possibile scaricare la rivista, corredata di servizi e rubriche, in formato PDF. Il direttore responsabile \u00e8, dall'ottobre 2012, Fabrizio Casinelli, succeduto a Guido Paglia andato in pensione nell'autunno del 2012.\nLa Direzione Rai Teche dal 3 gennaio 2014, in occasione dei 60 anni della TV, ha messo on line la raccolta del \"Radiocorriere\" dal primo \"Radiorario\" del gennaio 1925 al dicembre 1995, con la possibilit\u00e0 di leggere e scaricare oltre 3\u00a0400 riviste che sono state pubblicate nel corso di 70 anni.\nStoria.\nLe origini e gli anni della guerra.\nNel 1924 viene avviato il servizio di radiodiffusione circolare sul territorio nazionale. Il servizio \u00e8 gestito dall'Unione Radiofonica Italiana (URI). L'anno dopo, il 18 gennaio 1925, viene fondato a Roma l'organo ufficiale dell'ente, il \"Radio Orario\". La rivista contiene 24 pagine al prezzo di 1,50 lire; l'abbonamento annuo costa 45 lire. La sua principale funzione \u00e8 pubblicare i palinsesti delle stazioni radio italiane e delle principali estere. Nel 1926 la redazione viene spostata da Roma a Milano, con il conseguente cambiamento della testata in \"Radiorario\" (30 gennaio).\nNel 1927 l'EIAR sostituisce l'URI.\nNel 1930 la sede viene nuovamente spostata, questa volta a Torino in via Arsenale. Il direttore \u00e8 Gigi Michelotti e la rivista prende il nome definitivo di \"Radiocorriere\" (5 gennaio). Sul periodico, oltre ai programmi radiofonici, si possono trovare molti articoli tecnici sulla radiofonia, ma anche interventi di tipo culturale e musicale. Arnaldo Mussolini, fratello di Benito e vicepresidente dell'EIAR, pubblica sul \"Radiocorriere\" un celebre editoriale sui compiti pedagogici della radio come nuovo mezzo di comunicazione. Cominciano inoltre a trovare spazio le pubblicit\u00e0, soprattutto delle aziende che sponsorizzano i programmi di intrattenimento. Sempre attraverso il \"Radiocorriere\" si pubblicizza il concorso di bellezza \"Cinquemila lire per un sorriso\", precursore di Miss Italia. Nel 1935 la tiratura arriva a 8 milioni di copie annue.\nViene concesso grande spazio alla musica leggera e all'intrattenimento, senza tuttavia trascurare la propaganda di regime. Quest'ultima diventa preponderante e i toni cambiano decisamente con l'entrata dell'Italia in guerra. Da quel momento il \"Radiocorriere\" sconsiglia l'ascolto dei programmi radio stranieri e, fino al 1943, dedica moltissime pagine all'attualit\u00e0 e alle notizie di propaganda bellica.\nDal 15 maggio 1943 le pubblicazioni vengono sospese.\nNel territorio della Repubblica Sociale Italiana, dall'agosto 1944 alla fine della guerra, viene diffuso \"Segnale Radio\", un giornale che sostituisce il \"Radiocorriere\" ed ha il compito di diffondere la propaganda del governo repubblichino. Costa 5 lire ed ha 24 pagine. Il direttore \u00e8 Cesare Rivelli, che ricopre anche la carica di direttore generale dell'EIAR.\nDalla Liberazione all'avvento della TV.\nIl 4 novembre 1945 riprende le pubblicazioni l'edizione centro-sud del \"Radiocorriere\" con sede a Roma, e dal 23 dicembre 1945 l'edizione nord, stampata a Torino. Nel marzo 1947 le due edizioni si riunificano sotto l'egida della neonata RAI con il nuovo direttore Salvino Sernesi, che passer\u00e0 la mano dopo pochi mesi a Vittorio Malinverni.\nNel 1949 la RAI festeggia il venticinquinnale della radio e crea, con l'occasione, la terza rete radiofonica, differenziando i tre programmi con un \"Programma Nazionale\" di contenuto generalista, con informazione e attualit\u00e0, un \"Secondo Programma\" leggero, dedicato alla musica popolare e all'intrattenimento, e un \"Terzo Programma\" dedicato alla musica classica, all'arte e alla cultura. Nello stesso anno si costituiscono le Edizioni Radio Italiana (ERI), sotto le quali verr\u00e0 d'ora in poi pubblicato il \"Radiocorriere\" e il nuovo direttore \u00e8 Eugenio Bertuetti.\nGli anni del monopolio televisivo.\nFin dalle prime trasmissioni sperimentali, sul \"Radiocorriere\" si comincia a parlare di televisione, senza tuttavia trascurare gli argomenti di costume e di variet\u00e0. La rivista si occupa di musica leggera, segue le edizioni del Festival di Sanremo e la tiratura nel 1952 arriva a superare il milione di copie settimanali.\nGrande spazio si d\u00e0 all'inizio ufficiale delle trasmissioni televisive, anche se per alcuni anni queste trasmissioni potranno essere seguite solo da una ristretta fascia di utenti, sia per il costo enorme degli apparecchi, sia per la copertura non uniforme del territorio nazionale.\nIl boom si ha con le prime trasmissioni di grande successo popolare quali \"Il Musichiere\", \"Lascia o raddoppia?\" o \"La domenica sportiva\". Pur essendo il periodico pi\u00f9 preciso per quanto riguarda le informazioni sui programmi, in quanto emanazione dello stesso ente radiotelevisivo, una parte di pubblico comincia tuttavia a preferirgli \"TV Sorrisi e Canzoni\", un altro settimanale nato da pochissimi anni che, pur occupandosi degli stessi argomenti, li tratta con un taglio pi\u00f9 popolare e ha inoltre l'esclusiva della pubblicazione dei testi delle canzoni, segue le manifestazioni canore che in quegli anni cominciano a fiorire lungo tutta la penisola da Sanremo in gi\u00f9, gli eventi sportivi e le vicende di attualit\u00e0.\nPur essendo \"sorpassato\" dalla tiratura del concorrente, soprattutto in occasione di eventi come il Festival di Sanremo, il \"Radiocorriere\", che dall'11 maggio 1958 in poi si chiamer\u00e0 \"Radiocorriere TV\", rimane sempre la testata pi\u00f9 autorevole, l'unica a pubblicare non solo i palinsesti televisivi, ma anche le scalette musicali dei programmi radiofonici, gli spot pubblicitari trasmessi da \"Carosello\" e dalle altre rubriche di telecomunicati e la lista completa dei brani trasmessi dalla filodiffusione.\nNel 1961 si inaugura il secondo canale televisivo; a dirigere il \"Radiocorriere\" \u00e8 Michele Serra. Seguiranno Gigi Cane nel 1964 e Ugo Zatterin dal 1966: quest'ultimo, per arginare la concorrenza, d\u00e0 al settimanale una svolta popolare, con servizi di attualit\u00e0 e inchieste sul costume e sulle preferenze degli italiani.\nIl successore Corrado Guerzoni, in carica dal 1969 al 1977, continuer\u00e0 sulla stessa strada ma, forse per dovere istituzionale, sotto la sua gestione il \"Radiocorriere\" non sa o non vuole comprendere il fenomeno emergente delle radio e delle televisioni private, limitandosi a informare sui programmi RAI.\nL'epoca delle televisioni commerciali.\nIl moltiplicarsi dell'offerta di programmi televisivi alla fine degli anni settanta coglie impreparato il \"Radiocorriere TV\", che per alcuni anni ignora la programmazione delle TV commerciali, prontamente recepita, invece, dalle testate concorrenti. Dal 1977 in poi comincia a pubblicare una breve lista delle trasmissioni delle reti locali, ma il declino \u00e8 irreversibile e continua anche dopo l'arrivo del direttore Aldo Falivena (succeduto a Umberto Andalini, che a propria volta era subentrato a Gino Nebiolo) e con la concessione di spazi e pagine pressoch\u00e9 uguali tra RAI e private.\nCon la successiva direzione di Dino Sanz\u00f2, arriva sulle prime pagine l'attualit\u00e0, la politica nazionale e internazionale, mentre lo spettacolo e la cronaca vengono relegati in secondo piano. Dal 1994 in poi, l'ultimo direttore Willy Molco riduce nuovamente l'attualit\u00e0 politica per privilegiare la programmazione televisiva. Questa versione del \"Radiocorriere\" usc\u00ec fino al 31 dicembre 1995.\nLa chiusura al pubblico e l'approdo sul web.\nIl \"Radiocorriere\" riprese le pubblicazioni con un nuovo editore, Rcc edizioni, nel 1999 e nel 2005 fu festeggiato l'ottantesimo anniversario della testata, ma l'insuccesso di vendite costrinse a una nuova chiusura del periodico con il numero del 6 maggio 2008,\nanche se era stata ventilata la possibilit\u00e0 di una sua riapertura, esclusivamente come rivista \"on-line\". Tale progetto si \u00e8 per\u00f2 concretizzato solo nel 2012, mentre la distribuzione era stata limitata entro l'azienda tra i dipendenti.\nNel 2010 \u00e8 stato pubblicato il n. 18 dell'aprile 2010 in PDF sul sito dell'Ufficio Stampa Rai per presentare il nuovo \"bouquet\" di canali sul digitale terrestre.\nIl 18 febbraio 2011, in occasione della serata speciale del Festival di Sanremo dedicata al 150\u00ba anniversario dell'unit\u00e0 d'Italia, \u00e8 uscito in edicola un numero speciale, con allegato il CD \"Nata per unire\", contenente canzoni storiche reinterpretate dai 14 artisti in gara. La rivista, a edizione limitata, contiene la riproduzione di 12 copertine riguardanti il Festival della Canzone Italiana, dagli anni Cinquanta agli anni 2000.\nDal 2011 viene pubblicato anche sul sito internet dell'Ufficio Stampa della Rai per presentare i palinsesti settimanali delle reti Rai e, dal 2012, arricchito da rubriche e interviste ai protagonisti dei programmi tv e radio della Rai in formato PDF."}
{"id": "2528951", "revid": "1318789", "url": "https://it.wikipedia.org/wiki?curid=2528951", "title": "Stars (Cher)", "text": "Stars \u00e8 il dodicesimo album di inediti della cantante statunitense Cher pubblicato nel 1975 dalla Warner Bros. Records.\nDescrizione.\n\"Stars\" fu pubblicato nel 1975 ed \u00e8 il primo album per la Warner Bros. Records e fu prodotto da Jimmy Webb. L'album fu uno degli album di Cher degli anni '70 che non entr\u00f2 in classifica e che fu un insuccesso commerciale. \u00c8 un album di cover.\nTracce.\nLato A\nLato B"}
{"id": "2528952", "revid": "1381093", "url": "https://it.wikipedia.org/wiki?curid=2528952", "title": "Massimo Buscemi", "text": ""}
{"id": "2528953", "revid": "287204", "url": "https://it.wikipedia.org/wiki?curid=2528953", "title": "Morlon Greenwood", "text": "Carriera professionistica.\nMiami Dolphins.\nAl suo debutto come rookie nella stagione 2001 con i Dolphins, Greenwood ha giocato 14 partite di cui 12 da titolare, mettendo a segno 58 tackle di cui 29 solitari ed 1,5 sack.\nNel suo secondo anno da professionista ha giocato 16 partite di cui 13 da titolare, mettendo a segno 57 tackle di cui 37 solitari, un sack e un passaggio deviato\nNella stagione 2003 ha giocato 16 partite, di cui 11 da titolare, compiendo 75 tackle di cui 50 solitari, con 0,5 sack e un passaggio deviato.\nNella stagione 2004 ha giocato 16 partite di cui 15 da titolare mettendo a segno 108 tackle di cui 66 da solo e 3 passaggi deviati.\nHouston Texans.\nNella stagione 2005 \u00e8 passato agli Houston Texans dove ha giocato 16 partite tutte da titolare, compiendo 112 tackle di cui 82 solitari, 2 sack e un primato personale di 6 passaggi deviati.\nNella stagione 2006 ha giocato 16 partite tutte da titolare, totalizzando 109 tackle di cui 83 solitari, un sack, 2 passaggi deviati e un intercetto.\nNell'annata ha giocato 16 partite di cui 15 da titolare mettendo a segno 118 tackle (record personale) di cui 90 solitari, un sack, 4 deviazioni difensive, un intercetto per 3 yard ed 3 fumble forzati.\nNel 2008 ha giocato 15 partite di cui 10 da titolare totalizzando 45 tackle di cui 31 solitari ed un passaggio deviato. A fine stagione \u00e8 stato svincolato dai Texans.\nOakland Raiders.\nIl 16 agosto 2009 ha firmato con i Raiders venendo per\u00f2 svincolato il 5 settembre.\nOmaha Nighthawks.\nDalla stagione 2010 \u00e8 passato agli Omaha Nighthawks della UFL con cui ha giocato sino al 2012, anno del ritiro."}
{"id": "2528956", "revid": "124631138", "url": "https://it.wikipedia.org/wiki?curid=2528956", "title": "Achille Longo", "text": "Biografia.\nFiglio d'arte dell'insigne musicista e noto didatta del pianoforte (nonch\u00e9 direttore del Conservatorio di Napoli) Alessandro, \u00e8 stato un esponente della scuola napoletana del Novecento.\nCompose musica sinfonica, musica da film e musica da camera. Il suo Trio per pianoforte, violino e violoncello fu, negli anni quaranta, uno dei cavalli di battaglia dell'acclamato Trio di Trieste. Lasciato ben presto il concertismo, si dedic\u00f2 all'insegnamento, al giornalismo e alla critica musicale, oltre che alla docenza di Composizione presso i conservatori di Parma e di Napoli.\nProfondo fu il suo impegno quale didatta. Rinomato \u00e8 il suo libro edito da Ricordi sulle tecniche di armonizzazione dei canti dati. Tra i suoi alunni figurano Franco Margola, Bruno Mazzotta, Teresa Procaccini, Francesco De Masi, e Aldo Ciccolini.\nCur\u00f2 le musiche di numerosi progetti cinematografici. Tra le sue composizioni pi\u00f9 note: le musiche di Non mi muovo! con Eduardo De Filippo e quelle di Patto con il diavolo con Ave Ninchi.\nFu direttore del Conservatorio di Napoli dal 1944 fino all'anno della sua morte."}
{"id": "2528958", "revid": "26037152", "url": "https://it.wikipedia.org/wiki?curid=2528958", "title": "Beresovskoe", "text": ""}
{"id": "2528959", "revid": "599013", "url": "https://it.wikipedia.org/wiki?curid=2528959", "title": "Istvan N\u00e9meth", "text": ""}
{"id": "2528965", "revid": "1821847", "url": "https://it.wikipedia.org/wiki?curid=2528965", "title": "Jaime Sabines", "text": "Biografia.\nProveniente da una famiglia di libanesi emigrati a Cuba nel 1902 e trasferitisi nel Chiapas nel 1914, nel 1945 and\u00f2 a Citt\u00e0 del Messico per intraprendere gli studi medici, ai quali si applic\u00f2 per tre anni, prima di comprendere che la sua reale vocazione era la lingua e la letteratura spagnola. Studi\u00f2 quindi all'Universit\u00e0 Nazionale Autonoma del Messico, dove nel 1949 ottenne la laurea presso la facolt\u00e0 di Lettere e Filosofia.\nOltre a dedicarsi alla poesia, ha preso parte attiva alla vita politica del suo Paese, ottenendo l'elezione a deputato federale del primo distretto del Chiapas dal 1976 al 1979 e per il distretto federale nel 1988.\nNel 1994 il Senato messicano gli confer\u00ec la Medaglia d'Onore Belisario Dom\u00ednguez.\nAmmalatosi di cancro, mor\u00ec all'et\u00e0 di 72 anni."}
{"id": "2528968", "revid": "386574", "url": "https://it.wikipedia.org/wiki?curid=2528968", "title": "Zoidberg", "text": ""}
{"id": "2528973", "revid": "767487", "url": "https://it.wikipedia.org/wiki?curid=2528973", "title": "Nottingham Open 2001", "text": "Il Nottingham Open 2001 (conosciuto anche come \"Slazenger Open\", per motivi di sponsorizzazione) \u00e8 stato un torneo di tennis giocato sull'erba. \u00c8 stata l'8\u00aa edizione del Nottingham Open, che fa parte della categoria International Series nell'ambito dell'ATP Tour 2001. Si \u00e8 giocato al Nottingham Tennis Centre di Nottingham in Inghilterra, dal 18 al 25 giugno 2001.\nCampioni.\nSingolare.\n Thomas Johansson ha battuto in finale Harel Levy, 7-5, 6-3\nDoppio.\n Donald Johnson / Jared Palmer hanno battuto in finale Paul Hanley / Andrew Kratzmann, 6-4, 6-2"}
{"id": "2528981", "revid": "451602", "url": "https://it.wikipedia.org/wiki?curid=2528981", "title": "Festivalbar 2004 (compilation)", "text": "Festivalbar 2004 \u00e8 una compilation di brani musicali famosi nel 2004, pubblicata nell'estate di quell'anno in concomitanza con l'edizione omonima del Festivalbar. La compilation, in realt\u00e0 divisa in due diverse pubblicazioni e differenziata con copertine \"rossa\" e \"blu\", \u00e8 composta da quattro cd da 17 tracce l'uno, e i dischi sono equamente divisi, due nella \"rossa\" e due nella \"blu\".\nLa versione blu \u00e8 stata pubblicata dall'etichetta Warner Music Italy, mentre la rossa dalla EMI."}
{"id": "2528986", "revid": "767487", "url": "https://it.wikipedia.org/wiki?curid=2528986", "title": "Vivere ancora", "text": " Vivere ancora \u00e8 un film di guerra del 1945, attribuito a Francesco De Robertis, un alto ufficiale della Marina Militare, nativo di San Marco in Lamis, che ha dedicato una vasta filmografia all'ambiente della Marina Militare Italiana. De Robertis rielabora un lavoro iniziato l'anno precedente da Leo Longanesi con il titolo Dieci minuti di vita, e concluso da Nino Giannini.\nTrama.\nDurante la seconda guerra mondiale tutti vivono l'esperienza dei bombardamenti: il film narra la storia di un anarchico pazzo che mette una bomba sotto un palazzo e poi va ad avvisare gli inquilini che hanno ancora dieci minuti di vita. Si cerca la bomba nei vari appartamenti, dove compaiono in una quotidianit\u00e0 assurda e grottesca personaggi stralunati, perlopi\u00f9 preda di ossessioni mortuarie.\nLa bomba era scarica e l'anarchico era lo stesso scrittore Leo Longanesi. Sembra quindi del tutto paradossale, ma del tutto in linea con il caratteristico humor nero di Longanesi, che l'evasione dai bombardamenti venga rappresentata proprio da una storia di pazzi, bombe, morti, esplosioni.\nProduzione.\nNell'estate del 1943 Leo Longanesi aveva iniziato a girare a \"Cinecitt\u00e0\" questa pellicola con il titolo \"Dieci minuti di vita\". Il film si avvaleva di un cast originale di prim'ordine, con Alida Valli, Isa Miranda, Vittorio De Sica e Gino Cervi. Le riprese furono interrotte dall'occupazione tedesca di Roma, avvenuta nel settembre dello stesso anno, dopo l'armistizio di Cassibile. Longanesi gir\u00f2 solo 35 minuti.\nIl film venne poi ripreso nel 1944 (con il titolo Vivere ancora) a Torino, presso gli stabilimenti cinematografici \"Fert\" in corso Lombardia, da Nino Giannini che si avvalse della collaborazione di Ennio Flaiano e di Paola Ojetti, con nuovi attori e con un altro operatore (Domenico Scala).\nEssendo la pellicola articolata in vari episodi, il regista Francesco De Robertis, pot\u00e9 portarla a compimento senza problemi, nonostante l'assenza di Gino Cervi che aveva gi\u00e0 interpretato la sua parte. Nel cast il regista inser\u00ec per la prima volta L\u00edda Baarov\u00e1, un'attrice cecoslovacca, considerata una delle donne pi\u00f9 affascinanti della sua epoca: \u00e8 una delle uniche due attrici che il regista riconfermer\u00e0 in un'altra pellicola. Tra gli attori: Nuto Navarrini, il pugliese Tito Schipa e Carlo Dapporto, che sostituirono il cast originale.\nOttenne il visto censura n\u00ba 407 del Regno d'Italia solo il 12 febbraio 1946.\nDistribuzione.\nIl film usc\u00ec in prima nazionale nelle citt\u00e0 della Repubblica Sociale Italiana l'8 aprile del 1945, a pochi giorni dalla fine della guerra.\nCritica.\nIl cinema \u00e8 coperto da una patina di grigiore, che in alcuni film, specialmente quelli costruiti sul registro del grottesco come \"Vivere ancora\", diventa addirittura nero, una sorta di cappa funebre che aleggia sui personaggi, sugli ambienti, sulle scenografie.\nPremi e riconoscimenti.\n\"Folies 1945\" \u00e8 una rassegna di film del 1945 dall'occupazione alla Liberazione, svoltasi tra il 15 e il 19 aprile 1985 al cinema Eliseo di Torino, su un anno spartiacque, il 1945, appunto, che vede la fine della guerra in Europa. Come testimonia il catalogo uscito in concomitanza con la manifestazione, la produzione di quell\u00b4anno fu ricca e variegata, riproposta nella sua eterogeneit\u00e0: dagli ultimi cinegiornali di propaganda ai primi film americani che ritornano in Italia, dai documentari girati dai partigiani ai primissimi film neorealisti. Nel Programma della rassegna anche il film: \"Dieci minuti di vita - Vivere ancora\" prodotto in gran parte proprio a Torino."}
{"id": "2528988", "revid": "1114711", "url": "https://it.wikipedia.org/wiki?curid=2528988", "title": "Gustav Larsson", "text": "Specialista delle prove contro il tempo, nel 2008 ha conquistato la medaglia d'argento a cronometro ai Giochi olimpici di Pechino. In carriera ha inoltre vinto una tappa al Giro d'Italia 2010 e sei titoli nazionali a cronometro.\nCarriera.\nDal 2001 al 2002 gareggia per il Team Crescent, formazione GS3 svedese. La sua carriera da professionista inizia nel 2003, quando si trasferisce alla Fassa Bortolo, squadra italiana diretta da Giancarlo Ferretti. Dopo tre stagioni in Italia si accasa alla Fran\u00e7aise des Jeux, ed \u00e8 proprio con questa squadra che ottiene il primo successo da \"pro\", facendo suo il campionato nazionale a cronometro 2006.\nNel 2007 gareggia per la Unibet.com, mentre nel 2008 si trasferisce al Team CSC, la squadra di Bjarne Riis divenuta in seguito Team Saxo Bank. In quella stagione rappresenta la Svezia ai Giochi olimpici di Pechino, riuscendo ad ottenere la medaglia d'argento (battuto dal solo Fabian Cancellara) nella gara a cronometro.\nNel 2009 conquista un'altra medaglia d'argento, questa volta ai campionati del mondo di Mendrisio ma sempre nella prova contro il tempo; l'anno dopo consegue invece quattro successi, tra cui quello a cronometro nella frazione conclusiva del Giro d'Italia, a Verona. Nel 2012, con la divisa della formazione olandese Vacansoleil-DCM, si aggiudica la cronometro di apertura della Parigi-Nizza e il quarto titolo nazionale nella prova contro il tempo; partecipa anche ai Giochi olimpici di Londra, gareggiando in entrambe le gare su strada.\nNel 2013 \u00e8 sotto contratto con il team svizzero IAM Cycling. In quell'anno ottiene una sola vittoria, al campionato nazionale svedese, mentre nel 2014, sempre tra le file della IAM, non riesce a conquistare successi, pur cogliendo un secondo posto di tappa al Crit\u00e9rium du Dauphin\u00e9. Per il 2015 decide di cambiare maglia, passando alla formazione danese Cult Energy Pro Cycling. Il 14 marzo 2015 a Manchester tenta la conquista del record dell'ora, fallendo per\u00f2 il tentativo dopo aver percorso 50,016\u00a0km, circa 2,5\u00a0km meno del primato detenuto da Rohan Dennis. Nel giugno seguente si aggiudica il sesto titolo nazionale a cronometro."}
{"id": "2528992", "revid": "26037486", "url": "https://it.wikipedia.org/wiki?curid=2528992", "title": "Abraham Iudaeus", "text": ""}
{"id": "2528994", "revid": "373960", "url": "https://it.wikipedia.org/wiki?curid=2528994", "title": "Dieci minuti di vita", "text": ""}
{"id": "2528999", "revid": "767487", "url": "https://it.wikipedia.org/wiki?curid=2528999", "title": "Radiodread", "text": "Radiodread \u00e8 un album musicale del gruppo reggae Easy Star All-Stars, pubblicato nel 2006. Si tratta di una rivisitazione omaggio dell'album dei Radiohead \"OK Computer\". Il disco include tutti i dodici pezzi presenti nell'album originale rivisti in chiave dub, con l'aggiunta di due bonus track."}
{"id": "2529002", "revid": "92723", "url": "https://it.wikipedia.org/wiki?curid=2529002", "title": "Andriy Yarmolenko", "text": ""}
{"id": "2529008", "revid": "26037686", "url": "https://it.wikipedia.org/wiki?curid=2529008", "title": "Hightower (Scuola di polizia)", "text": ""}
{"id": "2529019", "revid": "729019", "url": "https://it.wikipedia.org/wiki?curid=2529019", "title": "Midsommarkransen (metropolitana di Stoccolma)", "text": "Midsommarkransen \u00e8 una stazione della metropolitana di Stoccolma.\nLocalizzata sul territorio della circoscrizione di H\u00e4gersten-Liljeholmen, la fermata si trova sulla linea rossa T14 della rete metroviaria locale, collocata fra le stazioni Liljeholmen e Telefonplan.\nVenne aperta il 5 aprile 1964, cos\u00ec come tutte le altre stazioni comprese nel tratto T-Centralen-Fru\u00e4ngen.\nHa una sola biglietteria, mentre la piattaforma si trova ad una profondit\u00e0 di 17 metri fra le strade \"Svandammsv\u00e4gen\" e \"\u00d6vre Bergsv\u00e4gen\". La sua progettazione fu affidata agli architetti dello \"Stockholms Stads Gatukontor\", mentre le decorazioni vennero principalmente curate da Lisbet Lindholm, Dag Wallin e Bo Samuelsson. All'interno della stazione pende inoltre una ghirlanda di legno, datata 1979, ornamentata da tre studenti (Anna Flemstr\u00f6m, Stina Zetterman e Hans Nilsson) della locale universit\u00e0 d'arte \"Konstfack\".\nNel 2009 la stazione \u00e8 stata mediamente utilizzata da circa 5.100 persone durante un normale giorno feriale."}
{"id": "2529022", "revid": "287204", "url": "https://it.wikipedia.org/wiki?curid=2529022", "title": "Lolei", "text": "Lolei (in lingua khmer:\u1794\u17d2\u179a\u17b6\u179f\u17b6\u1791\u179b\u179b\u17c3) \u00e8 il tempio pi\u00f9 a settentrione del gruppo di Roluos, in Cambogia. Si tratta di un gruppo di tre templi induisti maggiori risalenti al tardo IX secolo, di cui fanno parte anche Preah Ko e Bakong.\nLolei fu l'ultimo ad essere costruito, come parte della citt\u00e0 capitale di Hariharalaya.\nStoria e significati.\nNell'893 d.C. il Re Khmer Yasovarman I termin\u00f2 la costruzione delle quattro torri del tempio, su un'isola artificiale al centro del baray Indratataka gi\u00e0 creata da suo padre Indravarman I, e le dedic\u00f2 a quattro suoi avi (suo padre, sua madre ed i nonni di parte materna), o pi\u00f9 propriamente alle divinit\u00e0 tutelari ad essi collegate nel culto shivaita del \"deva-raja\" (ad es. il padre \u00e8 citato come \"Indravarme\u015bvara\").\nIl nome \"Lolei\" si pensa sia una corruzione moderna dell'antico \"Hariharalaya\", \"Citt\u00e0 di Harihara\". Gli studiosi ritengono che edificare il tempio su un'isola in mezzo al lago (attualmente prosciugato e occupato da risaie) serva a identificarlo simbolicamente con il Monte Meru, casa degli Dei, che nella mitologi\u00e0 induista \u00e8 circondato dall'Oceano.\nDescrizione del tempio.\nLolei consiste di quattro torri in mattoni raggruppati su una terrazza a due livelli con mura di contenimento in laterite. La terrazza interna che ospita le torri misura 90\u00a0m per 80\u00a0m. In origine erano racchiuse da un muro esterno con quattro gopura, corrispondenti ai punti cardinali. L'asimmetria della collocazione delle torri rispetto all'asse nord-sud ha fatto ritenere che il progetto originale prevedesse sei torri disposte in due file, come nel Preah Ko, malgrado la stele di fondazione parli solo di quattro torri.\nAttualmente si entra da est, ma le iscrizioni sui pilastri degli ingressi est alle torri parlando di un ingresso principale da nord di cui non resta traccia, forse per la strada rialzata costruita da Yasovarman I dall'angolo nord-est del baray Indratataka verso la nuova capitale Yasodharapura.\nAttualmente presso il tempio si trova un monastero buddista con varie pagode sparse, mentre nel IX secolo c'era un ashram, uno dei circa cento costruiti da Yasovarman.\nIl tempio, pur in cattive condizioni, \u00e8 conosciuto per i suoi elementi decorativi: le porte cieche, gli architravi, finemente scolpiti in stile Preah Ko, i devata e i dvarapala in arenaria che fiancheggiano gli ingressi, sia quelli veri che quelli ciechi. Tra i motivi iconografici rappresentati sugli architravi e nelle altre decorazioni scolpite in arenaria vi sono il Dio del Cielo Indra, che cavalca l'elefante Airavata, Vishnu in sella a Garu\u1e0da che stringe dei serpenti, mostri acquatici a guisa di serpente chiamati makara e n\u0101ga dalle molte teste."}
{"id": "2529029", "revid": "92723", "url": "https://it.wikipedia.org/wiki?curid=2529029", "title": "Metalurh Zaporizhya", "text": ""}
{"id": "2529033", "revid": "1442080", "url": "https://it.wikipedia.org/wiki?curid=2529033", "title": "Nottingham Open 2001 - Singolare", "text": "Il singolare del Nottingham Open 2001 \u00e8 stato un torneo di tennis facente parte dell'ATP Tour.\nS\u00e9bastien Grosjean era il detentore del titolo, ma quest'anno non ha partecipato.\nThomas Johansson ha battuto in finale 7\u20135, 6\u20133 Harel Levy."}
{"id": "2529035", "revid": "110157", "url": "https://it.wikipedia.org/wiki?curid=2529035", "title": "On the Road Live '92", "text": "On the Road Live '92 \u00e8 un EP live dei Big Audio Dynamite II, pubblicato nel 1992."}
{"id": "2529038", "revid": "1828520", "url": "https://it.wikipedia.org/wiki?curid=2529038", "title": "Nazionale di calcio a 5 dell'Estonia", "text": "La nazionale di calcio a 5 dell'Estonia \u00e8, in senso generale, una qualsiasi delle selezioni nazionali di calcio a 5 della Eesti Jalgpalli Liit che rappresentano l'Estonia nelle varie competizioni ufficiali o amichevoli riservate a squadre nazionali."}
{"id": "2529040", "revid": "1865216", "url": "https://it.wikipedia.org/wiki?curid=2529040", "title": "Episodi di Justice League (prima stagione)", "text": "La prima stagione della serie animata Justice League \u00e8 andata in onda negli Stati Uniti d'America dal 17 novembre 2001 al 9 novembre 2002 sul canale Cartoon Network. \u00c8 stata prodotta dalla Warner Bros. Animation.\nIn Italia \u00e8 stata trasmessa nel 2005 da Boing.\nOrigini segrete.\nTrama.\nUn gruppo di alieni invasori (simili ai marziani bianchi) svegliati accidentalmente anni fa da un astronauta in missione sul pianeta rosso, attaccano la terra, Superman e Batman salvano J'onn J'onnz il quale contatta telepaticamente Wonder Woman, l'Alata, Flash, e Lanterna Verde per impedire l'invasione. Superman propone dunque di formare un gruppo e monitorare il loro pianeta dalla \"Torre di controllo\" costruita da Batman (utilizzando il budget della Wayne Aerospace's) e da allora prendono il nome di Justice League.\nLa notte pi\u00f9 buia.\nTrama.\nLanterna Verde viene arrestato da un gruppo di sentinelle robotiche dette Manhunters, esse hanno il compito di scortarlo dai Guardiani di Oa per essere processato con l'accusa di aver distrutto un pianeta. Accusa che inizialmente si rivela vera (e accidentale), salvo poi scoprirla solo una cospirazione dei Manhunter che bramano il potere del generatore principale di Oa.\nIl nemico degli abissi.\nTrama.\nUn sottomarino nucleare si inabissa nell'Oceano Atlantico, La lega per recuperarlo \u00e8 costretta a confrontarsi con Aquaman e l'armata Atlantidea. Aquaman va poi a Metropolis a esporre i problemi del suo popolo a causa del poco rispetto che gli umani hanno verso gli oceani, ad un'assemblea con i vari regnanti del mondo. Quando l'infallibile cecchino Deadshot attacca Aquaman e questi finisce in coma, la lega investiga; scoprendo che dietro a tutto c'\u00e8 la mano del fratellastro Orm. Intenzionato a prendere il potere e sciogliere i ghiacci del polo nord condannando il genere umano. Per salvare suo figlio ed aiutare la lega a scongiurare i piani del fratello, Aquaman dovr\u00e0 pagare un immenso sacrificio rimanendo mutilato della mano sinistra.\nUna banda pericolosa.\nTrama.\nLex Luthor si scopre malato terminale a causa di un avvelenamento da radiazioni, dovuto probabilmente alla frequente esposizione alla Kryptonite. Decide allora come ultimo gesto prima di morire di distruggere la Justice League, mette dunque insieme un gruppo di supercriminali composto da Cheetath, Shade, Solomon Groundy, Star Sapphire, Copperhead e Ultra-Humanite formando l'Injustice Gang. Al gruppo si unisce (non invitato) Joker, che cattura Batman per dimostrarsi degno della gang.\nIl paradiso perduto.\nTrama.\nWonder Woman decide di tornare a Temyscira, in preda a un attacco di nostalgia, per spiegare alla madre il perch\u00e9 della sua partenza. Arrivata sul posto scopre per\u00f2 che lo stregone Felix Faust ha tramutato tutte le sue sorelle in pietra ed ora medita di aprire le porte degli inferi per liberare Lord Hades. L'amazzone chiede allora aiuto alla lega per contrastare il feroce nemico, riuscendo nell'impresa e salvando il suo popolo, ma avendo trasgredito all'antica legge pi\u00f9 importante delle amazzoni, ovvero di non portare per nessun motivo uomini su Temyscira, viene a malincuore punita dalla madre con l'esilio.\nIl pianeta della guerra.\nTrama.\nSuperman e Martian Manhunter vengono catturati da un popolo extraterrestre, ma mentre J'onn riesce a fuggire Superman viene schiavizzato dal tirannico governatore Mongul e costretto a battersi in scontri gladiatori nell'arena per intrattenere il popolo. Lanterna Verde e l'Alata si fiondano al salvataggio.\nLa citt\u00e0 delle scimmie.\nTrama.\nLanterna Verde e Flash scoprono un piano di Gorilla Grodd per distruggere Gorilla City, una citt\u00e0 nascosta abitata da Gorilla superintelligenti situata nel cuore dell'Africa. Grodd ha perfezionato un elmo che lo rende capace di controllare le menti altrui e lo usa per manipolare tutti gli abitanti di Central City rendendoli suoi schiavi, utilizzando poi un centro missilistico della suddetta per colpire Gorilla City, tocca ai due supereroi, aiutati da Solovar (capo della sicurezza di Gorilla City) impedire la realizzazione del infido progetto.\nUn mistero di nome Aresia/Supremazia femminile.\nTrama.\nUn'amazzone di nome Aresia (nata nel mondo degli umani ma cresciuta a Temyscira) Assieme ad un gruppo di supercriminali diffonde per via aerea un virus letale che colpisce solamente gli uomini nel progetto di sterminarli e creare un mondo di sole donne.\nColleghi paralleli/La realt\u00e0 \u00e8 un'illusione.\nTrama.\nLa Justice League viene accidentalmente trasportata in un universo parallelo, qui trovano la Justice Guild d'America, Un gruppo di supereroi dei fumetti nel mondo della Justice League. Combattendo i supercriminali di questa dimensione per\u00f2, scoprono che tutto in quel mondo \u00e8 solo un'elaborata illusione. \nIl cavaliere delle tenebre.\nTrama.\nL'alter-ego di Jason Blood Etrigan il Demone, chiede assistenza alla Justice League per proteggere la Pietra Filosofale dalle grinfie della sua nemica ancestrale, Morgana (\"Morgaine le Fey\").\nMetamorfosi/Un mostro di bont\u00e0.\nTrama.\nRex Mason, vecchio amico di John Stewart che ora lavora per un imprenditore senza scrupoli, \u00e8 vittima di un \"incidente\" che lo trasforma nell'uomo elementare Metamorpho.\nVenti di guerra.\nTrama.\nTornati da una missione spaziale, la Justice League trova un mondo completamente cambiato - Risultato di un paradosso temporale che ha fatto s\u00ec che l'immortale Vandal Savage diventasse F\u00fchrer durante la seconda guerra mondiale. Il gruppo torna allora indietro nel tempo per fermare l'ascesa di questo al potere, e incontra tutti gli eroi DC che nella Golden Age combattevano i nazisti (come Le truppe americane, i Blackhawk, e Steve Trevor).L'unico membro non coinvolto nella missione \u00e8 Batman, mentre tutti gli altri affronteranno e sconfiggeranno Vandal Savage mettendo fine al suo dominio. Tra i tanti altri, nell'episodio c'\u00e8 un omaggio alla torcia della seconda guerra mondiale (quando Superman vola tra gli aerei nazisti e viene cosparso dalle fiamme) ed uno all'acclamata storia d'amore tra Diana e Steve Trevor."}
{"id": "2529041", "revid": "339392", "url": "https://it.wikipedia.org/wiki?curid=2529041", "title": "Stanyslav Bohush", "text": ""}
