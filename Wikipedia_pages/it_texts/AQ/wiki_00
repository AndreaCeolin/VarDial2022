{"id": "2411399", "revid": "1840989", "url": "https://it.wikipedia.org/wiki?curid=2411399", "title": "Angelo Frontoni", "text": "Biografia.\nNato a Roma il 1\u00b0 Marzo del 1929, anno con cui fu registrato dai genitori all'anagrafe, in realt\u00e0 Angelo Frontoni nacque nella capitale nel 1926, laddove mor\u00ec nel luglio del 2002. Suo padre era Attilio Frontoni e sua madre Giuseppina Ponzi, da cui nacque come primo di nove figli - 5 maschi e 4 femmine -, dopo Angelo infatti, arrivarono: Vincenzina, Diana, Fernando, Marisa, Romano, Agostino, Lucia e Umberto. I ragazzi vivevano tutti nella casa romana vicino cui sorgeva un forno, lo storico Frontoni a cui Roma deve la sua celebre \"pizza romana\" e che diede lavoro a tutti i figli di Attilio e Giuseppina. Tra tutti, solo Angelo disert\u00f2 il mestiere di famiglia, per seguire la sua grande passione: la fotografia. Per questo lasci\u00f2 Roma e i fratelli, per dirigersi a Parigi dove diede inizio al suo percorso di formazione da autodidatta. Da Parigi stacc\u00f2 un biglietto per l'America, per volare ad Hollywood dove, nel 1957, sperimentando la sua tecnica fotografica in bianco e nero che, ancora oggi si studia nelle scuole di settore, realizz\u00f2 il suo primo vero successo fotografico: la foto a Gina Lollobrigida che gli permise di diventare famoso. In seguito si dedic\u00f2 anche al colore, diventando uno dei fotografi pi\u00f9 ricercati in tutto il mondo e collezionando una serie di ritratti e posati che lo hanno consegnato alla storia della fotografia d'autore e del cinema. \nUna volta realizzatosi, torn\u00f2 a Roma e rilev\u00f2 gran parte dei beni di famiglia. Vicino alla casa e al forno Frontoni, Angelo costru\u00ec uno studio che negli anni 70 divenne il centro nevralgico dell'attivit\u00e0 fotografica italiana. Tutti i divi del cinema passavano di l\u00ec e lui, affezionato ai suoi fratelli come ai suoi nipoti, trascorreva il tempo tra lavoro e affetti familiari. Tra questi, il figlio di suo fratello Umberto, il cui nome \u00e8 Roberto Frontoni, ebbe tre figli tra cui c'era il piccolo Daniele Frontoni, che dallo zio Angelo ha ereditato le velleit\u00e0 artistiche. Cresciuto nel forno di famiglia, tra acqua, farina e un occhio allo studio di zio Angelo, Daniele ha subito cercato di dar seguito all'attivit\u00e0 artistica dello zio ed oggi, continua a ricordare la sua memoria di fotografo e artista nelle sue attivit\u00e0 di pizzaiolo e creativo. \nLe celebrit\u00e0 immortalate.\nAngelo Frontoni fu testimone della storia del cinema, della moda e del costume attraverso le tante sue fotografie in cui le donne ritratte rappresentavano sia un sogno proibito che un modello femminile da imitare. \nRimangono celebri alcuni suoi nudi artistici quali quello che ritrae una giovane e sensuale Virna Lisi, e quello di Anita Ekberg per il quale vennero impiegati tre giorni di lavoro e 50 rulli. \nTra le principali attrici da lui fotografate vanno ricordate: Brigitte Bardot, Sophia Loren, Claudia Cardinale, Anna Magnani, Catherine Spaak, Scilla Gabel, Silvana Mangano, Monica Vitti, Edwige Fenech, Nastassja Kinski, Ornella Muti, Eleonora Giorgi, Monica Guerritore, Serena Grandi, Francesca Dellera, Elsa Martinelli, Gloria Guida, Ursula Andress, Bo Derek, Ornella Vanoni, Iva Zanicchi, Patty Pravo, Loredana Bert\u00e8, Jane Fonda, Natalie Wood, Luciana Turina, fino ad arrivare a dive di pi\u00f9 recente fama quali Monica Bellucci, Maria Grazia Cucinotta e Valeria Marini.\nFrontoni cur\u00f2 anche la copertina del doppio album \"Artide Antartide\" di Renato Zero, del 1981, per cui oper\u00f2 un fotomontaggio tra due scatti dell'artista in costume da antico guerriero greco: in uno, il costume \u00e8 di colore bianco, mentre nell'altro, lo stesso costume \u00e8 di colore nero, a rappresentare le due anime del disco, \u00abArtide\u00bb e \u00abAntartide\u00bb appunto.\nTecnica.\nLa sua tecnica prevede un uso accurato degli effetti prodotti dalla luce, non solo in determinati momenti della giornata ritenuti \"propizi\" dalla fotografia, ma lungo tutto l'arco della giornata, Frontoni fu capace di cogliere le migliori caratteristiche di questi momenti, togliendo, attraverso un gioco di luci o con una striscia luminosa, anche il pi\u00f9 piccolo difetto. Utilizzando il bianco e nero prima e il colore patinato poi, mir\u00f2 ad interpretare il tempo e l'anima del soggetto, invitando il fruitore dell'immagine ad una vera e propria scoperta dell'essere umano.\nLa grande cura per i colori, le ambientazioni e le pose venivano utilizzate da Frontoni per andare oltre la semplice bellezza, giungere quindi allo stile, al fascino dello sguardo, all'armonia dei lineamenti, alla femminilit\u00e0 rappresentativa di un'intera generazione di donne successiva alla tragica epoca della Seconda Guerra Mondiale.\nBibliografia.\n\"Angelo Frontoni. Le mie dive\", Gremese Editore, 1989"}
{"id": "2411401", "revid": "729019", "url": "https://it.wikipedia.org/wiki?curid=2411401", "title": "Strada europea E853", "text": "La strada europea E853 \u00e8 una strada di classe B il cui percorso si snoda interamente in territorio greco.\nCollega \u1f38\u03c9\u03ac\u03bd\u03bd\u03b9\u03bd\u03b1 (Giannina) al confine con l'Albania."}
{"id": "2411402", "revid": "1305772", "url": "https://it.wikipedia.org/wiki?curid=2411402", "title": "YU+ME dream", "text": "YU+ME dream \u00e8 un fumetto online creato da Megan Rose Gedris nel giugno 2004 e ancora in corso di pubblicazione.\nLa storia ruota intorno alle vicende di Fiona Thompson, una ragazza di diciotto anni che vive un'esistenza molto infelice tra il disprezzo dei suoi compagni di classe e quello della sua matrigna. La sua vita cambia all'improvviso quando una sua coetanea, Lia Riolo, si trasferisce nella casa a fianco, innescando una catena di eventi che portano il mondo di Fiona a capovolgersi. Le vicende si dividono a met\u00e0 tra il mondo reale e il mondo dei sogni, dove una seconda trama si intreccia a quella principale, svelando retroscena e creando nuovi intrecci inaspettati."}
{"id": "2411405", "revid": "1983214", "url": "https://it.wikipedia.org/wiki?curid=2411405", "title": "Vallanzasca", "text": ""}
{"id": "2411411", "revid": "1442080", "url": "https://it.wikipedia.org/wiki?curid=2411411", "title": "Regions Morgan Keegan Championships and the Cellular South Cup 2009 - Doppio maschile", "text": "Il doppio maschile del Regions Morgan Keegan Championships and the Cellular South Cup 2009 \u00e8 stato un torneo di tennis facente parte dell'ATP World Tour 2009.\nMahesh Bhupathi e Mark Knowles erano i detentori del titolo, ma Bhupathi non ha partecipato. \nKnowles ha fatto coppia con Mardy Fish.\nMardy Fish e Mark Knowles hanno vinto in finale Travis Parrott e Filip Pol\u00e1\u0161ek,7-6(6),6-1."}
{"id": "2411415", "revid": "56257", "url": "https://it.wikipedia.org/wiki?curid=2411415", "title": "Riforma di Cluny", "text": ""}
{"id": "2411417", "revid": "228587", "url": "https://it.wikipedia.org/wiki?curid=2411417", "title": "Forum nazionale delle associazioni dei genitori nella scuola", "text": "Il Forum nazionale delle associazioni dei genitori nella scuola (in acronimo FoNAGS), istituito con D.P.R. n. 567/1996 e istituito con D.M. n. 14/2002, \u00e8 un organismo di rappresentanza delle associazioni dei genitori presso il Ministero dell'Istruzione, dell'Universit\u00e0 e della Ricerca. Tale organismo ha il fine di consentire, in maniera stabile ed organizzata, la consultazione delle famiglie sulle problematiche scolastiche.\nFanno parte del Forum due rappresentanti per ciascuna delle seguenti associazioni dei genitori:\nCon D.P.R. 301/2005 sono stati meglio definiti ruolo e funzionamento del FoNAGS ed \u00e8 stata prevista la costituzione dei Forum regionali (FoRAGS), che erano, in parte, gi\u00e0 funzionanti.\nIl Forum \u00e8 stato promotore, insieme al Ministero dell'Istruzione, della \"Giornata europea dei genitori e della scuola\" che si celebra ogni anno, dal 2002, nel mese di ottobre."}
{"id": "2411422", "revid": "767487", "url": "https://it.wikipedia.org/wiki?curid=2411422", "title": "Michel Giovannetti", "text": "Biografia.\nAll'et\u00e0 di 12 anni si \u00e8 inscritto ad un corso di chitarra. Non interessandogli, per\u00f2, abbandona il conservatorio dopo due anni. Arrivato al liceo suona in vari gruppi. A 17 anni torna a conservatorio con lo scopo di studiare il jazz e il rock.\nNel 1999 ha fondato i Superbus insieme a Jennifer Ayache e Fran\u00e7ois Even."}
{"id": "2411426", "revid": "767487", "url": "https://it.wikipedia.org/wiki?curid=2411426", "title": "Fran\u00e7ois Even", "text": "Biografia.\nComincia a suonare il basso all'et\u00e0 di 13 anni, con dei compagni di classe.\nNel 1999 ha fondato i Superbus insieme a Jennifer Ayache e Michel Giovannetti."}
{"id": "2411427", "revid": "709565", "url": "https://it.wikipedia.org/wiki?curid=2411427", "title": "Caravan (Bonelli)", "text": "Caravan \u00e8 una serie a fumetti di fantascienza di 12 numeri, ideata e sceneggiata da Michele Medda e pubblicata da giugno 2009 da Sergio Bonelli Editore.\nTrama.\nLa tranquilla vita della cittadina di Nest Point, negli Stati Uniti, \u00e8 turbata da uno strano fenomeno meteorologico che blocca temporaneamente tutti i dispositivi elettrici, elettronici e le automobili; interviene l'esercito che organizza l'evacuazione della citt\u00e0 e fa partire un esodo di tutti i cittadini in una colonna d'auto, diretta verso una destinazione ignota.\nLa storia viene narrata da Davide Donati, un diciassettenne italoamericano allo stesso tempo attore e spettatore della vicenda, che scrive un diario mentre, all'interno del proprio caravan, segue la colonna di auto in viaggio; si parte con i primi effetti dell'evento meteorologico, proseguendo negli albi successivi con l'esodo della carovana, ogni volta con protagonisti diversi, sempre pi\u00f9 disorientati, spazientiti o rassegnati al loro destino e navigando, oltre che nella vita quotidiana dei viaggiatori, anche nei loro ricordi.\nPersonaggi principali.\nOltre a Davide e alla sua famiglia, presente in ogni albo, durante la serie si susseguono vari protagonisti, tra i quali\nGli albi.\nIl lettering \u00e8 stato eseguito da Cristina Bozzi"}
{"id": "2411428", "revid": "1543377", "url": "https://it.wikipedia.org/wiki?curid=2411428", "title": "Caius Gabriel Cibber", "text": "Biografia.\nNacque nella provincia di Schleswig in Danimarca, figlio di un artigiano del sovrano e dal re venne inviato in Italia per approfondire i suoi studi, ma emigr\u00f2 poi in Inghilterra. Molte delle sue opere erano, o sono, esposte al pubblico a Londra, compresa la statua di Carlo II (1681), ancora sita in Soho Square, due statue, in sembianza umana, rappresentanti la \"Malinconia\" e la \"Follia delirante\" che vennero commissionate per il portale d'ingresso del manicomio, del XVII secolo, oggi denominato Bethlem Royal Hospital. Scolp\u00ec anche il bassorilievo posto alla base del monumento al grande incendio di Londra, mentre i suoi bassorilievi realizzati per il palazzo del Royal Exchange sono andati distrutti.\nEgli lavor\u00f2 molto per gli architetti Christopher Wren (per opere inserite nella St Paul's Cathedral e nel Hampton Court Palace) e William Talman (per Chatsworth House (1688-91) e la versione della Thoresby Hall andata completamente distrutta dalle fiamme nel 1745).\nEgli realizz\u00f2 una serie di monumenti funebri per diverse chiese, compresi quelli per il VII e VIII \"Conte di Rutland\" a Bottesford (Leicestershire) e lo straordinario monumento di \"Sackville\" a Withyam nell'East Sussex. Una statua di \"Flora\", nei giardini di Chatsworth, \u00e8 stata, in tempi recenti, rimessa nel Tempio dedicato alla dea; Fra gli altri lavori degni di nota si ricordano la \"Sea Horse Fountain\"."}
{"id": "2411430", "revid": "830939", "url": "https://it.wikipedia.org/wiki?curid=2411430", "title": "Larry Christiansen", "text": "Dopo aver vinto nel 1973, 1974 e 1975 il campionato statunitense juniores, vinse il campionato statunitense assoluto nel 1980, 1983 e 2002. Vinse per tre volte anche il campionato americano open (\"U.S. Open\").\nDivenne grande maestro a 21 anni nel 1977 dopo aver vinto il torneo di Torremolinos, senza essere mai stato Maestro Internazionale.\nHa partecipato con la nazionale USA a nove olimpiadi degli scacchi dal 1980 al 2002, col risultato complessivo di +37 =40\u00a0\u2013 12 (64 %). Ha vinto cinque medaglie di squadra, tra cui un argento alle olimpiadi di Novi Sad 1990.\nTra gli altri risultati i seguenti:"}
{"id": "2411431", "revid": "204012", "url": "https://it.wikipedia.org/wiki?curid=2411431", "title": "Muscolo depressore del setto", "text": ""}
{"id": "2411434", "revid": "767487", "url": "https://it.wikipedia.org/wiki?curid=2411434", "title": "Greg Jacks", "text": "Biografia.\nSi avvicina alla musica sin dall'et\u00e0 di 5 anni e forma il suo primo gruppo musicale rock a 12 anni. Dopo aver suonato per molti gruppi decide di fare della musica il suo mestiere.\nSi trasferisce a Los Angeles per suonare con Ahmet Zappa. Nel 2000 torna in Francia e va in tour con lo svedese Jay-Jay Johanson. In seguito entra nella band alternative metal francese No One Is Innocent\nNel 2006 diventa il batterista dei Superbus dopo l'abbandono di Guillaume Rous\u00e9."}
{"id": "2411436", "revid": "123316312", "url": "https://it.wikipedia.org/wiki?curid=2411436", "title": "Muscoli della testa", "text": " \nI muscoli della testa sono quell'insieme di muscoli del cranio che si dividono in regione epicranica, orbitaria, buccale, nasale ed auricolare. Si ritrovano poi due particolari tipi di muscoli: i mimici (o pellicciai) che sono quell'insieme di muscoli che permettono cambiamenti dell'espressione facciale e quelli scheletrici (che nel cranio prendono il nome di muscoli masticatori perch\u00e9 permettono la masticazione), essi genericamente determinano un movimento di un osso; nel caso dei muscoli della testa si ritrova l'unica articolazione mobile: l'articolazione temporo mandibolare, tra l'osso temporale e la mandibola. Il loro movimento comporta una contrazione involontaria degli stessi muscoli con conseguente produzione di risata e suoni strani.\nTabella introduttiva.\nI muscoli che si trovano nella testa sono stati riassunti in questa tabella:\nLa regione epicranica.\nLimiti.\nQuesta regione ha come limiti:\nMuscoli.\nLa regione epicranica accoglie un solo muscolo: l'epicranico, un muscolo mimico che pu\u00f2 essere diviso in tre porzioni: anteriore, posteriore ed intermedia.\nLa regione orbitaria.\nLimiti.\nI limiti della regione orbitaria coincidono con i limiti di contorno dell'orbita.\nMuscoli.\nLa regione orbitaria ha due muscoli: il muscolo orbicolare dell'occhio e il muscolo corrugatore del sopracciglio.\nOrbicolare dell'occhio.\nQuesto muscolo si pu\u00f2 dividere in tre porzioni: \"Orbitaria\", \"Palpebrale\" e\" Lacrimale\".\nCorrugatore del sopracciglio.\n\u00c8 pi\u00f9 profondo dell'orbicolare dell'occhio. \u00c8 un piccolo muscolo che si colloca nella cute del sopracciglio dal margine mediale dell\"'arcata sopracciliare\" fino alla fessura sovraorbitaria.\nContraendosi determina uno spostamento in basso e medialmente del sopracciglio.\nLa regione buccale.\nLimiti.\nLa buccale \u00e8 quella regione ellittica che circonda la bocca. Va dalle narici al labbro superiore, dal solco mento labiale al labbro inferiore e lateralmente sulla commessura labiale.\nMuscoli.\nAccoglie svariati muscoli mimici, fra cui ci sono quelli elencati qui sotto.\nMuscolo zigomatico.\n\u00c8 un muscolo fusiforme che inizia in alto sulla faccia laterale, o \"malare\", dell'Osso zigomatico; qui riceve anche fasci dal muscolo orbicolare dell'occhio. Si porta in basso e medialmente per attaccarsi alla cute della \"commessura labiale\", dove manda alcuni fasci muscolari sul muscolo orbicolare della bocca.\nCon la sua azione, innalza e sposta indietro la commessura labiale.\nQuadrato del labbro superiore.\nContraendosi questo muscolo innalza il labbro superiore e le ali del naso. Questo muscolo pu\u00f2 essere diviso in tre porzioni: zigomatica, infraorbitaria e angolare. \nQuadrato del labbro inferiore.\nQuesto muscolo origina dalla base della faccia esterna del corpo della mandibola, in parte \u00e8 ricoperto dal muscolo triangolare ed in parte ricopre il muscolo mentale; si porta in alto e medialmente per inserirsi alla cute del labbro inferiore.\nCon la sua azione porta in basso e lateralmente il labbro inferiore.\nMuscolo canino.\nQuesto muscolo origina dalla fossa canina del mascellare inferiormente al \"foro infraorbitario\", si porta in basso e lateralmente per inserirsi alla cute della commessura labiale. Invia molti fasci al muscolo orbicolare dell'occhio.\nContraendosi porta in alto e medialmente la commessura labiale.\nMuscolo risorio.\n\u00c8 un muscolo triangolare con la base posta indietro e l'apice in avanti. Origina posteriormente sulla fascia parotidea e finisce in avanti sulla cute della commessura labiale. Con la sua azione porta indietro la commessura labiale.\nMuscolo buccinatore.\n\u00c8 un muscolo esteso che entra a far parte della costituzione della guancia. Ha un'estesa origine: dalla faccia esterna del processo alveolare del mascellare superiore ed inferiore a livello dei denti molari, dalla tuberosit\u00e0 mascellare, dall'uncino pterigoideo, lateralmente al lembo alveolare retro dentale inferiore. Da questa estesa origine i suoi fasci si portano in avanti ed in alto ed in basso fino alla commessura labiale, qui i suoi fasci si incrociano e molti entrano a far parte del muscolo orbicolare della bocca. Il muscolo \u00e8 ricoperto dalla \"fascia buccinatoria\" che in avanti diventa sottilissima fino a scomparire. La fascia buccinatoria forma a livello dell'uncino pterigoideo una robusta formazione fibrosa: il \"rafe pterigoideo\" che prosegue in basso fino ad attaccarsi alla faccia interna del ramo della mandibola dietro avanti ed in basso al foro mandibolare.\nCon la sua azione porta indietro la commessura labiale, fa aderire le guance ai denti favorendo la masticazione.\nMuscolo depressore dell'angolo della bocca.\n\u00c8 un muscolo triangolare con la base in basso e il vertice in alto.\nLa base attacca in basso sulla fascia esterna della mandibola, vicino alla base della stessa, il muscolo poi si porta in alto per attaccarsi alla commessura labiale, in parte ricopre il muscolo quadrato del labbro inferiore.\nContraendosi porta la commessura labiale in basso.\nMuscolo mentale.\nSi trova nella parte mediana della mandibola, in corrispondenza della sinfisi mentale. Ha origine sul giogo alveolare del dente incisivo mediano o I incisivo e si porta in basso ed in avanti per attaccarsi alla cute del mento.\nCon la sua azione solleva il mento corrugandone la cute.\nMuscoli Incisivi.\nVi sono due muscoli incisivi: uno superiore ed uno inferiore.\nMuscolo orbicolare della bocca.\n\u00c8 un esteso muscolo ellittico che va dal margine inferiore delle narici alla rima labiale superiore, dal solco mento-labiale alla rima labiale inferiore e lateralmente si ferma a livello della commessura labiale. \u00c8 formato da due parti: una Esterna ed una Interna\nI muscoli scheletrici.\nMassetere.\n\u00c8 un muscolo esteso che \u00e8 composto da due parti: Superficiale e Profonda.\nIl massetere \u00e8 ricoperto da una fascia la \"fascia masseterina\" che in alto si fissa all'arcata zigomatica, in basso al margine inferiore del ramo della mandibola, in avanti al margine anteriore del muscolo stesso ed indietro si divide in una parte superficiale ed una profonda. La prima continua indietro nella fascia parotidea e la seconda si attacca al margine posteriore del ramo della mandibola. Il muscolo massetere contraendosi eleva la mandibola; \u00e8 il pi\u00f9 forte dei muscoli masticatori e si compone di due fasci di fibre sovrapposti con inclinazione diversa. Nonostante sia molto piccolo, questo muscolo sviluppa una potenza estremamente elevata.\nLa forza massima degli elevatori della mandibola \u00e8 di circa 400\u00a0kg, ma questa intensit\u00e0 non viene mai raggiunta solo per i danni che si potrebbero produrre sulla mandibola e sui denti.\nTemporale.\n\u00c8 un muscolo triangolare che si diparte dalla linea temporale inferiore in basso per attaccarsi con un robusto tendine sul processo coronoideo della mandibola ed al margine superiore dell'arcata zigomatica. \u00c8 ricoperto dalla \"fascia temporale\" che \u00e8 una robusta lamina fibrosa che origina dalla linea temporale superiore e si fissa in basso all'arcata zigomatica; si divide in una parte superficiale ed una profonda. La prima prosegue sopra faccia esterna dell'arcata zigomatica e quindi sulla fascia massterina; la seconda si attacca alla faccia interna dell'arcata zigomatica.\nCon la sua azione eleva e porta indietro la mandibola.\nPterigoideo esterno.\nIn avanti ha due origini distinte: la superiore che attacca la cresta infratemporale, la faccia sfeno-mascellare della grande ala dell'osso sfenoide; l'inferiore che si inserisce sulla faccia laterale della lamina laterale del processo pterigoideo, sulla tuberosit\u00e0 mascellare e sul processo piramidale dell'osso palatino. Queste due origini si fondono in un unico ventre che si porta indietro ed in fuori attaccandosi alla fossetta pterigoidea del collo del Condilo della mandibola. Contraendosi sposta la mandibola in avanti e verso il lato opposto.\nPterigoideo interno.\nSi trova medialmente allo pterigoideo esterno. Origina in avanti sulla fossa pterigoidea e sulla tuberosit\u00e0 mascellare, medialmente all'attacco dello pterigoideo esterno, si porta in basso ed indietro per inserirsi alla faccia interno del ramo della mandibola, dalla base fino al foro mandibolare. Con la sua azione eleva la mandibola."}
{"id": "2411448", "revid": "2166030", "url": "https://it.wikipedia.org/wiki?curid=2411448", "title": "Mu'in al-Din Unur", "text": "Origini.\nMu\u02bf\u012bn al-D\u012bn Unur era all'inizio un mamelucco nell'esercito di \u1e6coghtig\u012bn, il fondatore della dinastia Buride di Damasco. Quando \u02bfIm\u0101d al-D\u012bn Zeng\u012b, l'atabeg di Aleppo, assedi\u00f2 Damasco nel 1135, Mu\u02bf\u012bn al-D\u012bn fu il comandante dell'esercito che difese la citt\u00e0. Quell'anno il buride Shih\u0101b al-D\u012bn Mahm\u016bd, che aveva preso il controllo di Damasco dopo l'assassinio di suo fratello Shams al-Mul\u016bk Ism\u0101\u02bf\u012bl, Zeng\u012b lev\u00f2 l'assedio ponendolo invece a Homs (\u1e24im\u1e63), Shih\u0101b al-D\u012bn invi\u00f2 allora Y\u016bsuf ibn F\u012br\u016bz e Mu\u02bf\u012bn al-D\u012bn Unur perch\u00e9 ne assumessero il governo, con Y\u016bsuf in veste di luogotenente di Mu\u02bf\u012bn al-D\u012bn.\nNel 1137 Mu\u02bf\u012bn al-D\u012bn era ancora governatore di Homs quando la citt\u00e0 fu brevemente assediata da Zeng\u012b. Nel 1138, Shih\u0101b al-D\u012bn Mahm\u016bd nomin\u00f2 Mu\u02bf\u012bn al-D\u012bn Unur atabeg di Damasco, insignendolo del titolo onorifico di \"Isfahsall\u0101r\". Pi\u00f9 avanti, sempre nel 1138, Zeng\u012b negozi\u00f2 un matrimonio fra se stesso e l'intrigante madre di Shih\u0101b al-D\u012bn, Khat\u016bn Safwat al-Mulk (che aveva fatto uccidere il fratello e predecessore di Shih\u0101b al-D\u012bn sul trono di Damasco), e come contraccambio Zeng\u012b ricevette Homs. A Mu\u02bf\u012bn al-D\u012bn fu dato il castello di Ba\u02bfrin in sostituzione della perduta Homs.\nIl 22 giugno 1139, Shih\u0101b al-D\u012bn Mahm\u016bd fu assassinato a Damasco; Jam\u0101l al-D\u012bn, emiro di Baalbek, fu prescelto per essere suo successore a Damasco e Mu\u02bf\u012bn al-D\u012bn Unur fu nominato suo sostituto a Baalbek nel caso di assenza di quest'ultimo, tant'\u00e8 vero che fu lui a occuparsi della difesa di Baalbek quando Zeng\u012b sopraggiunse per vendicare l'assassinio del suo figliastro. Zeng\u012b assedi\u00f2 Baalbek con 14 catapulte e la citt\u00e0 dovette capitolare.\nGovernatore di Damasco.\nNel 1140 Jam\u0101l al-D\u012bn mor\u00ec e Mu\u02bf\u012bn al-D\u012bn Unur continu\u00f2 a governare come reggente per il figlio di Jam\u0101l al-D\u012bn Muj\u012br al-D\u012bn. \nQuando in quell'anno Zeng\u012b si mise in marcia in direzione di Damasco, Mu\u02bf\u012bn al-D\u012bn Unur pens\u00f2 che l'unica via per evitare la caduta della citt\u00e0 fosse quella di allearsi con i Crociati del Regno di Gerusalemme. Invi\u00f2 quindi nella Citt\u00e0 Santa il signore di Shayzar, Usama ibn Munqidh e tramite la sua opera si giunse a un accordo con Re Folco di Gerusalemme, in base al quale - grazie al fatto che la discesa in campo dell'esercito crociato gerosolimitano e di quello antiocheno comandato da Principe Raimondo di Antiochia avrebbe senz'altro costretto Zeng\u012b a rinunciare a prendere Damasco - Folco avrebbe ottenuto la citt\u00e0 costiera siriana di Banyas oltre a una somma mensile 20.000 monete d'oro per ricompensare lo sforzo dei guerrieri crociati. \nQuando Banyas fu da lui conquistata, Mu\u02bf\u012bn al-D\u012bn Unur consegn\u00f2 lealmente la citt\u00e0 a Folco e torn\u00f2 a Damasco.\nRe Folco mor\u00ec nel 1143 e Zeng\u012b fu assassinato nel 1146. A lui succedettero i figli Sayf al-Din Ghazi I a Mosul e Nur al-Din ad Aleppo, e Mu\u02bf\u012bn al-D\u012bn approfitt\u00f2 della favorevole congiuntura per assediare Baalbek, il cui governatore, Najm al-D\u012bn Ayy\u016bb, padre di Saladino, si arrese rapidamente a lui. Mu\u02bf\u012bn al-D\u012bn Unur rafforz\u00f2 anche il proprio controllo di Homs e di Hama, e invi\u00f2 Yarankash a Norandino, dopo che l'assassino di Zeng\u012b aveva cercato rifugio a Damasco. In tal modo cerc\u00f2 di avviare migliori e pi\u00f9 pacifiche relazioni con il signore zengide di Aleppo\nMu\u02bf\u012bn al-D\u012bn fu sempre giustamente sospettoso nei confronti di Norandino, ma faceva parte del suo modo di far politica rimanere in cordiali rapporti coi suoi vicini, quando possibile, fossero essi cristiani o musulmani. Nel 1147 N\u016br al-D\u012bn e Mu\u02bf\u012bn al-D\u012bn Unur negoziarono un'alleanza, chiosata dal matrimonio dello stesso Norandino con la figlia di Mu\u02bf\u012bn al-D\u012bn, Ismat al-Din Khatun. Stabilita la pace con Aleppo, Mu\u02bf\u012bn al-D\u012bn Unur pens\u00f2 di assediare Salkhad e Bosra, dopo che il loro governatore, Altuntash, s'era alleato con Gerusalemme contro di lui. Il fatto provoc\u00f2 la rottura del trattato di Damasco con Gerusalemme, forzando Mu\u02bf\u012bn al-D\u012bn a richiedere l'aiuto di Norandino. N\u016br al-D\u012bn arriv\u00f2 con il suo esercito di Aleppo e i Crociati furono forzati a ritirarsi; a quel punto Bosra e Sarkhad si arresero a Mu\u02bf\u012bn al-D\u012bn Unur.\nNell'agosto del 1147 Mu\u02bf\u012bn al-D\u012bn Unur fu formalmente riconosciuto come governatore di Damasco dal Califfo di Baghdad al-Muqtafi e dal Sultano selgiuchide di Mas\u02bf\u016bd e fu anche formalmente riconosciuto dall'Imam fatimide d'Egitto, al-Hafiz.\nLa Seconda Crociata.\nNel 1148 giunsero a Damasco notizie sull'arrivo di una nuova Crociata, indetta per rispondere alla conquista da parte di Zengi di Edessa del 1145.\nMu\u02bf\u012bn al-D\u012bn Unur si prepar\u00f2 a sostenere l'intuibile assedio, sebbene egli sperasse che la sua antica alleanza con Gerusalemme potesse essere rinnovata, mettendolo in salvo dall'attacco cristiano venuto d'oltremare e che i Crociati attaccassero anzich\u00e9 la sua citt\u00e0, altre signorie islamiche della regione siro-palestinese. Quando in luglio giunsero i Crociati, secondo lo storico musulmano Ibn al-Qalanisi, Mu\u02bf\u012bn al-D\u012bn Unur \"si distinse in combattimento contro di loro, mise in mostra un valore, una fermezza e un ardimento di cui non s'era visto prima il simile, non cessando nella sua azione di ripulsa, n\u00e9 concedendosi requie nella sua azione di combattimento contro di loro\".\nMu\u02bf\u012bn al-D\u012bn Unur riluttantemente chiese aiuto a N\u016br al-D\u012bn e a Sayf al-D\u012bn Gh\u0101z\u012b di Mosul, il cui potere egli non aveva fin l\u00ec permesso si allungasse fino a Damasco e a sud di essa, e i Crociati si limitarono ad assediare per soli quattro giorni la citt\u00e0, limitandosi a percorrere la Ghuta per approvvigionarsi dei suoi frutti, prima infine di essere costretti da problemi logistici insuperabili ad abbandonare l'azione e ritirarsi. \u00c8 possibile che Mu\u02bf\u012bn al-D\u012bn Unur abbia corrotto i Crociati perch\u00e9 abbandonassero l'impresa prima dell'arrivo di N\u016br al-D\u012bn. Dopo questo indubbio successo strategico, i tre emiri si limitarono ad assediare congiuntamente il castello di Araima, nella Contea di Tripoli, ma Mu\u02bf\u012bn al-D\u012bn fu comunque obbligato a riconoscere N\u016br al-D\u012bn come suo signore.\nNel 1149 Mu\u02bf\u012bn al-D\u012bn Unur condusse alcune incursioni contro i territori crociati, in risposta ai loro precedenti raid portati all'interno del territorio di Damasco e che essi proseguirono a realizzare anche dopo il fallimento dell'assedio della citt\u00e0. Sottoscrisse una tregua biennale con Re Baldovino III, e quindi si riun\u00ec a N\u016br al-D\u012bn per attaccare il Principato di Antiochia. Mu\u02bf\u012bn al-D\u012bn Unur percorse la regione del Hawran col suo esercito, mentre N\u016br al-D\u012bn inflisse una dura sconfitta alle forze di Antiochia nella Battaglia d'Inab quell'anno stesso in cui il suo Principe Raimondo fu ucciso.\nMorte.\nDopo il suo ritorno a Damasco nel luglio del 1149, Mu\u02bf\u012bn al-D\u012bn Unur \"mangi\u00f2 un'abbondante quantit\u00e0 di carne, com'era sua abitudine, ma fu preso subito dopo da dolori viscerali... Da ci\u00f2 ne risult\u00f2 una malattia chiamata dissenteria...\". L'Emiro mor\u00ec il 28 agosto e fu sepolto nell'Universit\u00e0 che aveva edificato in citt\u00e0. Avendo operato come reggente per conto di Muj\u012br al-D\u012bn, questi prese legittimamente il suo posto a Damasco come erede del defunto padre Jam\u0101l al-D\u012bn. Muj\u012br al-D\u012bn fu tuttavia un governante debole e dal 1154 N\u016br al-D\u012bn ebbe il pieno controllo della citt\u00e0 e del resto della Siria.\nMu\u02bf\u012bn al-D\u012bn ebbe tre figlie: una spos\u00f2 N\u016br al-D\u012bn, un'altra Muj\u012br al-D\u012bn e l'ultima un militare di nome Margar. Oltre al favorevole giudizio espresso dallo storico Ibn al-Qalanisi nei suoi confronti, anche il cronista cristiano Guglielmo di Tiro scrisse in termini estremamente lusinghieri di Mu\u02bf\u012bn al-D\u012bn Unur: ne sottoline\u00f2 la \"leale sincerit\u00e0\" nei suoi negoziati col Regno di Gerusalemme e afferm\u00f2 che egli era \"un uomo di grande saggezza e amico del suo popolo\". Guglielmo di Tiro lo indica col nome di \"Meheneddin\", anzich\u00e9 Mu\u02bf\u012bn al-D\u012bn, e \"Anardus\" al posto di Unur."}
{"id": "2411463", "revid": "1543377", "url": "https://it.wikipedia.org/wiki?curid=2411463", "title": "Charlotte Charke", "text": "Primi anni.\nFiglia, ultima di undici, dell'attore, commediografo, impresario Colley Cibber e dell'attrice Katherine Shore. Secondo quanto riportato nella sua autobiografia, Charlotte non fu ben accolta, sin dalla nascita, nella sua famiglia e quelli sopravvissuti fra i suoi fratelli e le sorelle le dimostrarono sempre antipatia.\nCharlotte venne istruita nelle arti liberali e impar\u00f2 il latino, l'italiano e la geografia frequentando l'Istituto femminile di Mrs. Draper tra il 1719 e il 1721. Successivamente si trasfer\u00ec con la madre nel Middlesex. Charlotte confess\u00f2 di essersi identificata nel genere maschile sin da piccola, per esempio imitava facilmente suo padre; quando si trasfer\u00ec con sua madre in campagna impar\u00f2 subito ad andare a caccia, a cavalcare e a dedicarsi al giardinaggio. Nel 1724, lei e sua madre si trasferirono nel Hertfordshire, e qui Charlotte continu\u00f2 a praticare caccia ed equitazione e a completare la sua istruzione, incentrando la sua attenzione su tematiche e impegni tipicamente maschili. Secondo alcuni aneddoti, Charlotte \"studi\u00f2 medicina\" e nel 1726, a soli tredici anni, cerc\u00f2 di praticare da dottore. Colley Cibber, tuttavia, ferm\u00f2 le sue iniziative quando gli presentarono i conti da saldare intestati alla figlia.\nCharlotte Charke, attrice.\nCome i componenti della sua famiglia, anche Charlotte dimostr\u00f2 grande interesse per il teatro. Passava molto tempo presso il Drury Lane Theatre dove il padre era direttore, nel 1729, all'et\u00e0 di sedici anni, venne corteggiata dal compositore e violinista Richard Charke. I due si sposarono il 4 febbraio 1730, da questa unione nascer\u00e0 una figlia Kitty. Tuttavia, Richard Charke si rivel\u00f2 del tutto inaffidabile come marito e come padre. Nel 1736 scapp\u00f2 via dall'Inghilterra e si diresse in Giamaica per sfuggire ai suoi creditori ed evitare la prigione. Subito dopo essere arrivato in Giamaica si ammal\u00f2 gravemente e mor\u00ec verso la fine del 1737 o ai primi del 1738.\nUna volta sposata, Charlotte, non pi\u00f9 una minorenne per i genitori, cominci\u00f2 ad apparire sul palcoscenico. Fece il suo debutto l'8 aprile 1730 al Drury Lane Theatre in uno stereotipato ruolo femminile minore, \"Mademoiselle\" in \"The Provok'd Wife\" di John Vanbrugh. Colley Cibber, come padre di Charlotte e come direttore del teatro, fu ben lieto di questo debutto ma da par suo prese le dovute precauzioni per salvaguardare il nome suo e quello della figlia in caso di una sua cattiva interpretazione. Infatti nella locandina accanto al nome del personaggio \"Mademoiselle\" non vi era quello di Charlotte Charke bens\u00ec la dicitura \"a young Gentlewoman, who had never appeared on any Stage before\". Ma il successo fu tale che Charlotte venne chiamata ancora ad interpretare quel ruolo e questa volta il suo nome comparve in locandina. Purtroppo, la Charke dovette subito dopo smettere appena scopr\u00ec di essere incinta. Sua figlia, Catherine, nacque nel dicembre del 1730 e un mese dopo Charlotte ritorn\u00f2 a recitare come \"Lucy\" in \"The London Merchant\" di George Lillo. Nel luglio del 1731, Charlotte fece la sua prima apparizione in abiti maschili per interpretare una parte nella stessa tragedia di Lillo e nel 1732 interpret\u00f2 il ruolo di \"Roderigo\" nell\"'Otello\". Altri ruoli interpretati da Charlotte furono \"Mrs Slammerkin\" in L'opera del mendicante di John Gay e il ruolo della maschiaccia \"Miss Hoyden\" in \"The Relapse\" di John Vanbrugh. Pi\u00f9 o meno da questo periodo, Charke inizi\u00f2 ad indossare abiti maschili fuori dal palcoscenico pur se in modo intermittente.\nNel 1733, Colley Cibber vendette la sua quota di maggioranza nella gestione del Drury Lane Theatre a John Highmore ma Charlotte riteneva che detta quota sarebbe dovuta toccare a lei e al fratello, Theophilus Cibber. In realt\u00e0, \u00e8 probabile che la vendita avvenne a un prezzo notevolmente gonfiato e che l'obiettivo di Colley era semplicemente quello di sanare una situazione debitoria e di ricavarne un profitto (vedi Robert Lowe nella sua edizione dell\"'Apology\", l'autobiografia scritta da Cibber). Theophilus, che verosimilmente sapeva dell'inghippo derivante dalle difficolt\u00e0 finanziarie del padre, avanz\u00f2 richieste pi\u00f9 pesanti che non potevano essere esaudite e per questo organizz\u00f2 una rivolta degli attori. Charles Fleetwood subentr\u00f2 nel controllo del Drury Lane e Charke and\u00f2 a lavorare presso l'Haymarket Theatre dove interpret\u00f2 per la maggior parte ruoli maschili. Torn\u00f2 a recitare al Drury Lane nel ruolo di Cleopatra ma nel 1735 mise su una propria compagnia presso il teatro Lincoln's Inn Fields. Nel settembre del 1735 scrisse la sua prima commedia, \"The Art of Management\". L'opera si rivel\u00f2 essere un esplicito attacco contro Fleetwood, che cerc\u00f2 di comprare dalla stamperia tutte le copie della commedia per evitarne la diffusione.\nNel 1736, Charlotte decise di collaborare con Henry Fielding nella presentazione di commedie dello scrittore al Haymarket. Infatti, nel 1737, si present\u00f2 in scena nei panni di \"Lord Place\", una parodia di suo padre Colley Cibber, nella commedia \"Pasquin\" di Fielding. La commedia era una violenta satira politica rivolta contro Robert Walpole e il suo governo, in particolar modo veniva attaccato Colley Cibber per il suo servilismo verso Walpole e per la sua immeritata nomina a poeta laureato. Nel 1737, Walpole fece approvare dal Parlamento il \"Licensing Act\", la legge che fece chiudere tutti i teatri privi di lettera-patente e proib\u00ec la rappresentazione di qualsiasi opera teatrale che non avesse superato il controllo della censura. Fidelis Morgan ha messo in risalto il ruolo occupato da Charlotte nella lotta intrapresa contro il \"Licensing Act\": \"Il lavoro teatrale di Charlotte Charke non la rese celebre, ma la sua lotta contro il Licensing Act, che dur\u00f2 tutta la vita, fu un vero risultato, e i suoi metodi sono tutt'ora in uso\". La situazione critica nel mondo teatrale fece ridurre di molto le possibilit\u00e0 di lavoro per Charlotte che anche dal punto di vista famigliare si trov\u00f2 con una figlia da crescere e abbandonata dal marito Richard, fuggito in Giamaica.\nMr. Brown e l'indigenza.\nNel 1738, Charlotte ebbe l'insolito privilegio di una licenza per gestire il Punch's Theatre nel Old Tennis Court a St. James's. Questo teatro di burattini, pur funzionando per un breve periodo, ebbe grande successo. Gran parte dei burattini erano delle caricature di politici e attori contemporanei, e la censura nulla poteva contro queste rappresentazioni perch\u00e9, tecnicamente, sul palcoscenico del Punch's non recitavano attori in carne ed ossa. Charlotte, visto il successo, decise di portare il suo teatro in giro per l'Inghilterra, ma durante i vari spostamenti si ammal\u00f2 gravemente, probabilmente di esaurimento nervoso. Le spese mediche, secondo la sua autobiografia, furono cos\u00ec costose che fu costretta a vendere tutti i suoi burattini. Mand\u00f2 la piccola Catherine con una lettera presso amici e parenti per chiedere un aiuto in denaro, ma nessuno volle o pot\u00e9 aiutarla. Lo stesso suo padre, Colley Cibber, le sbatt\u00e9 la porta in faccia poich\u00e9 era furioso con lei che aveva partecipato alla ribellione degli attori al Drury Lane Theatre ed inoltre lo aveva rappresentato in modo poco lusinghiero nella commedia \"Pasquin\", scritta dal suo vecchio nemico Henry Fielding.\nSecondo l'autobiografia, l'aiuto principale ricevuto in questa fase della sua vita fu quello da parte di altri attori. Secondo alcuni l'aver scelto di vestirsi come un uomo poteva naturalmente essere spiegato come un modo per evitare di essere riconosciuta dai tanti suoi creditori, ma questa scelta derivava da una connaturata preferenza di Charlotte. Pur cercando di raccogliere denaro dagli amici, venne arrestata per debiti. Secondo quanto si legge in un interessante passaggio della sua autobiografia, Charlotte ottenne la libert\u00e0 su cauzione grazie ai soldi racimolati dai locandieri e dalle prostitute di Covent Garden, e queste donne, conoscendola molto bene, scherzosamente la chiamavano \"Master Charles\", come se fosse un giovane gentiluomo.\nIn effetti, Charlotte si presentava in pubblico ormai quasi esclusivamente in abiti maschili. Ella si presentava come \"Charles Brown\" e, qualche tempo dopo, cominci\u00f2 a presentare sua figlia come \"Mrs. Brown\". Si vantava, inoltre, che una giovane ereditiera si era innamorata di lei, credendo davvero che fosse un uomo, e le aveva proposto di sposarsi. La cosa, naturalmente, fin\u00ec in una cocente delusione sia per Charlotte che per la speranzosa ereditiera. Dal momento che non pot\u00e9 pi\u00f9 guadagnarsi da vivere recitando nei teatri autorizzati, Charlotte inizi\u00f2 ad accettare i lavori pi\u00f9 disparati al fine di mantenere se stessa e la figlia Catherine, tuttavia cercava sempre lavori tipicamente da uomo. Per questo, lavor\u00f2 come cameriere al servizio di Richard Annesley, 6\u00ba Conte di Anglesey. Il Conte era un famigerato bigamo e libertino, durante il servizio di Charlotte viveva con un'amante. Secondo Charlotte, quando Anglesey non aveva ospiti, i tre avrebbero pranzato insieme come vecchi amici.(Anglesey fu al centro di una torbida vicenda che gli fece perdere i possedimenti- ma gli fu consentito di conservare il titolo -dopo che un tribunale lo ritenne colpevole di aver venduto come schiavo il suo giovanre parente, James Annesley, che aveva maggior titolo all'eredit\u00e0.)\nNel 1742, per Charlotte si present\u00f2 l'occasione di tornare a recitare con una nuova compagnia presso il New Theatre a St. James's e port\u00f2 in scena la sua seconda commedia \"Tit for Tat, or, Comedy and Tragedy at War\". Contando sull'insperato successo, chiese un prestito da suo zio e apr\u00ec un locale in Drury Lane, la \"Charlotte Charke Tavern\". Questa impresa fin\u00ec male a causa dei furti perpetrati degli avventori e per la generosit\u00e0 della titolare che, infine, fu costretta a svendere tutto. Nel 1744 recit\u00f2 insieme al fratello Theophilus Cibber nel Haymarket Theatre, successivamente entr\u00f2 a far parte della compagnia teatrale di William Hallam. Nel 1746 Charlotte spos\u00f2 John Sacheverell, ma gli studiosi non hanno potuto scoprire molto di questa persona. La stessa Charlotte, nella sua autobiografia, si riferisce al secondo marito in modo molto superficiale e mai per nome. Qualunque possa essere stata la natura di questo matrimonio, ad esso pose fine la morte di Sacheverell e per esso Charlotte acquis\u00ec un nuovo cognome che utilizz\u00f2 per un certo tempo.\nIn un particolare momento di ristrettezze, a Charlotte fu offerto il ruolo principale maschile di Punch (della famosa coppia di burattini Punch e Judy) in un nuovo teatro dei burattini, la proposta venne da un certo signor Russell che apprezzava la nota abilit\u00e0 di Charlotte sia come attor comico e sia come burattinaio. La breve stagione fu un successo artistico e finanziario per Charlotte, ma prima che potesse essere ripetuta il fondatore del teatro fu arrestato per debiti e rinchiuso nella Newgate Prison, dove mor\u00ec povero e disperato. Charlotte cerc\u00f2 di acquistare i burattini dalla padrone di casa di Russell, che li aveva in pegno, ma non pot\u00e9 accettare il prezzo richiesto e cos\u00ec la piccola compagnia concluse la sua esistenza. Una sceneggiatura inedita che Russell aveva scritto fin\u00ec come titolo di garanzia nelle mani dei creditori del defunto, impedendone cos\u00ec la messa in scena come Charlotte aveva promesso al suo autore. La sceneggiatura, naturalmente, \u00e8 andata persa.\nPer qualche tempo, dal 1747, Charlotte, portandosi dietro la figlia, cominci\u00f2 a fare l'artista da strada in giro per il West Country. Nel 1750, Catherine Charke spos\u00f2 un attore di nome John Harman, nonostante il parere contrario della madre. Durante questi anni da girovaga, Charlotte fin\u00ec varie volte in carcere (con i maschi) per vagabondaggio, lavor\u00f2 come pasticciere e si prest\u00f2 a lavorare nei campi. Fra il 1752 e 1753 scrisse per il settimanale \"Bristol Intelligencer\" e nel 1754 lavor\u00f2 a Bath come suggeritore. Alla fine dell'anno Charlotte decise di tornare a Londra e dedicarsi alla scrittura.\nCharlotte Charke, scrittrice.\nNel 1754, Charke scrisse il suo primo romanzo, \"The History of Mr. Henry Dumont and Miss Charlotte Evelyn\" e lo vendette a un editore per 10 ghinee. Il libro venne pubblicato nel 1755 e la stima dell'incasso fatta dalla casa editrice venne comunque confermata, anche se il libro non si vendette particolarmente bene. Poich\u00e9, Charlotte Cibber godeva ancora di fama e di pettegolezzi, alla pari di suo padre Colley, scrisse un'autobiografia, \"A Narrative of the Life of Mrs. Charlotte Charke\" che venne pubblicata a puntate. Vista l'ottima accoglienza ricevuta, le puntate vennero raccolte in un libro che ebbe due edizioni nel corso dell'anno. Una forma abbreviata apparve anche nel \"Gentleman's Magazine\".\nLo stile di Charlotte, alla pari di quello nell\"'Apology\" di Colley Cibber, \u00e8 discorsivo, pettegolo, divertente e intimista. Il racconto \u00e8 un misto di onest\u00e0 e autoadulazione, ma nulla a che vedere con la pomposit\u00e0 del padre. Charlotte ebbe a dire di aver scritto l'autobiografia proprio per riconciliarsi con il padre. Ma questo non accadde. Colley Cibber non le rispose, anzi le risped\u00ec la lettera intonsa; quando mor\u00ec nel 1757 era un uomo molto ricco ma alla figlia lasci\u00f2 una simbolica cifra di 5 sterline. Charlotte reag\u00ec a questo trattamento scrivendo \"The Lover's Treat, or, Unnatural Hatred\", un romanzo sui componenti delle famiglie in guerra tra di loro. Nel 1758, Catherine ed il marito si trasferirono in America. Nel 1759, Charlotte cerc\u00f2 di tornare in scena nei panni maschili del personaggio \"Marplot\" in \"The Busybody\" di Susanna Centlivre.\nCharlotte Cibber Charke mor\u00ec a quarantasette anni, nell'aprile del 1760.\nUna questione aperta.\nL'autobiografia di Charlotte, \"A Narrative\" \u00e8 ritornata all'attenzione degli studiosi tra la fine del 20\u00b0 e inizio del XXI secolo. In parte ci\u00f2 \u00e8 dovuto al fatto che l'autrice \u00e8 stata vista come una femminista \"ante litteram\", una donna che ha messo in discussione e ridefinito il suo genere. Secondo altri \u00e8 stata ritenuta come una figura apertamente lesbica. Tuttavia, nella \"Narrative\" c'\u00e8 ben poco di una sicura prova di lesbismo e la stessa Charke sottolinea il fatto che il suo travestimento non aveva mai suscitato shock o indignazione in coloro che incontrava. Le persone cui veniva presentata come \"Mr. Brown\" e che conoscevano, comunque, il suo sesso reale non erano, secondo il suo resoconto, affatto turbate dal suo abbigliamento o non erano punto curiose circa le sue tendenze sessuali. Perci\u00f2, alcuni hanno anche visto nel travestitismo della Charke e nel suo possibile lesbismo un segno di quanto vagamente il genere femminile fosse oggetto di sorveglianza e controllo, altri invece un segno di come attori e attrici fossero del tutto al di fuori delle norme sociali. Qualunque cosa i contemporanei di Charlotte capirono delle sue abitudini e delle sue tendenze, le sue persistenti difficolt\u00e0 finanziarie e limitazioni professionali possono, almeno, essere considerate come esempi di apertura e di restrizioni presenti nel sistema economico inglese a met\u00e0 del XVIII secolo."}
{"id": "2411465", "revid": "121597157", "url": "https://it.wikipedia.org/wiki?curid=2411465", "title": "Andr\u00e9 Salmon", "text": "Biografia.\nAndr\u00e9 Salmon fu uno dei pi\u00f9 grandi difensori del cubismo assieme a Apollinaire e Raynal. Nato a Parigi da un padre acquafortista, visse a San Pietroburgo dove suo padre fu invitato dal 1896 al 1901 (egli parlava russo fluentemente). \nDi ritorno a Parigi, frequent\u00f2 le serate della \"La Plume\" dove incontrer\u00e0 figure determinanti: M\u00e9cislas Golberg, destinato a influenzare la sua giovinezza, Picasso, Max Jacob e Apollinaire che diverranno suoi amici di una vita.\nNel 1908, and\u00f2 a vivere al Bateau-Lavoir. Egli fu uno dei sostenitori de \"Les Demoiselles d'Avignon\" di Picasso. Fu lo stesso Salmon a presentare l'opera all'esposizione del Salon d'Antin. Successivamente sosterr\u00e0 Henri Hayden nel 1912 e Mo\u00efse Kisling nel 1919.\nDal 1909 al 1910 scrisse per \"L'Intransigeant\" dove ceder\u00e0 il posto ad Apollinaire. Pass\u00f2 allora al \"Paris journal\" nel 1910 sotto lo pseudonimo di \u00ab La Palette \u00bb. Nel 1912 controbatt\u00e9 le proposte di Louis Vauxcelles nel \"Gil Blas\". Dal 1913 al 1914 mantenne la cronaca dei Salons assieme ad Apollinaire nella rivista \"Montjoie!\" di Ricciotto Canudo.\nLa sua prima selezione \"Po\u00e8mes\" e \"F\u00e9eries\", verr\u00e0 seguita nel 1910 da \"Le Calumet\": sono le sue prime pubblicazioni in volume. Nel 1912 egli fece uscire \"La Jeune Peinture fran\u00e7aise\". In quest'opera comprendente \u00abHistoire anecdotique du cubisme\u00bb, rivela per primo l'esistenza de \"Les demoiselles d'Avignon\".\nAmico di Jean Mor\u00e9as e di Edmond-Marie Poullain, divenne segretario della rivista \"Vers et Prose\" creata da Paul Fort. Assieme a G\u00e9o Norge, Pierre Bourgeois, Georges Linze, Claire et Yvan Goll, Maurice Car\u00eame, Edmond Vandercammen, Ren\u00e9 Verboom e altri, fond\u00f2 il \"Journal des Po\u00e8tes\" nel 1931. Creer\u00e0 anche la rivista \"Les Nouvelles de la R\u00e9publique des Lettres\". Fu vicino al gallerista L\u00e9opold Zborowski e ai suoi artisti: Amedeo Modigliani, Marc Chagall, Mo\u00efse Kisling e Ren\u00e9 Ich\u00e9.\nDurante l'occupazione continu\u00f2 a lavorare al Petit Parisien dove rester\u00e0 per pi\u00f9 di venti anni. Dovette affrontare un processo per collaborazionismo, nel quale fu inizialmente condannato a cinque anni, ma pot\u00e9 godere dell'aministia. Nel 1946 scelse come sua residenza stabile Br\u00e9hal. Nel 1964 ottenne il grand Prix de po\u00e9sie de l'Acad\u00e9mie fran\u00e7aise."}
{"id": "2411468", "revid": "1504506", "url": "https://it.wikipedia.org/wiki?curid=2411468", "title": "Distretto di Bivona", "text": "Il distretto di Bivona fu un distretto del Regno di Sicilia e, successivamente, del Regno delle Due Sicilie, inserito nella provincia di Girgenti (attuale Agrigento) e comprendente il territorio di 13 comuni, con capoluogo Bivona. Era stato istituito subito dopo l'abolizione della feudalit\u00e0 in Sicilia, nel 1812, e fu sostituito nel 1860 dall'omonimo circondario costituito dopo l'Unit\u00e0 d'Italia.\nComuni.\nIl distretto di Bivona comprendeva il territorio di 13 comuni:\nInoltre fino al 1859 (quando la circoscrizione era ancora denominata distretto) vi era compreso il territorio del borgo di San Ferdinando (frazione di Bivona), oggi Filaga, frazione di Prizzi (PA).\nDescrizioni dei comuni del distretto di Bivona.\nDi seguito vengono riportate le descrizioni dei comuni del distretto di Bivona contenute nelle opere di Antonino Busacca (\"Dizionario geografico, statistico e biografico della Sicilia preceduto da un compendio storico siculo\", 1850) e Girolamo di Marzo Ferro (\"Dizionario geografico, biografico, statistico e commerciale della Sicilia\", 1853).\nStoria.\nLa Costituzione del 1812.\nIl Parlamento siciliano straordinario riunitosi a Palermo nel 1812 decret\u00f2 l'abolizione della feudalit\u00e0 in Sicilia (19 luglio), la promulgazione della Costituzione ed una radicale riforma degli apparati statali, che port\u00f2 alla ridefinizione del rapporto tra lo Stato e la societ\u00e0.\nIl Parlamento abol\u00ec l'antica suddivisione amministrativa della Sicilia in tre valli (Val di Mazara, Val Demone e Val di Noto) e stabil\u00ec l'istituzione di 23 distretti. Essi vennero delimitati dallo studioso ed astronomo Giuseppe Piazzi, che tenne conto \"delle caratteristiche naturali, economiche e demografiche delle varie zone dell'Isola\".\nEcco il testo tratto dalla Costituzione di Sicilia stabilita nel Generale straordinario Parlamento del 1812 sui criteri utilizzati per delimitare i distretti e stabilirne i capoluoghi:\nNonostante i criteri avanzati dal Piazzi, vi furono numerose liti e controversie tra le citt\u00e0-capoluogo e quelle che miravano a ricoprire tale ruolo: infatti le citt\u00e0 designate come capoluogo di distretto usufruivano di diversi vantaggi politici, economici ed occupazionali.\nLe 23 citt\u00e0 siciliane elevate a capoluogo di distretto furono: Alcamo, Bivona, Caltagirone, Caltanissetta, Castroreale, Catania, Cefal\u00f9, Corleone, Girgenti, Mazara del Vallo, Messina, Mistretta, Modica, Nicosia, Noto, Palermo, Patti, Piazza Armerina, Sciacca, Siracusa, Termini Imerese, Terranova di Sicilia, Trapani.\nBivona, capoluogo del XII distretto, e Caltanissetta erano le uniche citt\u00e0 ex-feudali elevate a capoluogo di distretto: le altre ventuno citt\u00e0, infatti, anticamente erano citt\u00e0 demaniali.\nLa controversia con Castronovo.\nCastronovo di Sicilia, ex citt\u00e0 demaniale e sede dell'antica comarca in cui era compresa anche Bivona, si oppose fermamente all'elevazione a capoluogo di distretto della citt\u00e0 di Bivona. Nonostante fosse stato inserito all'interno del distretto di Termini Imerese, Castronovo pretendeva di diventare capoluogo del distretto bivonese: in un memoriale inviato il 22 ottobre 1812 al re di Sicilia Ferdinando III, i giurati ed il sindaco castronovesi affermavano che Bivona \"tanto se si considera nel fisico, quanto nel suo morale\" non era degna di ricoprire il ruolo che le era stato affidato: essi misero in evidenza il basso numero di abitanti bivonesi, l'assenza di \"fondachi e case decenti da potersi ricoverare i passeggeri\", l'aria malsana causata dalla vicina presenza delle risaie e la mancanza di strade adeguate ad una facile comunicazione tra i diversi paesi del distretto ed il capoluogo.\nCiononostante, il Parlamento siciliano ritenne pi\u00f9 valide le motivazioni che avevano indotto ad elevare a capoluogo la citt\u00e0 di Bivona.\nTerritorio e confini del distretto.\nIl distretto di Bivona era delimitato dal mar Mediterraneo (Canale di Sicilia) a sud, dal fiume Platani ad est, dal fiume Verdura ad ovest e dalla catena dei monti Sicani a nord.\nIl distretto di Bivona confinava a nord con i distretti di Corleone e Termini Imerese, ad est con il distretto di Caltanissetta, a sud con il distretto di Girgenti e ad ovest con il distretto di Sciacca.\nComprendeva, oltre a Bivona, altri dodici comuni ed una borgata, San Ferdinando (oggi Filaga), aggregata al comune di Bivona fino al 1859. La superficie del distretto era di circa 864\u00a0km2; la popolazione, secondo un censimento del 1798, era di 48.585 abitanti, cos\u00ec distribuiti:\nCome descritto nel testo della costituzione, il distretto di Bivona presentava diversi ambienti naturali: era attraversato da alcuni fiumi (il Sosio, che nasce tra Bivona e Santo Stefano e che assume il nome di Verdura nei territori di Caltabellotta e Ribera, il Magazzolo ed il Platani); era sovrastato a nord dalla catena montuosa dei Monti Sicani e dei Monti Rifesi (oggi in territorio palermitano di Palazzo Adriano), posti tra i territori di Bivona e di Lucca, Burgio e Villafranca; era bagnato a sud (territorio di Ribera) dalle acque del Canale di Sicilia.\nIl territorio, pertanto, presentava una variet\u00e0 di clima (da quello prettamente montano a quello pedemontano nell'entroterra, a quello collinare e tipicamente mediterraneo nella parte centro- meridionale) e di paesaggi, passando dai rilievi sopra i 1.000 posti a nord alle coste lineari del riberese, attraverso le zone collinari che caratterizzavano la maggior parte dei territori comunali del distretto.\nI funzionari distrettuali e la sottintendenza di Bivona.\nI funzionari distrettuali giunsero a Bivona tra il 1813 ed il gennaio 1814. I funzionari svolgevano diversi ruoli: c'erano un segreto, un proconservatore, tre giudici del tribunale ed un capitan d'arme.\nIl segreto era responsabile del settore finanziario: da lui dipendevano i prosegreti esattori del comune di Bivona; il proconservatore apprestava i ruoli dei contribuenti; i giudici discutevano le cause di seconda istanza; il capitan d'arme era posto alle immediate dipendenze del ministro di alta polizia ed assicurava la pubblica sicurezza, in particolar modo nelle campagne, grazie all'ausilio della sua compagnia d'arme, formata da dodici uomini.\nDurante il 1813 ed il 1814 a Bivona si svolsero le elezioni distrettuali che portarono al Parlamento siciliano due deputati eletti in tre tornate elettorali svolte in quel periodo.\nL'11 ottobre 1817 venne attuata una riforma amministrativa che fece divenire i distretti componenti delle province, nuove circoscrizioni territoriali pi\u00f9 grandi e pi\u00f9 rilevanti da un punto di vista amministrativo. A capo di ogni provincia vi era un intendente, coadiuvato dalla Segreteria d'Intendenza e dal Consiglio d'intendenza; il Consiglio provinciale, composto da 15 membri annuali proposti dai comuni della provincia e nominati dal re di Sicilia, era un organo deliberativo ed aveva un proprio bilancio.\nA capo di ogni capoluogo di distretto che non era sede di intendenza, invece, vi era un sottintendente, cio\u00e8 la prima autorit\u00e0 del distretto. Bivona, inserita insieme agli altri comuni del suo distretto ed a quelli dei distretti di Girgenti e Sciacca all'interno della provincia di Girgenti (futura provincia di Agrigento), divenne pertanto sede di sottintendenza e venne dotata di vari organi amministrativi: la segreteria di sottintendenza ed il Consiglio Distrettuale, composto da 11 consiglieri.\nSuddivisione in circondari.\nIl Regio Decreto del 30 maggio 1819 previde la suddivisione dei distretti in diversi circondari, che presero nome dai rispettivi capoluoghi: il distretto di Bivona venne suddiviso in tre circondari.\nNel 1819 il distretto venne suddiviso nei circondari di Bivona (4 comuni), Burgio (5 comuni) e Cammarata (4 comuni):\n\"Circondario di Bivona\": Alessandria, Bivona, Cianciana, Santo Stefano di Bivona\n\"Circondario di Burgio\": Burgio, Calamonaci, Lucca, Ribera, Villafranca\n\"Circondario di Cammarata\": Cammarata, Castel Termine, San Biagio, San Giovanni di Cammarata\nNel 1841, per l'importanza assunta dalla cittadina, anche Ribera divenne sede di un circondario, comprendente due soli comuni:\n\"Circondario di Bivona\": Alessandria, Bivona, Cianciana, Santo Stefano di Bivona\n\"Circondario di Burgio\": Burgio, Lucca, Villafranca\n\"Circondario di Cammarata\": Cammarata, Castel Termine, San Biagio, San Giovanni di Cammarata\n\"Circondario di Ribera\": Calamonaci, Ribera\nIl capoluogo Bivona.\nLa scelta di elevare Bivona a capoluogo di distretto, nonostante la crisi demografica del paese, fu sostenuta da vari motivi: Bivona vantava origini antiche; geograficamente occupava una posizione centrale nell'ambito del distretto; tra i secoli XV e XVII era stata uno dei maggiori centri feudali della Sicilia, soprattutto in seguito alla sua elevazione a ducato (il primo nell'Isola) e citt\u00e0 (1554); presentava un ampio numero di edifici e monumenti religiosi; vantava una secolare e prestigiosa tradizione scolastica grazie alla presenza di un collegio gesuitico.\nIn seguito alla rivoluzione siciliana del 1820, fu attuata la riforma dell'apparato di polizia e furono adottati i nuovi criteri di dislocazione dell'apparato militare; nel 1824 venne varata la riforma del sistema finanziario. Bivona, pertanto, era sede:\nLa crisi finanziaria.\nLa grave crisi finanziaria che colp\u00ec la societ\u00e0 siciliana soprattutto negli anni venti dell'Ottocento indusse il governo a modificare l'assetto amministrativo dell'Isola: inizialmente si prevedeva la riduzione delle province da 7 a 4 e l'abolizione di alcune sottintendenze, tra cui quella di Bivona (che sarebbe dovuta aggregarsi a quella di Sciacca).\nIl Regio Decreto dell'8 marzo 1825, tuttavia, mantenne la suddivisione della Sicilia in 7 province, ma abol\u00ec tutte le sottintendenze. Ciononostante, il ridimensionamento dell'apparato amministrativo e rappresentativo del distretto fu uno dei motivi che causarono numerose e sanguinose rivolte in tutta l'Isola negli anni trenta, in particolar modo nel 1837, quando la Sicilia fu vittima anche del colera.\nIn seguito a questi episodi, il governo provvide a modificare nuovamente gli apparati amministrativi distrettuali: vennero reintrodotte le sottintendenze, i Consigli Distrettuali e gli Ispettorati distrettuali di polizia; furono abolite le Compagnie d'Armi, sostituite da distaccamenti distrettuali della Regia Cavalleria a cavallo.\nIl periodo preunitario.\nDopo una prima abolizione nel 1825 ed il ripristino nel 1837, la sottintendenza di Bivona venne abolita nuovamente il 12 gennaio 1848, quando a Palermo scoppi\u00f2 la rivoluzione: il sottintendente Giuseppe Consiglio si allontan\u00f2 dal paese il 27 gennaio 1848, quando Bivona ader\u00ec alla rivoluzione indipendentista.\nLa sottintendenza venne ripristinata solamente nel maggio 1849: ciononostante essa, insieme all'intero distretto bivonese, era tenuta in bassa considerazione dal governo. Infatti Bivona veniva esclusa \"dai programmi di sviluppo e di adeguamento delle infrastrutture\", ed era considerata sede \"dove poter destinare funzionari dal passato negativo od equivoco\".\nNel periodo compreso tra il 1851 ed il 1860 a Bivona si avvicendarono sei sottintendenti: alcuni di essi cercarono di instaurare un rapporto molto stretto con la classe dirigente bivonese, che godeva di ampi spazi di manovra nella gestione comunale e distrettuale.\nIl 1860, l'anno del crollo del regno borbonico, della spedizione dei Mille e dell'annessione della Sicilia al regno sabaudo, decret\u00f2 la fine dei distretti e l'istituzioni di nuove circoscrizioni amministrative territoriali, i circondari.\nSedi bivonesi del distretto.\nL'officina di posta di Bivona.\nLa riforma postale del 1820 dot\u00f2 Bivona di un'officina di posta, divenuta il punto terminale di uno dei due tragitti che si dipartivano dalla linea principale Palermo-Licata.\nLa corsa partiva da Corleone e sempre in provincia di Palermo passava per Chiusa Sclafani e San Carlo; proseguiva in provincia di Girgenti, nel circondario di Bivona, passando da Burgio e Villafranca e arrivando proprio a Bivona.\nNel mese di agosto del 1838 venne soppressa la linea Palermo-Licata, sostituita dai collegamenti mediante vettura corriera. Ciononostante, Bivona rimase sempre punto terminale, divenendo l'ultima tappa della linea che partiva da Corleone, che a sua volta si diramava dalla linea (corsa a cavallo) Palermo-Sciacca, istituita, insieme ad altre cinque corse, con la prima riforma Dalbono.\nNel 1839 l'officina di posta di Bivona divenne una tappa della corsa traversa Villafranca-Castel Termine: anche quest'ultimo comune, infatti, venne dotato di un'officina postale, in quanto si trovava sul percorso della prima corsa d'incontro Manganaro-Girgenti.\nPer quanto riguarda la gestione dei dispacci, l'officina di Bivona, che ricopr\u00ec questo ruolo sino alla fine del dominio borbonico, era in corrispondenza diretta con le officine di Villafranca (sino al 1840), Burgio (nel periodo compreso prima il 1821 e dopo il 1840) e Corleone (sino al 1839); a quest'ultima rimase aggregata anche per le corrispondenze dirette al di fuori del cammino traverso. In seguito, l'officina di aggregazione divenne quella di Casteltermini.\nCriminalit\u00e0.\nLa circoscrizione amministrativa di Bivona venne definita una delle pi\u00f9 difficili \"a custodirsi\" (per la presenza di malviventi e bande armate) gi\u00e0 dal 1812, anno in cui in Sicilia vennero costituiti i distretti. I luoghi pi\u00f9 pericolosi erano situati nel versante orientale del distretto, in particolar modo nei territori di Cammarata e Casteltermini; ad occidente le bande armate agivano soprattutto nella zona dei Monti Rifesi, situati nel territorio di Palazzo Adriano (distretto di Corleone), a met\u00e0 strada tra Bivona e Burgio."}
{"id": "2411471", "revid": "92723", "url": "https://it.wikipedia.org/wiki?curid=2411471", "title": "University Wits", "text": "Gli University Wits (tradotto letteralmente dalla lingua inglese: \"ingegni universitari\") furono un gruppo di scrittori, prevalentemente drammaturghi, attivi nel tardo XVI secolo in Inghilterra.\nIl nome deriva dalla loro comune istruzione: la maggior parte di essi proveniva, infatti, dagli ambienti universitari di Oxford e Cambridge. Gli University Wits non lavorarono mai come gruppo n\u00e9 si configurarono come tale: l'associazione tra loro deriva da una critica postuma che li ha associati come esponenti di una drammaturgia della parola e della bella forma.\nTra le file degli University Wits si possono annoverare Christopher Marlowe, Robert Greene, Thomas Nashe, Thomas Lodge, George Peele, Thomas Middleton, John Lyly, che furono tra i pi\u00f9 celebri e rappresentati drammaturghi del teatro elisabettiano. Loro contemporaneo fu Thomas Kyd, autore de \"La tragedia spagnola\", che per\u00f2 ebbe una formazione differente: nonostante ci\u00f2, viene spesso incluso tra le file dei talenti universitari per gli esiti della sua opera."}
{"id": "2411472", "revid": "599013", "url": "https://it.wikipedia.org/wiki?curid=2411472", "title": "Elisabetta Sancassani", "text": "Sorella di Franco Sancassani, fin da ragazzina decide di seguire le orme del fratello, iniziando a Bellagio, la sua attivit\u00e0 agonistica come canottiere nelle file dell'Unione Sportiva Bellagina.\nCarriera.\nMedaglia di bronzo ai Campionati del mondo di canottaggio 2002 di Siviglia, medaglia d'argento ai XVI Giochi del Mediterraneo nel 2009 nel singolo e medaglia di bronzo ai Campionati europei di canottaggio 2009 di Br\u0117st, in Bielorussia."}
{"id": "2411475", "revid": "1924342", "url": "https://it.wikipedia.org/wiki?curid=2411475", "title": "Imogen Morris Clarke", "text": "Carriera.\nNel 2006 firma un contratto con l'agenzia di moda Storm Model Agency. Nel 2007 appare negli editoriali di \"Soma\", \"Qvest\", \"Wonderland\" e \"Vogue Girl\".\nNel 2008 firma con la Supreme Management di New York e la Women Management di Milano e Parigi, nello stesso anno lavora per il catalogo autunnale di Pringle of Scotland.\nOttiene la copertina di \"Dazed\" (Giappone), fotografata da Ben Toms. A settembre debutta a New York nelle sfilate di DKNY, Lacoste, Peter Som, Marc Jacobs, Rodarte e Yigal Azrouel. Nello stesso mese sfila a Milano e Parigi per Burberry, Dolce &amp; Gabbana, Prada, Alexander McQueen, Chanel e Miu Miu. Mario Testino la fotografa per D&amp;G. Ad ottobre dello stesso anno lascia la Supreme Management per firmare con una delle pi\u00f9 importanti agenzie di moda newyorchesi, la NEXT Model Management.\nNel febbraio 2009 sfila a New York e Milano per Carolina Herrera, Vera Wang, Gucci. Il mese seguente sale sulle passerelle per Chanel, Dries Van Noten, Giambattista Valli e Valentino.\nA settembre partecipa alla Settimana della moda di New York sfilando per le collezioni primavera/estate di 3.1 Phillip Lim, Oscar de la Renta, Alexandre Herchkovitch e Doo.Ri."}
{"id": "2411485", "revid": "871355", "url": "https://it.wikipedia.org/wiki?curid=2411485", "title": "Episodi di Huff (seconda stagione)", "text": "Oltre confine.\nTrama.\nRussel dopo la caduta si ritrova con collo e costole devastati ed \u00e8 costretto a sedute di fisioterapia, nel suo studio arriva una nuova cliente che vuole una consulenza legale: Dauri Rathbum. I due fissano anche un incontro serale in un ristorante, Dauri che ha problemi di alcool e di epilessia abusa di Martini e Russel si ritrova a riaccompagnarla a casa mentre lei \u00e8 su di giri. Izzy si rintana in casa sua a bere e ad ubriacarsi, solo Byrd va a trovarla. La salute di Madeleine peggiora costantemente e Beth \u00e8 sempre decisa ad andare nella sua citt\u00e0 natale. Teddy telefona ad Huff dicengogli di trovarsi in Messico, a Tijuana e che a breve avrebbe acquistato la medicina (che ha un minimo rischio di diventare fatale per lui). Huff parte quindi per il Messico.\nPosso volare.\nTrama.\nHuff arriva in Messico e dopo un po' di ricerche trova Teddy, ci\u00f2 nonostante non possono rientrare negli Stati Uniti perch\u00e9 suo fratello \u00e8 sprovvisto di un documento d'identit\u00e0. Huff ancora arrabbiato con Russel si trova costretto a chiamarlo e a farsi portare una falsa patente per Teddy, Russel dice che non c'\u00e8 problema e che sarebbe arrivato A Tijuana al pi\u00f9 presto. Poco prima Russel aveva avuto un incontro con la madre di suo figlio. Nell'attesa Teddy scappa e Huff lo perde di nuovo. Madeleine sempre pi\u00f9 malata cade mentre cerca di andare al bagno, Beth disperata chiama Huff che le dice di chiamare Paula e che lei avrebbe chiamato un'infermiera affidabile. Beth chiama anche suo padre dicendogli di venire da loro. Russel arriva a Tijuana, dopo varie discussioni con Huff sull'accaduto e qualche birra trovano Teddy che si era nascosto in una Chiesa. Intanto il padre di Beth arriva da loro e va ad assistere sua moglie. Huff cerca di convincere Teddy a scendere da un'impalcatura all'interno della Chiesa, dopo svariato tempo Teddy dice di saper volare e si lancia.\nUna guarigione miracolosa.\nTrama.\nTeddy malconcio dopo la caduta inizia insieme ad Huff un tour di nuovi ricoveri. Dopo averne visti di diversi sembra interessato ad uno che da libert\u00e0 in ogni situazione ai suoi ospiti, ma Huff si oppone. Madeleine torna a camminare e dopo una visita dal dottore si scopre che il suo tumore sta regredendo. Russel ha un nuovo incontro con Dauri e le consiglia di andare da Huff a fare qualche seduta, ci va. Huff e Teddy di comune accordo decidono per il ricovero prediletto in precedenza da Teddy.\nMomentaneo e dolce sollievo.\nTrama.\nHuff e Beth si prendono un weekend di riposo lontani da casa per passare un po' di tempo insieme dopo lo stress che aveva portato la malattia di Madeleine (che ora \u00e8 tornata a casa sua con il marito). Izzy va con un'amica al casin\u00f2 e conosce un uomo che le lascia un biglietto da visita.\nTeddy \u00e8 tormentato da un segnalatore di fumo all'interno della sua stanza del ricovero perch\u00e9 pensa che all'interno ci sia una micro telecamera. Russel passa una notte insieme a Dauri e il mattino seguente lei viene arrestata per frode fiscale ma Russel promette di fare il possibile per tirarla fuori da questa situazione. Teddy infine scappa dal ricovero.\nTerapia di coppia.\nTrama.\nTeddy inizia a cercare lavoro ma viene rifiutato perch\u00e9 privo di curriculum ed esperienza.\nRiesce poi a trovarlo. Huff viene aggredito in un vicolo e gli rubano il portafogli.\nBeth inizia un nuovo lavoro in un ristorante con un principale molto esigente.\nBeth e Huff vanno in terapia per cercare di stabilire un rapporto pi\u00f9 sereno tra di loro.\nRussel si trova a copulare con una donna nel suo ufficio dopo che entrambi avevano fatto uso di droghe.\nUna bistecca al sangue.\nTrama.\nTeddy incontra una ragazza che gli lascia il suo numero di telefono. Quando rientra in camera per\u00f2 ritrova quell'ossessione per il segnalatore antifumo.\nBeth e Paula fanno una riunione in casa di tipo religioso, nello stesso momento Izzy \u00e8 con le sue amiche in un'altra stanza. Russel va a casa di un cliente e ne approfitta per fare uso di droghe insieme a una ragazza che conosce l\u00ec. Al pi\u00f9 tardi in quella stessa casa trova un bambino in una culla che piange e si mette a cantargli vicino per farlo smettere. Il padre di Huff e Teddy va a fare visita ai figli ma dice che a breve andr\u00e0 via per non tornare pi\u00f9. Izzy viene beccata dalla Polizia in stato di ebbrezza e viene arrestata.\nVerso il conflitto finale.\nTrama.\nTeddy inizia a frequentare la ragazza conosciuta qualche giorno prima. Ben (il padre di Huff) si stabilisce per qualche periodo a casa di Huff e inizia ad avere attriti con Byrd e Izzy. Huff continua le sue serate in compagnia della sua collega fumando marijuana. Russel dopo una notte di abusi di droghe arriva pesantemente in ritardo e questa volta sia lui che Maggie rischiano il posto. Al pi\u00f9 tardi manda un carico di mobili per camere da bambini alla madre di suo figlio. Huff e Beth litigano perch\u00e9 quest'ultima non \u00e8 soddisfatta dell'educazione che suo marito da a Byrd (che era stato precedentemente protagonista insieme ad un amico di una spiacevole vicenda).\nEcstasy e terapia.\nTrama.\nHuff continua le \"serate-seduta\" con la dottoressa Markova, nello stesso tempo proseguono anche la terapia di coppia per lui e sua moglie Beth.\nIzzy e Byrd discutono su Ben. Teddy consuma una notte di sesso con la sua nuova compagna nel vivaio dove lavora. Beth insieme ad una sua vecchia amica passa la serata in un pub giocando a biliardo con dei giovani ragazzi e dandosi qualche bacio saffico con la sua amica. Russel passa la serata con la madre del suo bambino (che \u00e8 ancora incinta). Huff svolge la sua seduta con l'utilizzo di anfetamine(a discutibile scopo terapeutico).\nVia da casa?\nTrama.\nHuff e Beth continuano a discutere e Huff inizia a parlare con Russel di una loro eventuale separazione. Teddy continua a frequentarsi con la sua compagna. Russel si intrattiene con Pepper e un'altra sua amica, ma a met\u00e0 serata si rende conto di avere preso un impegno, ovvero dipingere la cameretta di suo figlio e abbandona le due donne.\nHuff dice a Beth che se ne sarebbe andato per qualche tempo, Beth \u00e8 d'accordo.\nSi scopre che Ben deve molti soldi a un creditore, quando viene rintracciato \u00e8 malmenato e gli viene dato poco tempo per restituire la somma che deve. Inoltre propone a Izzy di ritornare insieme.\nUn amore impossibile.\nTrama.\nHuff ha nel suo studio una nuova paziente. Teddy decide di dire la verit\u00e0 sulla suo disturbo, sul suo lavoro e su dove vive alla ragazza che sta frequentando.\nRussel acquista diverse cose per suo figlio e le porta a sua madre.\nByrd inizia delle cattive frequentazioni.\nNotte brava.\nTrama.\nBeth organizza una cena a casa sua con anche la partecipazione di Izzy, Paula e Maggie. \u00c8 presente anche la sua amica che racconta a tutti del loro bacio di qualche sera prima. Russel e Huff si ubriacano in un locale asiatico, Huff inoltre finisce a copulare con una donna conosciuta proprio nel locale. Byrd insieme ad un amico procede ad un regolamento di conti.\nVerso il buio.\nTrama.\nIzzy tiene una lezione in una scuola elementare. Teddy presenta la sua ragazza ad Huff e chiede a lui se aveva detto a Byrd dove si trovava visto che era andato a fargli visita per ben due volte, Huff per\u00f2 non ne sa nulla. Russel litiga con Maggie e poi passa il pomeriggio in compagnia di Pepper abusando di cocaina. Maggie va a pranzo con la madre del figlio di Russel, mentre Huff ha una discussione con Byrd a proposito di Teddy. Proprio Teddy propone alla sua ragazza di partire per il Messico il giorno seguente, lei accetta anche se non \u00e8 molto convinta visto che lui non vuole che nessuno lo sappia, compresi i ragazzi che lo controllano nel centro. Beth chiama Huff per una notte di passione, al termine Russel chiama Huff e gli dice di andare velocemente da lui.\nQuando Huff arriva a casa di Russel trova Pepper morta (per overdose) e Russel scioccato.\nNon tutti i mali vengono per nuocere.\nTrama.\nRussel viene arrestato dopo che la polizia arriva a casa sua e trova Pepper morta. Huff \u00e8 costretto quindi a passare la notte in albergo (visto che alloggiava da Russel), dopo non molto Russel riesce comunque a uscire di prigione. Izzy dopo un diverbio con Byrd lo schiaffeggia, Beth lo scopre.\nTeddy che aveva deciso di partire con la sua ragazza le dice che ora non fa pi\u00f9 parte del piano e l'aggredisce ferocemente, la polizia lo arresta e lo porta in un ospedale. A curarlo trova la dott.ssa Markova. Huff torna a casa e ci trova solo Byrd con cui ha un'accesa discussione.\nRussel viene poi licenziato dai soci del suo studio e nello stesso momento riceve una telefonata: il suo bambino sta nascendo. Precipitatosi velocemente a casa della donna incinta l'aiuta a partorire in una vasca, visto che lei non vuole recarsi all'ospedale.\nIzzy arriva in ospedale e dopo qualche tentennamento decide di fare visita a Teddy, i due finalmente si riappacificano. Byrd dice a Huff di volersene andare di casa, Huff chiede poi a Beth di tornare a casa e Beth gli dice di non volercelo. Il figlio di Russel nasce, e lui \u00e8 visibilmente emozionato e felice. Huff raggiunge poi Izzy e Teddy ma a pochi passi dall'arrivo viene fermato dalla dott.ssa Markova che lo invita a lasciarli un po' soli, chiede poi ad Huff come sta e lui risponde dicendole di non averne idea."}
{"id": "2411489", "revid": "287204", "url": "https://it.wikipedia.org/wiki?curid=2411489", "title": "Societ\u00e0 Sportiva Calcio Palermo 1969-1970", "text": "Questa voce raccoglie le informazioni riguardanti la Societ\u00e0 Sportiva Calcio Palermo nelle competizioni ufficiali della stagione 1969-1970.\nStagione.\nNella stagione 1969-1970 il Palermo disputa il campionato di Serie A, ottiene 20 punti in classifica a pari punti con il Brescia e retrocede in Serie B, anche il Bari scende di categoria con 19 punti. Lo scudetto \u00e8 stato vinto per la prima volta dal Cagliari con 45 punti, davanti all'Inter con 41 punti.\nLa nuova avventura palermitana in Serie A dura due stagioni, cominciata nella precedente stagione, si conclude quest'anno, poich\u00e9 a fine campionato la squadra rosanero retrocede nuovamente in Serie B dopo essersi classificata al penultimo posto della graduatoria; in particolare, in trasferta la squadra ottiene la miseria di 4 punti in 15 partite.\nStorica per\u00f2 resta la vittoria alla Favorita sul (1-0 con un gol di Gaetano Troja), che in questa stagione si laurea campione d'Italia. Il Palermo quindi, diviene assieme all'Inter, una delle due squadre che sancisce le uniche due sconfitte al Cagliari scudettato di Gigi Riva ed Enrico Albertosi.\nL'esperienza in Coppa Italia \u00e8 molto simile a quella dell'edizione precedente, con i rosanero eliminati nella prima fase a gironi dopo la vittoria contro il (4-1), la sconfitta contro il Cagliari (3-0) e il pareggio con il (1-1): alla luce di questi risultati la squadra \u00e8 seconda nel proprio raggruppamento (gruppo 2), con 3 punti, a pari merito con i calabresi.\nLa miglior soddisfazione stagionale, a mitigare l'amarezza della retrocessione, arriva dalla formazione giovanile della Primavera rosanero che giunge fino alle finali nazionali del campionato di categoria 1969-1970.\nStatistiche.\nStatistiche dei giocatori.\n\"Tra parentesi le presenze e le eventuali reti segnate o subite.\""}
{"id": "2411490", "revid": "226458", "url": "https://it.wikipedia.org/wiki?curid=2411490", "title": "Cronologia dell'astronautica", "text": "Quella che segue \u00e8 la cronologia dei principali avvenimenti legati alla storia dell'astronautica:"}
{"id": "2411491", "revid": "1305772", "url": "https://it.wikipedia.org/wiki?curid=2411491", "title": "Il ratto delle Sabine", "text": ""}
{"id": "2411493", "revid": "38120", "url": "https://it.wikipedia.org/wiki?curid=2411493", "title": "Il ratto delle sabine", "text": ""}
{"id": "2411496", "revid": "344503", "url": "https://it.wikipedia.org/wiki?curid=2411496", "title": "Il canto del cigno", "text": ""}
{"id": "2411498", "revid": "1442080", "url": "https://it.wikipedia.org/wiki?curid=2411498", "title": "Regions Morgan Keegan Championships and the Cellular South Cup 2009 - Doppio femminile", "text": "Il doppio femminile del Regions Morgan Keegan Championships and the Cellular South Cup 2009 \u00e8 stato un torneo di tennis facente parte del WTA Tour 2009.\nLindsay Davenport e Lisa Raymond erano le detentrici del titolo, ma quest'anno non hanno partecipato.\nViktoryja Azaranka e Caroline Wozniacki hanno battuto in finale Juliana Fedak e Micha\u00eblla Krajicek 6\u20131, 7\u20136(2)."}
{"id": "2411499", "revid": "31886", "url": "https://it.wikipedia.org/wiki?curid=2411499", "title": "Token economy", "text": "La Token Economy (tradotta in italiano come economia simbolica, economia a gettoni o anche sistema di rinforzo a gettoni) \u00e8 una tecnica psicologica sviluppata sulla base della psicologia comportamentale. \nConsiste in una forma di \"contratto educativo\", tramite il quale l'educatore stipula un accordo con il soggetto: ad ogni comportamento corretto, quest'ultimo ricever\u00e0 un gettone (o altri oggetti simbolici), e ad ogni infrazione, gliene sar\u00e0 tolto uno o non gliene verr\u00e0 assegnato alcuno. In cambio di un certo numero di gettoni sar\u00e0 garantito al soggetto l'accesso ad un determinato \"premio\".\nLa tecnica viene utilizzata in diversi contesti educativi.\nObiettivi.\nLa Token economy mira a ridurre la frequenza di comportamenti ritenuti inadeguati, aumentare l'impegno nello studio, migliorare il rendimento scolastico e aumentare la frequenza dei comportamenti ritenuti fondamentali nella pratica scolastica. Inoltre questa strategia educativa mira a rendere l'individuo consapevole e capace di autoregolarsi, responsabile delle azioni che compie e delle conseguenze che esse comportano.\nNell'attuazione di questo percorso formativo, in linea teoria, sia il docente che il discente trarranno vantaggio.\nPer quanto riguarda gli studenti, questo approccio permette loro di partecipare attivamente alla programmazione, negoziando gli obiettivi con l'insegnante; inoltre si offre loro la possibilit\u00e0 di concorrere a definire diritti e doveri che regolano l'attivit\u00e0 del gruppo classe riconoscendo agli studenti la capacit\u00e0 di assumersi responsabiliit\u00e0, attribuendo fiducia alle loro scelte.\nPer quanto riguarda invece i docenti, il rinforno simbolico mediante i token appare utile, soprattutto in situazioni in cui il rinforzatore artificiale o naturale non \u00e8 accessibile, come ad esempio un gelato; inoltre grazie ai token possono essere evitati fenomeni di saturazione o saziet\u00e0 probabili se si usassero rinforzatori da consumare o collezionare , come ad esempio il gelato o delle figurine; infine per loro rimane pi\u00f9 semplice rinforzare le risposte pi\u00f9 complesse che avvengono in sequenza, sarebbe difficile altrimenti premiare i bambini con del cibo per delle risposte in successione ravvicinata.\nIl ruolo dell'insegnante inoltre \u00e8 fondamentale, perch\u00e9 ha il compito di evitare che si inneschi un rapporto di dipendenza dal sistema, tale che i bambini tenderanno a mettere in atto comportamenti corretti solo in virt\u00f9 del token o qualunque altro rinforzo erogato.\nPrincipi fondamentali.\nRisulta fondamentale in questo processo l'individuazione di comportamenti da rinforzare tramite i token. Si pu\u00f2 parlare di comportamenti sociali (collaborazione con i compagni), comportamenti didattici (risolvere dei problemi didattici), comportamenti propedeutici allo studio (prestare attenzione alla lezione in classe) e comportamenti dinamici.\nSi deve stabilire un rapporto equo tra i numeri di token e la difficolt\u00e0 del compito .\nInfine si devono scegliere dei token adeguati che vengano consegnati dall'insegnante alla fine di ogni attivit\u00e0 accordata. in caso di comportamenti inadeguati e inaccettabili, \u00e8 prevista la rimozione dei token.\nLa token economy da la possibilit\u00e0 di intervenire su pi\u00f9 versanti con un unico strumento. \u00c8 una tecnica versatile pu\u00f2 essere utilizzata situazioni diverse a seconda degli obiettivi da raggiungere, presenta il vantaggio di rendere il soggetto tanto consapevole delle proprie aree di difficolt\u00e0 quanto capace di apprezzarne i progressi e i miglioramenti. \nApplicazione della Token economy.\nLa Token economy rappresenta un\u2019evoluzione dell\u2019approccio comportamentista applicato alla gestione dell\u2019attivit\u00e0 in aula. Essa \u00e8 suddivisa in fasi:\n\u2022 Identificazione dei comportamenti target (bersaglio) e attribuzione ad essi di un valore: definire quali obiettivi ci si propone in termini di comportamenti da potenziare o sviluppare negli allievi. La scelta di tali comportamenti dipende dalle caratteristiche degli alunni con cui l\u2019insegnante \u00e8 in contatto. Mediante il programma di economia simbolica, si pu\u00f2 decidere di rinforzare uno stesso comportamento per tutta la classe o prevedere un intervento individualizzato. I comportamenti target, una volta stabiliti, possono essere ordinati in maniera gerarchica, dal pi\u00f9 semplice al pi\u00f9 difficile, pochi token attribuiti ai comportamenti pi\u00f9 semplici, molti a quelli pi\u00f9 complessi da mettere in pratica. Nel caso della lettura si pu\u00f2 passare dal riconoscimento delle singole lettere alla pronuncia delle sillabe per poi giungere all\u2019intera parola.\n\u2022Valutazione iniziale dei comportamenti: definire il livello base del ragazzo per poter poi confrontare i dati di partenza con quelli registrati alla fine del programma d\u2019intervento.\n\u2022 Individuazione dei \"rinforzatori simbolici\" associati ai token: si individuano beni o attivit\u00e0 utilizzati come rinforzatori. \u00c8 necessario stabilire una gerarchia dei beni presenti in base al loro valore. \u00c8 indispensabile proporre al ragazzo oggetti di rilevato interesse e sulla base di una lista si avvia il processo di negoziazione per la stipulazione del \"contratto educativo\" fra insegnanti e studenti.\n\u2022 Selezione del tipo di token adeguato: il token deve essere leggero, di facile utilizzo, maneggevole e attraente. \n\u2022 Attuazione del programma: occorre chiarire tre aspetti, il primo in merito alla frequenza di erogazione del rinforzatore di sostegno, la seconda in merito allo scambio fra token e rinforzatori di sostegno, la terza inerente alla gestione dei comportamenti scorretti. Il rinforzo pi\u00f9 efficace \u00e8 intermittente, dall\u2019utilizzo continuo ad un utilizzo saltuario. Nel caso di comportamenti inadeguati si ha la perdita del token.\n\u2022Sessione di generalizzazione: il punto di arrivo del programma educativo \u00e8 il raggiungimento dell\u2019indipendenza dei comportamenti target dai rinforzatori erogati. Questo, per far s\u00ec che l\u2019allievo compia il passaggio dal controllo esterno all\u2019autocontrollo."}
{"id": "2411509", "revid": "1272592", "url": "https://it.wikipedia.org/wiki?curid=2411509", "title": "Badia a Coneo", "text": ""}
{"id": "2411513", "revid": "267975", "url": "https://it.wikipedia.org/wiki?curid=2411513", "title": "Vescovo di Toul", "text": ""}
{"id": "2411515", "revid": "11959", "url": "https://it.wikipedia.org/wiki?curid=2411515", "title": "Halliburton Co.", "text": ""}
{"id": "2411520", "revid": "767487", "url": "https://it.wikipedia.org/wiki?curid=2411520", "title": "Silver (film)", "text": " \u00e8 un film del 1999, diretto da Takashi Miike, realizzato per il V-Cinema.\nTrama.\nJun \u00e8 un ex agente dell'F.B.I. che, tornata in Giappone, entra a far parte di un'organizzazione segreta appoggiata dal governo, capitanata da Minamida, un suo ex collega che lavorava per il padre della ragazza, assassinato da uno yakuza insieme al resto della sua famiglia, mentre Jun si trovava negli Stati Uniti d'America per un torneo di karate. Jun entra cos\u00ec a far parte, sotto copertura, di una squadra femminile di wrestling, adottando lo pseudonimo Silver.\nCome prima missione, Jun deve frontaggiare Nancy Otori, una mistress sadomaso che ricatta membri del governo per conto della yakuza. Dopo aver effettuato uno show di wrestling, Jun irrompe nella villa di Nancy, scontrandosi con le sue guardie del corpo, quindi viene catturata e torturata da Nancy. Jun riesce a fuggire, ma viene nuovamente catturata dagli uomini di Sasaki, un banchiere ricattato da Nancy. Jun riesce a salvarsi ancora una volta e torna da Nancy, uccidendola.\nLa yakuza organizza un attentato contro la sua persona, e Jun viene stavolta salvata da un altro agente segreto. Successivamente, l'agente viene ucciso da un cecchino donna, mentre Jun viene salvata da Minamida. Jun si volta e riconosce il cecchino.\nProduzione.\nIl film \u00e8 tratto dall'omonimo manga di Hisao Maki, che svolge anche il ruolo di sceneggiatore, attore e produttore della pellicola. Takashi Miike inizi\u00f2 le riprese dopo aver terminato \"Ley Lines\", terzo e ultimo capitolo della Black Society Trilogy.\nIn origine il film doveva essere l'episodio pilota di una serie televisiva che per\u00f2 non fu mai realizzata. Questo spiega alcuni buchi della sceneggiatura e il finale aperto, nel quale Jun dice, rivolta al cecchino: \u00ab\u00c8 lei...\u00bb, senza che si veda il volto della donna, dato che partono subito i titoli di coda."}
{"id": "2411523", "revid": "59912", "url": "https://it.wikipedia.org/wiki?curid=2411523", "title": "Criopreservazione", "text": "La criopreservazione, o crioconservazione, \u00e8 un processo di laboratorio attraverso cui cellule o tessuti vengono conservati a bassissime temperature (di norma a \u2212196\u00a0\u00b0C, punto di ebollizione dell'azoto liquido). Una delle tecniche di criopreservazione \u00e8 la vitrificazione.\nCriopreservazione.\nLa criopreservazione dei gameti e dei tessuti umani ha il ruolo di mantenere inalterata la struttura e la funzione delle cellule, per un loro utilizzo nel tempo, mediante tecniche di congelamento che fanno uso di sostanze speciali (cosiddetti \"crioprotettori\") per evitare al materiale biologico i danni legati alle basse temperature. \nI crioprotettori sono macromolecole aggiunte al mezzo di congelamento per proteggere le cellule dagli effetti dannosi della formazione di cristalli di ghiaccio intracellulari. I crioprotettori conferiscono un maggiore grado di sopravvivenza cellulare durante il congelamento, proteggono la membrana cellulare da lesioni da congelamento, hanno un'alta solubilit\u00e0, hanno una bassa tossicit\u00e0 ad alte concentrazioni e un basso peso molecolare, hanno la capacit\u00e0 di interagire con l'acqua tramite legami a idrogeno.\nI principali stress fisici associati alla crioconservazione cellulare sono le lesioni criogeniche e la formazione di cristalli di ghiaccio. In effetti, brusche riduzioni della temperatura portano a lesioni da freddo nelle strutture sensibili alla temperatura, influenzando le loro funzioni, ad esempio alterando la permeabilit\u00e0 della membrana o danneggiando organelli intracellulari (cio\u00e8 citoscheletro o fuso meiotico) quando si crioconservano gli ovociti. Inoltre, dato che le cellule contengono un'elevata quantit\u00e0 di acqua, durante il raffreddamento a temperature sotto zero potrebbe verificarsi una transizione da acqua a ghiaccio, che porta alla formazione di cristalli di ghiaccio, che pu\u00f2 causare lesioni alle cellule e, eventualmente, la morte delle cellule stesse. Ci\u00f2 \u00e8 particolarmente vero per gli ovociti, essendo le cellule pi\u00f9 grandi del corpo e anche quelle con il pi\u00f9 alto contenuto di acqua.\nNella procreazione assistita, il ruolo di mantenimento \u00e8 essenziale, per la criopreservazione di ovociti o spermatozoi di donatori sani, o affetti da patologie che distruggono, direttamente o tramite le terapie utilizzate per sconfiggerle (es. chemioterapia), o semplicemente per poter ritardare il momento del concepimento. In alcuni Paesi, come l'Italia, in cui \u00e8 stata vietata la criopreservazione degli embrioni, le metodiche di criopreservazione dei gameti rivestono un ruolo essenziale. Negli Stati Uniti si \u00e8 riusciti ad impiantare con successo un embrione criopreservato da venti anni.\nStoria della criopreservazione dei gameti.\nLa capacit\u00e0 del glicerolo di agire come un agente crioprotettivo \u00e8 stata riportata per la prima volta da Polge e \"coll\". nel 1949. Le prime nascite con l'utilizzo di seme umano crioconservato sono state riportate negli anni cinquanta (Bunge e \"coll\") e questa tecnica \u00e8 stata da allora utilizzata da centinaia di centri. \nLa criopreservazione degli ovociti umani ha posto subito grandi difficolt\u00e0. La formazione di cristalli di ghiaccio all'interno della cellula ovo pu\u00f2 produrre alterazioni strutturali e funzionali, tali da comprometterne il corretto funzionamento e il successivo sviluppo embrio-fetale.\nNel topo, fu riportata per la prima volta la fertilizzazione e lo sviluppo fetale usando il DMSO nel 1977 da Whittingham. Tuttavia, molti lavori degli anni successivi hanno suggerito che la fertilizzazione, lo sviluppo embrionale e fetale possono essere compromessi. Le alterazioni principali sono a carico del fuso meiotico, una struttura interna della cellula, essenziale per il suo funzionamento.\nNegli anni novanta, sono state riportate gravidanze e nascite in seguito a criopreservazione di ovociti umani, usando sempre il DMSO come crioprotettore, utilizzato con una metodica detta di congelamento \"lento\", in cui la discesa programmata della temperatura segue una tempistica ben precisa. \nTuttavia, sono anche emerse preoccupazioni circa la riproducibilit\u00e0 dei dati, il basso tasso di sopravvivenza e fertilizzazione ovocitaria, e l'alto tasso di poliploidia, con una cessazione o rallentamento dell'attivit\u00e0 scientifica in questa direzione.\nIndicazioni alla criopreservazione degli ovociti umani.\nDiverse sono le potenziali applicazioni della tecnica della criopreservazione ovocitaria. Tra queste, la scelta dei pazienti di conservare il proprio patrimonio in gameti per preservare la propria fertilit\u00e0, oppure il caso ad esempio del cancro, dove le terapie possono distruggere il patrimonio ovarico, e nei pazienti che vanno incontro a tecniche di fecondazione assistita.Gli ovociti sono cellule uniche: le loro grandi dimensioni, la forma sferica e la fragilit\u00e0 generale spiegano molte delle difficolt\u00e0 che si verificano durante la crioconservazione. Gli ovociti sono particolarmente sensibili al raffreddamento e sono sensibili alle lesioni criogeniche. La loro forma sferica conferisce uno svantaggio: un grande oggetto sferico infatti ha il rapporto superficie/volume pi\u00f9 basso di qualsiasi forma geometrica.\nAttualmente si \u00e8 arrivati ad ottenere una gravidanza con un ovocito criopreservato per cinque anni rispetto ai venticinque anni di criopreservazione dello sperma.\nVitrificazione.\nDal 1987, \u00e8 stata riportata una nuova tecnica (Taylor, 1987), la vitrificazione, come alternativa al congelamento \"lento\". Essa basa il suo principio sul fatto che l'acqua non fa in tempo a formare cristalli di ghiaccio, grazie all'estrema viscosit\u00e0 cellulare ottenuta grazie ad agenti crioprotettivi e all'alta velocit\u00e0 di abbassamento della temperatura. Il principio generale che consente questa procedura \u00e8 che, maggiore \u00e8 la velocit\u00e0 di congelamento o scongelamento, minore \u00e8 la concentrazione di crioprotettivo (potenzialmente tossico per la cellula) necessario a proteggere le cellule dalla formazione dei cristalli di ghiaccio.\nPer ottenere un'altissima velocit\u00e0 di criopreservazione occorre porre l'ovocita o l'embrione a diretto contatto con l'azoto liquido, cosa che, se da un lato non comporta rischi per il nascituro, d'altra parte comporta qualche rischio di contaminazione da batteri, funghi, virus, metalli pesanti, in contrasto con quanto stabilito dalla direttiva europea sulla manipolazione di cellule e tessuti. Sono pertanto in corso studi sui sistemi di vitrificazione \"chiusi\" in cui le cellule siano protette dal contatto diretto con l'azoto liquido. Tali sistemi pongono alcuni problemi di sopravvivenza delle cellule e degli embrioni criopreservati, perch\u00e9 la velocit\u00e0 di raffreddamento risulta minore e ci\u00f2 comporta la necessit\u00e0 di aumentare la concentrazione delle sostanze crioprotettive, tossiche per le cellule.\nL'introduzione della tecnologia di vitrificazione degli ovociti ha migliorato significativamente l'esito della crioconservazione degli ovociti, che porta a gravidanze e tassi di natalit\u00e0 paragonabili a quelli raggiunti nella fecondazione in vitro con l'uso di ovociti freschi.\nTuttavia, ci sono molte preoccupazioni sulla vitrificazione degli ovociti, che sono la concentrzione tossica dei crioprotettori, le temperature, la durata dell\u2019esposizione e le caratteristiche dei contenitori criogenici utilizzati.\nGli ovociti possono essere vitrificati tra una e sei ore dopo la raccolta dell'ovulo e immediatamente dopo la denudazione (rimozione delle cellule del cumulo). L'ICSI pu\u00f2 essere eseguita entro 2-4 ore dopo il riscaldamento degli ovociti. Questo breve tempo di coltura \u00e8 necessario per consentire agli ovociti di recuperare la plasticit\u00e0 delle loro membrane.\nVantaggi: \u00e8 un metodo piuttosto ben consolidato, adatto per le donne che non hanno un partner di sesso maschile o che preferiscono non usare lo sperma di un donatore.\nSvantaggi: necessit\u00e0 della stimolazione ovarica, possibilit\u00e0 di ottenere solo un numero limitato di ovociti.\nI risultati.\nLa sopravvivenza dell'ovocita \u00e8 molto alta, con l'uso di opportuni aggiustamenti tecnici, e pu\u00f2 essere dell'ordine del 75-100%. Il tasso di fertilizzazione pu\u00f2 arrivare al 90% e il tasso di gravidanza ottenuto dopo congelamento di uova, uova fecondate, embrioni o blastocisti \u00e8 dell'ordine del 25-55%. Diverse nascite di bambini sani sono state riportate in letteratura dal 1999 al 2007. Recenti dati sembrano rassicurare circa gli esiti di questa procedura.\nLa letteratura scientifica si divide in relazione all'efficacia della metodica, ma stato suggerito che la vitrificazione possa essere meno traumatica sul fuso meiotico ed altre strutture cellulari ed embrionali rispetto al congelamento \"lento\".\nConclusioni.\nL'esperienza riportata finora \u00e8 tuttavia limitata, e questo suggerisce un uso moderato della metodica, fino a completa eventuale validazione clinica."}
{"id": "2411525", "revid": "287204", "url": "https://it.wikipedia.org/wiki?curid=2411525", "title": "Societ\u00e0 Sportiva Calcio Palermo 1970-1971", "text": "Questa voce raccoglie le informazioni riguardanti la Societ\u00e0 Sportiva Calcio Palermo nelle competizioni ufficiali della stagione 1970-1971.\nStagione.\nTornato in Serie B, il Palermo si classifica al 13\u00ba posto. In Coppa Italia perde tutte le tre partite della prima fase.\nBenigno De Grandi subentra a Carmelo Di Bella dopo la sconfitta per 1-0 contro la , causa dimissioni del secondo citato; la squadra si trovava al penultimo posto.\nRosa.\nPresidente: Renzo Barbera\nAltri giocatori: Luciano Savian, Andrea Agliuzza, Modica\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "2411529", "revid": "1516566", "url": "https://it.wikipedia.org/wiki?curid=2411529", "title": "George Peele", "text": "Biografia.\nFiglio di James Peele che era segretario del Christ's Hospital, studi\u00f2 all'Universit\u00e0 di Oxford, dove divenne \"Master of Arts\" nel 1579. Si trasfer\u00ec a Londra nel 1580 e tre anni dopo spos\u00f2 una ricca donna, Anna Christian, della quale dissip\u00f2 le propriet\u00e0. Viene comunemente associato agli University wits, il gruppo di drammaturghi di provenienza colta che fece dell'attenzione per la parola e per la forma drammaturgica un esempio di opera d'arte.\nAffascinato dal dramma storico, compose dapprima una favola pastorale, \"The Araygnement of Paris\", precedente al 1581 e pubblicata nel 1584, poi \"The Famous Chronicle of King Edward the First\", del 1593, sulle vicende di Edoardo I d'Inghilterra. Proprio la passione per il dramma storico fece supporre che avesse scritto, o contribuito a scrivere, lo shakeaspeariano \"Tito Andronico\", sebbene la maggior parte della critica non condivida tale pensiero. Nella sua \"The Battle of Alcazar\", rappresentata tra il 1588 ed il 1589 e stampata nel 1594, vi sono riferimenti che fanno presupporre comunanze con il \"Tito Andronico\".\nLa sua opera pi\u00f9 celebre \u00e8 \"The Old Wives' Tale\", del 1592 circa.\nMor\u00ec probabilmente di vaiolo, dopo una vita dissoluta, nel 1596."}
{"id": "2411538", "revid": "92723", "url": "https://it.wikipedia.org/wiki?curid=2411538", "title": "Placca di Okhotsk", "text": ""}
{"id": "2411539", "revid": "486946", "url": "https://it.wikipedia.org/wiki?curid=2411539", "title": "Placca di Ohotsk", "text": ""}
{"id": "2411546", "revid": "287204", "url": "https://it.wikipedia.org/wiki?curid=2411546", "title": "L'animale", "text": "L'animale \u00e8 un album raccolta di Adriano Celentano che raccoglie un'antologia di brani di maggior successo.\nIl disco.\n\"L'animale\" \u00e8 un doppio album che rappresenta le due anime di Celentano. L'opera contiene 28 brani divisi in due CD: \"Canzoni d'amore\" e \"Canzoni contro\". Il primo CD raccoglie alcune tra le pi\u00f9 belle canzoni d'amore del repertorio di Celentano, il secondo comprende alcune tra le canzoni pi\u00f9 importanti che trattano temi sociali.\nCiascun album contiene un brano inedito: il primo CD contiene \"La cura\" di Franco Battiato, il secondo \"Sognando Chernobyl\"."}
{"id": "2411548", "revid": "729019", "url": "https://it.wikipedia.org/wiki?curid=2411548", "title": "Savoia-Marchetti S.M.77", "text": "Il Savoia-Marchetti S.M.77 era il prototipo di un idrovolante da trasporto sviluppato dall'italiana Savoia-Marchetti nella seconda met\u00e0 degli anni trenta. Rappresent\u00f2 l'ultimo sviluppo della formula \"a doppio scafo\" iniziata con il Savoia-Marchetti S.55 e proseguita con l'Savoia-Marchetti S.66.\nIl velivolo, realizzato in un solo prototipo, si differenziava dal precedente S.66 per adottare 3 radiali Alfa Romeo 126 azionanti 3 eliche traenti, anzich\u00e9 i 3 Fiat A.24R V12 spingenti del predecessore.\nL'ala riprendeva quella sviluppata per il S.M.79 e presentava diverse migliorie a scafi e impennaggi."}
{"id": "2411550", "revid": "767487", "url": "https://it.wikipedia.org/wiki?curid=2411550", "title": "It Dies Today", "text": "Gli It Dies Today, a volte abbreviati in IDT, sono un gruppo metalcore/post-hardcore americano, nato nel 2001 a New York.\nStoria dei It Dies Today.\nGli It Dies Today nacquero nel 2001 a New York.\nIl 17 gennaio 2007 il cantante Nicholas Brooks ha annunciato di lasciare il gruppo. Nel periodo 2007-2012 il cantante \u00e8 stato Jason Wood.\nIl 2012 Nicholas Brooks ha annunciato di tornare a lavorare con gli It Dies Today. Nelle loro canzoni gli IDT fanno ampio uso del canto in scream, ma sono presenti anche parti pi\u00f9 melodiche e delicate."}
{"id": "2411557", "revid": "26891", "url": "https://it.wikipedia.org/wiki?curid=2411557", "title": "Savoia-Marchetti S.77", "text": ""}
{"id": "2411558", "revid": "287204", "url": "https://it.wikipedia.org/wiki?curid=2411558", "title": "Societ\u00e0 Sportiva Calcio Palermo 1971-1972", "text": "Questa voce raccoglie le informazioni riguardanti la Societ\u00e0 Sportiva Calcio Palermo nelle competizioni ufficiali della stagione 1971-1972.\nStagione.\nNella stagione 1971-1972 il Palermo disputa il campionato di Serie B, con 48 punti in classifica ottiene il terzo posto e sale in Serie A con la Ternana prima con 50 punti e la Lazio seconda con 49 punti. Retrocedono il Livorno con 26 punti, il Sorrento con 25 punti ed il Modena con 22 punti.\nDopo due anni di purgatorio in Serie B il Palermo ottiene la promozione in Serie A (la settima della sua storia), terminando il campionato al 3\u00ba posto finale con la miglior difesa del torneo con solo 22 gol subiti, dopo che ha conteso il primato alle future neopromosse e . Il punto di forza della squadra \u00e8 il \"fortino\" della Favorita, in casa la squadra conquista 34 punti sui 38 disponibili e resiste anche alle rimonte sulla lotta del salto di categoria di e . L'artefice di tutto questo \u00e8 soprattutto l'allenatore Benigno De Grandi (detto \"ninetto\"), un calciatore rosanero negli anni '50, che l'anno precedente si merit\u00f2 la conferma sulla panchina palermitana dopo che raggiunse la salvezza a met\u00e0 classifica con una gran rimonta, visto che prima del suo arrivo il club si trovava nelle zone basse della graduatoria rischiando la retrocessione. De Grandi per\u00f2 in estate, nonostante la bella stagione rosanero culminata con il ritorno in Serie A, non viene confermato per la nuova annata nella massima serie per scelte di mercato, ma verr\u00e0 sostituito da Umberto Pinardi. In Coppa Italia la compagine arriva ultima nel girone 3 della prima fase, con tre sconfitte e un pareggio. Miglior marcatore stagionale Enzo Ferrari autore di 12 reti.\nOrganigramma societario.\nArea direttiva\nArea tecnica\nArea sanitaria\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "2411559", "revid": "287204", "url": "https://it.wikipedia.org/wiki?curid=2411559", "title": "Coahuiltecan", "text": "I Coahuiltecan, noti anche come Pakawa, sono stati un popolo nativo americano vivente nel sud del Texas, presso il Rio Grande. Dopo l'arrivo degli europei, molti Coahuiltecan si ammalarono e si crede che il 90% sia morto a causa delle epidemie importate dai coloni."}
{"id": "2411560", "revid": "281901", "url": "https://it.wikipedia.org/wiki?curid=2411560", "title": "Merluccius gayi gayi", "text": ""}
{"id": "2411561", "revid": "281901", "url": "https://it.wikipedia.org/wiki?curid=2411561", "title": "Merluccius gayi peruanus", "text": ""}
{"id": "2411564", "revid": "118278312", "url": "https://it.wikipedia.org/wiki?curid=2411564", "title": "Theophilus Cibber", "text": " Inizi\u00f2 a recitare in tenera et\u00e0 e segu\u00ec il padre nella gestione teatrale. Nel 1727, Alexander Pope nella sua satira \"The Dunciad\" descrisse Cibber con tono scherzoso come un giovane che \"ti sbatte la sua persona in piena faccia\". Sul palcoscenico ewra famosa per l'interpretazione del personaggio Pistola nell'Enrico IV, parte II e di alcuni dei ruoli comici interpretati da suo padre in giovent\u00f9, ma dei critici lo accusarono di un eccesso di enfasi nella recitazione. La vita privata di Theophilus fu segnata da scandali e cattiva reputazione. Trov\u00f2 la morte in un naufragio mentre era diretto in Irlanda per una stagione teatrale a Dublino.\nCarriera artistica.\nIn qualit\u00e0 di figlio di Colley Ciber, Theophilus cominci\u00f2 a recitare all'et\u00e0 di 16 anni nel Teatro Reale di Drury Lane.\nNel 1723, divenne direttore della stagione teatrale estiva e nel 1727 fu nominato assistente del direttore durante la stagione teatrale invernale. Nel 1732, uno dei direttori, Barton Booth, vendette la sua quota a John Highmore e un altro dei dirigenti, Robert Wilks, si ammal\u00f2 e mor\u00ec. Cibber senior rimase deluso dalla partecipazione alla gestione del teatro da parte della vedova di Wilks che agiva tramite il suo rappresentante, John Ellis.\nColley Ciber abbandon\u00f2 la gestione e cedette al figlio Theophilus la sua quota partecipativa nella compagnia teatrale. Cibber junior assunse la guida della gestione del teatro nella stagione 1732-33 fin quando si ammal\u00f2. Il comportamento di Ellys e Highmore durante la sua assenza fu impostato o sul risparmio o sul fare soldi e ci\u00f2 irrit\u00f2 Theophilus con conseguente crescita dell'attrito fra di loro. Gli altri dirigenti avvicinarono Cibber senior e si offrirono di acquistare la sua quota. Senza consultarsi col figlio, Colley Cibber vendette loro la sua quota per 3.000 ghinee e questi subito misero fuori gioco Theophilus. Theophilus si pose a capo della rivolta degli attori del Drury Lane che formarono una compagnia rivale, ma informale, di attori nell'Haymarket. I Cibber, padre e figlio, fecero richiesta di una lettera-patente per esibirsi al Haymarket me venne loro rifiutata. I gestori del Drury Lane cercarono di opporsi a Cibber facendo arrestare per vagabondaggio il suo primo attore, John Harper. L'opinione pubblica si schier\u00f2 con Theophilus Cibber e Harper venne scarcerato. I gestori del Drury Lane furono sconfitti e Theophilus riprese il controllo della compagnia teatrale alle sue condizioni.\nTheofilus Cibber spos\u00f2 l'attrice Jane Johnson ed ebbero quattro figli Colley George nel 1726, Catherine nel 1727, Jane nel 1729 ed Elizabeth nel 1732. Colley George e Catherine morirono in tenera et\u00e0 mentre la loro madre mor\u00ec all'et\u00e0 di 26 anni di febbre puerperale subito dopo la nascita di Elizabeth.\nScandalo per adulterio.\nIl 21 aprile 1734, due anni dopo la morte della prima moglie, Jane, Cibber spos\u00f2 la cantante e attrice Susannah Maria Arne, sorella del musicista Thomas Arne. Insolitamente, Susannah Maria insistette per un accordo prematrimoniale che proteggesse le sue propriet\u00e0 e il reddito affidandoli a due amministratori, che le versavano periodicamente piccole somme. Theophilus non aveva accesso al denaro e nell'accordo era previsto che se Susannah fosse morta senza figli, i genitori e non il marito sarebbe stati i beneficiari dell'eredit\u00e0. La coppia ebbe due figli, Susannah nel 1735 e Caius-Gabriel nel 1736, entrambi deceduti nel primo anno di et\u00e0.\nTheophilus e Susannah Maria facevano parte della compagnia teatrale del Drury Lane diretta dal padre di Theophilus, Colley. Dal 1735, ignorando l'accordo prematrimoniale, Cibber inizi\u00f2 ad incassare personalmente il salario di sua moglie, e dal 1737, trovandosi in difficolt\u00e0 economiche, cominci\u00f2 anche a vendere gli abiti e gli effetti personali della moglie. Nel 1738, la coppia venne coinvolta in un processo riportato nelle cronache dell'epoca. I Cibber avevano dato vita con John Sloper, un signorotto di campagna, ad un m\u00e9nage \u00e0 trois dal quale Theophilus ricavava denaro. I tre misero su casa insieme a Kensington e Sloper pagava fitto e mantenimento, finch\u00e9 Cibber scapp\u00f2 in Francia per sfuggire ai creditori. Con suo grande sgomento Cibber ricevette una lettera da Susannah Maria che gli comunicava di volerlo lasciare per Sloper.\nCibber si precipit\u00f2 a tornare in Inghilterra e a negoziare un accordo con Susannah Maria e Sloper che sfoci\u00f2 in un assurdo ma riuscito rapimento di Susannah Maria dalla casa di campagna di Sloper e che si concluse con una pistolettata di Sloper a Cibber e poi tutti e tre i protagonisti restare in una stessa locanda. Theophilus releg\u00f2 la moglie in una casa a Wild Court, Great Wild Street, da dove ella vene liberata dal fratello che si introdusse nella casa facendo fuori una guardia. Theophilus ottenne l'arresto temporaneo di Thomas a Bridewell mentre Susannah Maria ritorn\u00f2 da Sloper. Come al solito avido di denaro, Cibber cit\u00f2 in giudizio Sloper per un risarcimento danni di 5.000 sterline motivato da una minaccia alla \"sua tranquillit\u00e0, alla sua felicit\u00e0 e alla sua speranza di avere discendenti\". L'accusa produsse come testimoni, i titolari della locanda, i coniugi Hayes, che ammisero di aver spoiato gli incontri di Sloper con la signora Cibber attraverso un divisorio , confermando cos\u00ec l'adulterio senza ombra di dubbio. La difesa di Sloper controbatt\u00e9 chiamando a testimoniare la domestica di casa Cibber, Anne Hopson, che rifer\u00ec che Cibber riceveva denaro da Sloper con piena coscienza della relazione extraconiugale di sua moglie. La difesa con sarcasmo apostrof\u00f2 Cibber: \"Prende soldi dall'amante della moglie, gli permette di mantenere la sua famiglia, gli consegna la moglie ed ha il coraggio di venire in tribunale a chiedere giustizia e risarcimento dei danni.\" Quindi concluse che \"non vi \u00e8 taglio di banconota abbastanza piccolo per risarcire i danni.\" La giuria fu d'accordo e concesse a Cibber la somma nominale di 10 sterline.\nIl declino.\nSloper si ritir\u00f2 nella sua tenuta e Susannah rinunci\u00f2 ad esibirsi per un po' di tempo. Quando Cibber si present\u00f2 in scena come \"Lord Foppington\" nella commedia \"The Relapse, or, Virtue in Danger\" di John Vanbrugh venne bersagliato con frutta e spazzatura. L'anno successivo, il 1739, quando sua moglie, il suo amante ed i figli erano scomparsi, Cibber inizi\u00f2 un'altra azione legale contro Sloper, con la richiesta di 10.000 sterline per il \"sequestro\" di sua moglie. Questa volta venne indennizzato con la somma di 500 sterline. Susannah, perch\u00e9 lo scandalo si placasse, si rec\u00f2 in Irlanda per una stagione concertistica con Handel, al suo ritorno inizi\u00f2 a recitare con David Garrick al Drury Lane conquistando un successo come protagonista di tragedie. Cibber perse la sua influenza nell'ambiente teatrale e trascorse i suoi ultimi anni passando di locale in locale recitando in parti occasionali. Il suo stile di recitazione era ormai fuori moda e impopolare, cos\u00ec cominci\u00f2 a darsi al bere.\nIl padre di Theophilus mor\u00ec l'11 dicembre 1757, lasciando al figlio 50 sterline di eredit\u00e0. Il giorno seguente Theophilus scrisse al Lord Ciambellano, il Duca di Newcastle, chiedendogli di farlo lavorare in un teatro. Il necrologio scritto da Theophilus per suo padre fu recitato da lui in vesti da lutto ma non ebbe una buona accoglienza ed egli fu costretto a cercare ingaggi altrove. Thomas Sheridan gli offr\u00ec di recitare allo Smock Alley Theatre di Dublino. Mentre era in viaggio verso l'Irlanda, la nave \"Dublin Trader\" con circa 60 passeggeri a bordo, fu colta da una tempesta e naufrag\u00f2 sulle coste scozzesi. Theophilus Cibber fu dato per disperso in mare.\nScrittore.\nAll'et\u00e0 di 17 anni Cibber adatt\u00f2 l'Enrico VI di Shakespeare, in \"An Historical Tragedy of the Civil Wars in Reign of King Henry VI\". Successivamente adatt\u00f2 \"Romeo e Giulietta\", in una versione in cui recit\u00f2 con una delle sue figlie. Le opere di Theophilus, che comprendono la ballata \"Patie and Peggie\", la commedia \"The Lover\", la farsa \"The Auction\" e la pantomima \"The Harlot's Progress\", non sono di grande pregio. Queste opere sono state pubblicate in una edizione moderna da David Mann in 1981.\nLa paternit\u00e0 letteraria di Theophilus per l'opera \"Lives of the Poets of Great Britain and Ireland, to the Time of Dean Swift\" (1753) \u00e8 controversa; Samuel Johnson sosatenne che fu scritta da Robert Shiels. La maggior parte di quest'opera \u00e8 tratta da precedenti opere di Gerard Langbaine e Giles Jacob. Altre opere attribuite a Theophilus sono \"A Letter from Theophilus Cibber to John Highmore\" (1733), \"A Lick at a Liar: or Calumny Detected. Being an Occasional Letter to a Friend\" (1752), \"An Epistle from Mr Theophilus Cibber to David Garrick, esq.\" (1755), e \"Two Dissertations on the Theatres\" (1756), che nonostante il titolo \u00e8 in tre parti.\nNel mese di aprile del 1740, il padre di Theophilus pubblic\u00f2 un'autobiografia, \"An Apology for the Life of Colley Cibber, Comedian\", che ebbe un grande successo commerciale. Poco dopo, Theophilus pens\u00f2 di pubblicare una sua autobiografia e inizi\u00f2 a raccogliere anticipi da potenziali lettori. In luglio venne pubblicato, \"An Apology for the Life of Mr. T[heophilus] C[ibber], Comedian: Being a Proper Sequel to The Apology for the Life of Mr. Colley Cibber, Comedian, with an Historical View of the Stage to the Present Year / Supposed to be Written by Himself in the Style and Manner of the Poet Laureate\", ma Theophilus non ne era l'autore. Questa pubblicazione si rivel\u00f2 essere un attacco contro i Cibber, padre e figlio, modellato sull'autobiografia scandalistica di Colley Cibber. Theophilus sostenne di aver restituito gli abbonamenti ricevuti e minacci\u00f2 di querelare gli editori, ma non se ne fece nulla. L'autore non venne mai scoperto, ma ne venne sospettat Henry Fielding. Wilbur Lucius Cross, biografo di Fielding, riteneva che Fielding \"in realt\u00e0 non scrisse il libro, [ma] in segreto, senza dubbio, doveva aver prestato il suo aiuto qui e l\u00e0 nel testo\"."}
{"id": "2411570", "revid": "110157", "url": "https://it.wikipedia.org/wiki?curid=2411570", "title": "Museo archeologico nazionale di Fratta Polesine", "text": "Il Museo archeologico nazionale di Fratta Polesine \u00e8 un museo statale, inaugurato il 21 febbraio 2009. Sorge all'interno della barchessa settentrionale del complesso palladiano di Villa Badoer e costituisce l'esito di pi\u00f9 di 40 anni di ricerche archeologiche nel territorio polesano, in particolare per quanto riguarda la tarda Et\u00e0 del bronzo. I reperti esposti, tra i pi\u00f9 notevoli certamente in ambito europeo, si riferiscono ai villaggi che sorsero presso l'antico fiume Po durante l\u2019et\u00e0 del Bronzo finale, tra il XII e il X secolo a.C.: il corpus di manufatti pi\u00f9 consistente riconduce al villaggio di Frattesina e alle necropoli ad essa associate, scoperte in localit\u00e0 Narde e Fondo Zanotto a Fratta Polesine.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale del Veneto, nel dicembre 2019 divenuto Direzione regionale Musei.\nIl percorso museale.\nPiano terra.\nL\u2019abitato di Frattesina.\nIl percorso museale si snoda in diverse sezioni, aprendosi (sale I e II) con un approfondimento degli insediamenti lungo l'antico ramo del Po nell'et\u00e0 del Bronzo recente (Larda di Gavello e Castelnovo Bariano) e nell'et\u00e0 del Bronzo finale (Mariconda di Melara e Villamarzana), quindi mostrando alcuni dei principali siti dell\u2019et\u00e0 del Bronzo finale del Veneto (Montagnana, Treviso, Gazzo Veronese, Veronella, Garda). La sezione si conclude con l\u2019analisi dell'ambiente come doveva presentarsi all'epoca e la fauna che lo popolava.\nLa vita quotidiana.\nRestando al piano terra, la sala III offre al visitatore una panoramica sulla vita e sulle attivit\u00e0 artigianali e di sussistenza che gli abitanti di Frattesina svolgevano quotidianamente durante la tarda et\u00e0 del bronzo. Vengono descritte le principali attivit\u00e0 legate alla preparazione e cottura dei cibi (forni, olle ed ollette), la filatura (fuseruole e rocchetti in ceramica), la tessitura (pesi da telaio), il gioco e il culto con alcuni materiali specifici rinvenuti nell\u2019insediamento di Frattesina (un disco solare in lamina d\u2019oro, figurine fittili antropomorfe e zoomorfe). Diversi sono inoltre gli oggetti che testimoniano le attivit\u00e0 di sussistenza quali agricoltura, caccia e pesca.\nLe attivit\u00e0 artigianali.\nNotevole risulta la fattura dei manufatti riconducibili alle attivit\u00e0 artigianali, cos\u00ec numerosi, da indurre a pensare ad una produzione non solo destinata al normale fabbisogno interno della comunit\u00e0, ma destinata anche all'esportazione, a raggio medio ed ampio, sicuramente facilitata dalla presenza dell\u2019antico ramo del fiume Po.\nSono state attestate le lavorazioni specializzate dei metalli (bronzo, piombo ed oro), dell'argilla, del vetro (senza confronti nel panorama europeo in questa fase), dell'osso animale e del palco di cervo. Il rinvenimento di alcune materie prime di chiara provenienza esotica (frammenti di uova di struzzo, blocchetti non lavorati di avorio e Ambra (resina) suggerisce che l'importazione di tali supporti era finalizzata alla loro trasformazione in manufatti di pregio destinati, in parte, ad essere immessi nuovamente sul mercato lungo le gi\u00e0 frequentate rotte commerciali.\nIl \"Tesoretto\".\nUn posto speciale spetta al cosiddetto \"Tesoretto\", un ripostiglio scoperto all\u2019interno dell'abitato di Frattesina. Esso \u00e8 formato da diversi elementi distintivi e preziosi quali pettini in avorio, perline di vetro, uovo di struzzo e ambra, vari ornamenti bronzei contenuti, presumibilmente in un recipiente bronzeo del quale sono stati rinvenuti alcuni lacerti in fase di scavo.\nPrimo piano.\nLe necropoli di Frattesina.\nIl primo piano del Museo Archeologico Nazionale di Fratta Polesine (sala IV) \u00e8 interamente dedicato alle necropoli rinvenute in localit\u00e0 Fondo Zanotto, e in localit\u00e0 Narde (sulla sponda opposta del fiume), ciascuna a poche centinaia di metri di distanza dall'abitato antico. Il rituale funerario prevalentemente riscontrato \u00e8 la cremazione, anche se sono presenti rari esempi di deposizione in fossa. Il corredo del defunto \u00e8 composto tipicamente da un'urna biconica contenente le ceneri e le ossa ed oggetti di ornamento o strumenti in varie modalit\u00e0.\nTra tutte le sepolture, quasi un migliaio quelle rinvenute, alcune decine quelle esposte, spiccano due tombe maschili, certamente riferibili ad individui con un importante ruolo sociale, poich\u00e9 presentano all'interno del corredo una spada in bronzo, ridotta in frammenti volontariamente al fine di una completa defunzionalizzazione, generalmente non presente nei corredi coevi dell'Italia settentrionale: una di esse presenta i ribattini dell\u2019impugnatura realizzati in oro, configurandosi come un oggetto di eccezionale valore e fattura. L\u2019esposizione si conclude con una ricostruzione, realizzata nel 2013, di un contesto funerario in fase di scavo, composto da un tumulo, rappresentato in sezione e da due sepolture ad inumazione provenienti dalle necropoli.\nL'installazione \u00e8 integrata da un video in computer graphic che descrive le fasi principali del rito funerario a Frattesina, in particolare nella necropoli di Narde, dal momento del trasporto della salma attraversando il Po con canoe, alla cremazione, alla definitiva sepoltura."}
{"id": "2411575", "revid": "198277", "url": "https://it.wikipedia.org/wiki?curid=2411575", "title": "Sergio Girardi", "text": "Caratteristiche tecniche.\nNonostante il ruolo, si dimostr\u00f2 abile nel battere i calci di rigore. Durante la sua carriera a Palermo, i tifosi rosanero lo soprannominarono \"Formaggino Mio\" per l'abitudine di gridare ai compagni \"Mio!\" durante le uscite aeree in area di rigore.\nCarriera.\nEsord\u00ec in Serie A con la maglia del il 1\u00ba ottobre 1967, in Mantova- (0-0).\nGioc\u00f2 in massima serie anche con le maglie della suddetta Inter, del e del , conquistando inoltre due promozioni in massima serie, nella stagione 1971-1972 con i rosanero, e nell'annata 1975-1976 con i rossobl\u00f9. Pass\u00f2 ai liguri nella trattativa che port\u00f2 Giuseppe Spalazzi in Sicilia.\nCoinvolto inizialmente nel 1980 nello scandalo del \"Totonero\", e per questo arrestato il 23 marzo, non sub\u00ec nessuna condanna sportiva.\nNello stesso anno torn\u00f2 a giocare a Mantova, in Serie C1, dove rimase per quattro stagioni. Si ritir\u00f2 nel 1985, dopo un'ultima stagione disputata con la maglia del , in Interregionale.\nIn carriera ha totalizzato complessivamente 111 presenze in Serie A e 224 presenze in Serie B."}
{"id": "2411576", "revid": "287204", "url": "https://it.wikipedia.org/wiki?curid=2411576", "title": "Epix", "text": "Epix \u00e8 stata una collana da edicola uscita come supplemento a Urania Mondadori tra il 2009 e il 2010 che raccoglieva romanzi di genere fantastico (fantasy, horror e del soprannaturale in genere).\nLe sue uscite erano a cadenza mensile dal giugno del 2009; dopo due mesi di numeri doppi, dall'agosto dello stesso anno \u00e8 uscito un solo un numero a mese. Con un comunicato del direttore editoriale Sergio Altieri, il giorno 5 luglio 2010 \u00e8 stata resa nota la chiusura della collana. \"Lupo delle tenebre\" di Nicholas Pekearo \u00e8 stato quindi l'ultimo volume pubblicato."}
{"id": "2411579", "revid": "11959", "url": "https://it.wikipedia.org/wiki?curid=2411579", "title": "Kwarezm", "text": ""}
{"id": "2411580", "revid": "352448", "url": "https://it.wikipedia.org/wiki?curid=2411580", "title": "Preboreale", "text": ""}
{"id": "2411581", "revid": "123443486", "url": "https://it.wikipedia.org/wiki?curid=2411581", "title": "Lucien Favre", "text": "Carriera.\nGiocatore.\nDa calciatore vest\u00ec le maglie di Losanna, Neuch\u00e2tel Xamax, e .\nConta 24 presenze e un gol in nazionale, con cui gioc\u00f2 dal 1981 al 1989.\nAllenatore.\nNel 1993 intraprese la carriera di allenatore, alla guida dell'Echallens, sulla cui panchina rimase per due anni. Nel 1997 fu ingaggiato dall'Yverdon, che allen\u00f2 fino al 2000, quando fu chiamato dal Servette. Dopo un biennio con il club di Ginevra, nel 2003 si trasfer\u00ec allo Zurigo, diretto fino al 2007.\nNel 2007 accett\u00f2 la chiamata dell'Hertha Berlino che allen\u00f2 fino all'esonero del 28 settembre 2009. Il 14 febbraio 2011 diventa nuovo allenatore del Borussia M\u00f6nchengladbach, sostituendo l'esonerato Michael Frontzeck. Raggiunge la squadra che si trova in ultima posizione, e riesce a portarla prima agli spareggi salvezza contro la terza classificata della Zweite Bundesliga, il , vincendo all'andata e pareggiando al ritorno, consentendo ai Fohlen di rimanere nella massima serie. L'anno seguente \u00e8 la quarta stagione consecutiva per il Gladbach in Bundesliga, e comincia nel migliore dei modi, battendo il all'Allianz Arena. La stagione \u00e8 piena di soddisfazioni, e la squadra ottiene importantissimi risultati, che la portano sempre pi\u00f9 in alto per lottare in un posto nella prossima UEFA Champions League. A met\u00e0 campionato la squadra \u00e8 terza, con una serie incredibile di vittorie. Dopo alcune partite tentennate, il Gladbach \u00e8 quarto, a pi\u00f9 dieci dalle inseguitrici a meno sei giornate dalla fine della stagione, con grandi possibilit\u00e0 di qualificarsi addirittura in UEFA Champions League. Termina il campionato al 4\u00ba posto, guadagnandosi cos\u00ec la possibilit\u00e0 di giocare i preliminari UEFA Champions League.\nDopo un avvio disastroso in campionato ed in Champions League, con cinque sconfitte su cinque fra campionato e coppe e culminato con le prime contestazioni dei tifosi, il 20 settembre 2015 rassegna le dimissioni dopo 4 anni di grandi risultati.\nPer la stagione 2016-2017 viene ingaggiato dal Nizza, nel massimo campionato francese. L'esperienza con i nizzardi inizia con undici partite senza sconfitte, oltre all'ottenimento, con una giornata di anticipo, del titolo di campione d'inverno della Ligue 1, poi chiusa al terzo posto, con qualificazione alla UEFA Champions League. Sul fronte europeo la squadra, in Europa League, termina il cammino nella fase a gironi, nella quale si classifica ultima nel proprio girone con 6 punti, a un solo punto dal secondo e terzo posto. Conclusa all'ottavo posto in campionato l'annata seguente, Favre lascia il Nizza il 19 maggio 2018.\nIl 22 maggio 2018 firma un contratto biennale con il Borussia Dortmund, con cui vince la Supercoppa di Germania 2019 contro il Bayern Monaco. Il 13 dicembre 2020, malgrado il superamento del girone di Champions con il primo posto, Favre viene esonerato dopo la sconfitta per 5-1 subita in casa contro lo , con la squadra al quinto posto.\nStatistiche.\nStatistiche da allenatore.\n\"Statistiche aggiornate al 27 novembre 2020.\" In grassetto le competizioni vinte."}
{"id": "2411583", "revid": "384917", "url": "https://it.wikipedia.org/wiki?curid=2411583", "title": "Prima di morire (volume)", "text": "Prima di morire (titolo originale \"Trouble in Triplicate\") \u00e8 un volume di Rex Stout che raccoglie tre romanzi brevi con protagonista Nero Wolfe, e pubblicato per la prima volta negli Stati Uniti nel 1949 presso \"Viking Press\"."}
{"id": "2411585", "revid": "442418", "url": "https://it.wikipedia.org/wiki?curid=2411585", "title": "St Marys Association Football Club", "text": "Il St Marys Association Football Club \u00e8 una societ\u00e0 calcistica di Douglas, Isola di Man. Milita nella Premier League, la massima divisione del campionato nazionale."}
{"id": "2411589", "revid": "767487", "url": "https://it.wikipedia.org/wiki?curid=2411589", "title": "Sandro Vanello", "text": "Caratteristiche tecniche.\nEra una mezzala con ottima visione di gioco e intelligenza tattica.\nCarriera.\nDi famiglia benestante, cresciuto nelle giovanili dell'Inter, ha esordito in Serie A con la maglia del Verona il 29 settembre 1968 in -Hellas Verona (1-1), prima giornata del campionato 1968-1969 subentrando ad inizio ripresa. Il suo esordio \u00e8 in qualche modo storico in quanto \u00e8 il primo calciatore di movimento a subentrare dalla panchina essendo stato introdotto il \"numero 13\" solo da quella stagione, e senza dubbio fortunato in quanto realizza la rete del provvisorio vantaggio dei veneti. Nel corso della stagione totalizza 18 presenze di cui 12 entrando a gara in corso, ed andando a segno in 4 occasioni, con una doppietta nella vittoria gara esterna all'Olimpico contro la , contribuendo alla salvezza degli scaligeri.\nLa buona stagione convince i dirigenti nerazzurri a farlo tornare alla base, e nell'annata 1969-1970, conclusa dall'Inter al secondo posto, disputa 8 incontri di campionato, andando a segno nella goleada al Ferraris contro la . Viene poi ceduto al appena retrocesso in Serie B.\nCon la maglia rosanero numero 10 gioca cinque stagioni, quattro in Serie B ed una in Serie A, conquistando la promozione in Serie A nell'annata 1971-1972, e raggiungendo la finale di Coppa Italia 1973-1974 persa ai rigori col Bologna. Era amico intimo di Ferruccio Barbera, figlio del Presidente Renzo, e non aveva buoni rapporti con il tecnico Corrado Viciani. Della squadra fu anche il capitano.\nNell'estate 1975 passa proprio al Bologna, che lo not\u00f2 nella gi\u00e0 citata finale di Coppa Italia, con il compito di sostituire l'appena ritiratosi Giacomo Bulgarelli. Dopo un'annata da titolare senza nessuna rete segnata nelle 21 presenze, ad ottobre 1976 viene ceduto in prestito in Serie B alla . Rientra a Bologna per il campionato 1977-1978, nel quale scende in campo in 4 occasioni.\nIn carriera ha collezionato complessivamente 75 presenze e 6 reti in Serie A e 151 presenze e 13 reti in Serie B.\nDopo il ritiro.\nCessata l'attivit\u00e0 agonistica and\u00f2 a vivere a Trieste. Nel frattempo si era laureato in architettura, aprendo uno studio a Gorizia e un altro ad Udine, in cui ha esercitato la professione di architetto. Inizi\u00f2 l'Universit\u00e0 a Milano, completandola nel 1976 una volta trasferitosi a Palermo; la votazione finale \u00e8 stata di 105/110.\n\u00c8 stato, nei primi anni ottanta, anche presidente della Pallacanestro Gorizia ai tempi sponsorizzata Segafredo e consigliere della Lega Basket, dedicandosi a questo sport e all'azienda di famiglia dopo il ritiro."}
{"id": "2411593", "revid": "256896", "url": "https://it.wikipedia.org/wiki?curid=2411593", "title": "K\u016bgish\u014d", "text": ""}
{"id": "2411599", "revid": "287204", "url": "https://it.wikipedia.org/wiki?curid=2411599", "title": "Rushen United Football Club", "text": "Il Rushen United Football Club \u00e8 una societ\u00e0 calcistica di Port Erin, Isola di Man. Milita nella Premier League, la massima divisione del campionato nazionale."}
{"id": "2411603", "revid": "1543377", "url": "https://it.wikipedia.org/wiki?curid=2411603", "title": "Royal Bafokeng Stadium", "text": "Il Royal Bafokeng Stadium \u00e8 uno stadio multiuso di Phokeng, a circa dodici chilometri dal centro cittadino di Rustenburg, in Sudafrica.\nInaugurato nel 1999, la sua costruzione \u00e8 stata finanziata interamente dalla comunit\u00e0 di \"Royal Bafokeng\", un'entit\u00e0 amministrativa che, terminato l'apartheid, vinse una battaglia legale ottenendo cos\u00ec il diritto al 20% sull'estrazione del platino fatta sulle loro terre.\nLa capienza dell'impianto \u00e8 stata portata da 38.000 a 42.000 posti in vista del . Quattro partite della prima fase e due della seconda si sono svolte in esso. Nel frattempo, lo stadio ha ospitato tre gare della Confederations Cup 2009.\nViene prevalentemente utilizzato per il rugby e solo sporadicamente anche per atletica e calcio, in quanto la citt\u00e0 di Rustenburg non ha club calcistici\nIl Royal Bafokeng Stadium si trova ad un'altitudine di 1.153 metri sopra il livello del mare, ed \u00e8 a circa un'ora e mezza di macchina da Johannesburg.\nCampionato mondiale di calcio 2010.\nLo stadio \u00e8 uno degli impianti che hanno ospitato il Campionato mondiale di calcio 2010.\nDi seguito sono presenti le gare in esso disputate durante la rassegna mondiale 2010:"}
{"id": "2411605", "revid": "1528507", "url": "https://it.wikipedia.org/wiki?curid=2411605", "title": "Booz &amp; Company", "text": "Booz &amp; Company \u00e8 una delle prime societ\u00e0 di consulenza strategica e direzionale al mondo, lavora a stretto contatto con le pi\u00f9 importanti organizzazioni per aumentarne la loro competitivit\u00e0 e quindi il loro valore. Fondata nel 1914 da Edwin Booz, Booz &amp; Company \u00e8 un partenariato, interamente posseduta e gestita dai suoi circa 200 partner. Ha 60 uffici in 33 paesi nel mondo.\nLa compagnia si \u00e8 recentemente separata da Booz Allen Hamilton, accorpando tutto lo staff assegnato a clienti privati (\"commercial business consulting\") e a societ\u00e0 governative al di fuori degli USA (\"government business consulting\"), mentre Booz Allen Hamilton si \u00e8 focalizzata esclusivamente sulle agenzie governative statunitensi. Attualmente le due compagnie, che hanno firmato un accordo di non concorrenza fino al 2011, continuano a cooperare su specifiche opportunit\u00e0 e iniziative.\nNel 2009 Booz &amp; Company ha acquisito la societ\u00e0 di consulenza americana Katzenbach Partners e ha stretto collaborazioni con la societ\u00e0 greca Kantor. Il 23 dicembre del 2013, i partners della societ\u00e0 annunciano l'approvazione dell'acquisizione da parte di PricewaterhouseCoopers.\nStoria.\nBooz &amp; Company \u00e8 stata fondata da Edwin G. Booz, uno studente della Northwestern University di Chicago laureato in Economia e un master in Psicologia, con tesi su \"Mental Tests for Vocational Fitness\".\nDopo gli studi alla Northwestern University nel 1914 Edwin Booz sviluppo' l'idea che le compagnie avrebbero avuto maggiori chance di successo se avessero ricercato l'opinione e la consulenza di professionista esperto che fosse esterno all'organizzazione. Questa teoria si tradusse presto in una nuova professione per l'epoca \u2014 la management consulting \u2014 che egli seppe implementare nella compagnia che oggi porta il suo nome. Booz fond\u00f2 a Chicago una piccola societ\u00e0 di consulenza, che due anni dopo lui e due altri partner trasformarono nella Business Research and Development Company, che svolgeva studi e ricerche per aziende commerciali ed industriali. Questo servizio, che Booz dichiar\u00f2 essere il primo di questo tipo nel Midwest, presto attrasse clienti come Goodyear Tire &amp; Rubber Company, Chicago's Union Stockyards, Transit Company e anche Canadian &amp; Pacific Railroad.\"\nBooz ebbe incarichi di rilievo nei suoi primi anni, come la divisione di Ma Bell e negli anni '60 supporto' l'organizzazione della National Football League americana.\nNel 1970, Booz Allen divenne una societ\u00e0 per azioni con una offerta pubblica di acquisto di azioni a $24 per azione. La quotazione continu\u00f2 fino al 1976 quando fu riacquistata dai partner.\nContributi.\nBooz &amp; Company ha sviluppato il concetto di \"capitale umano\" negli anni '40, il \"ciclo di vita del prodotto\" negli anni '50, la \"gestione della catena di distribuzione\" negli anni '80, la \"\"smart customization\" negli anni '90 e l'\"organizational DNA\" nel primo decennio del millennio.\nConcorrenza.\nBooz &amp; Company \u00e8 posizionata stabilmente tra le prime 4 societ\u00e0 di consulenza strategica al mondo e tra le prime 2 nel settore Energy. Compete a livello globale principalmente con McKinsey &amp; Company, Accenture, Arthur D. Little, Bain &amp; Company, Roland Berger e Boston Consulting Group.\nAssunzione e formazione.\nBooz &amp; Company recluta candidati dalle migliori \"business school\" e universit\u00e0 del mondo, e in molti casi anche da aziende multinazionali di successo. Il processo di assunzione \u00e8 altamente competitivo e rigoroso, e tipicamente l'intervista di selezione richiede competenze di analisi e forti capacit\u00e0 relazionali.\nIn Italia Booz &amp; Company assume per la posizione di \"Consultant\" neolaureati a pieni voti presso le migliori universit\u00e0 del paese, tra le quali il Politecnico di Milano, la Bocconi, il Politecnico di Torino, La Sapienza di Roma e la LUISS. Per la posizione di \"Associate\"\" vengono ricercati profili in possesso di master in \"business administration\" conseguiti presso le top 20 business school al mondo.\nBooz &amp; Company sponsorizza per i suoi migliori \"Consultant\" e \"Senior Consultant\" l'iscrizione a corsi di Master in Business Administration (MBA) presso business school di prestigio e garantisce al ritorno la riassunzione nella posizione di \"Associate\".\nPresenza in Italia.\nBooz &amp; Company \u00e8 presente in Italia a Milano (dal 1985) e Roma (dal 1994). Fino all\u2019acquisizione da parte di PwC nel 2014, l\u2019Amministratore Delegato dell'ufficio italiano \u00e8 stato Luigi Pugliese, coadiuvato dagli altri partner Giorgio Biscardini, Cristiano Rizzi ed Enrico Strada. A seguito dell\u2019acquisizione, la guida di Booz &amp; Company in Italia \u00e8 stata assunta dalla leadership di PwC Italia."}
{"id": "2411609", "revid": "1504506", "url": "https://it.wikipedia.org/wiki?curid=2411609", "title": "Classificazione di Blytt-Sernander", "text": "La classificazione, o sequenza, di Blytt-Sernander \u00e8 una serie di periodi (o fasi) climatici del Nord Europa basati sullo studio delle torbiere danesi fatto da Axel Gudbrand Blytt (1876) e Rutger Sernander (1908). La classificazione venne incorporata in una sequenza di zone di polline successivamente definita da Lennart von Post, uno dei fondatori della palinologia.\nDescrizione.\nGli strati nella torba furono notati per la prima volta da Heinrich Dau nel 1829. L'Accademia Reale Danese di Scienze e Lettere offr\u00ec un premio a chi fosse stato in grado da darne una spiegazione. Blytt ipotizz\u00f2 che gli strati pi\u00f9 scuri fossero stati depositati in periodi pi\u00f9 secchi; i pi\u00f9 chiari, nei periodi pi\u00f9 umidi, definendoli con i termini \"Atlantico\" (caldo, umido) e \"Boreale\" (freddo, secco). Nel 1926 Carl Albert Weber not\u00f2 dei confini netti (in tedesco \"grenzhorizont\") in depositi di torba in Germania, che combaciavano con la classificazione di Blytt. Sernander defin\u00ec i periodi \"sub-boreale\" e \"sub-atlantico\", come pure i tardi periodi glaciali. Altri scienziati da allora hanno aggiunto ulteriori informazioni.\nLa classificazione venne fatta prima dello sviluppo di pi\u00f9 accurati metodi di datazione, come quella effettuata con il C-14 e gli stadi isotopici dell'ossigeno. Attualmente il lavoro dei geologi in differenti regioni riguarda livelli marini, torbiere e campioni di carote di ghiaccio, con una variet\u00e0 di metodi e uno sguardo verso ulteriori verifiche e perfezionamenti della sequenza di Blytt-Sernander. Essi arrivano cos\u00ec a vedere una corrispondenza generale tra l'Eurasia e il Nord America.\nLe fluttuazioni dei mutamenti climatici sono pi\u00f9 complesse di quanto un periodo di Blytt-Sernander possa identificare. Per esempio, recenti carotaggi di torbe del Fiordo di Roskilde e anche del Lago Kornerup in Danimarca evidenziano da 40 a 62 strati distinguibili di polline. Tuttavia non \u00e8 stato ancora proposto un modello sostitutivo universalmente accettato.\nProblemi.\nDatazione e calibratura.\nOggi la sequenza di Blytt-Sernander \u00e8 stata convalidata da una grande variet\u00e0 di metodi di datazione scientifica, principalmente con le date del C-14 ottenute dalla torba. Le date pi\u00f9 arcaiche del C-14 sono non-calibrate; vale a dire che esse furono derivate assumendo un grado costante di assorbimento di C-14 nel materiale analizzato nel corso del tempo. Invece la concentrazione del radiocarbonio nell'atmosfera \u00e8 cambiata nel corso del tempo e pertanto le datazioni con il radiocarbonio devono essere calibrate.\nLe date possono in qualche grado essere corrette confrontando la data non-calibrata con le date note attinte da metodi pi\u00f9 accertati, come il conteggio e il confronto degli anelli di accrescimento degli alberi. Di solito viene migliorata la data non-calibrata con un grafico appropriato, o un \u201ccurva\u201d, in modo da ottenere la data calibrata. La Calibratura suppone che il tasso moderno di assorbimento \u00e8 quello noto nel 1950, quando inizi\u00f2 la calibratura. Le date BP, Prima del Presente (\"before present\") si riferiscono al 1950: da allora l\"'inquinamento\" atmosferico prodotto dalle armi nucleari ha alterato la concentrazione atmosferica. Anche con lo \"standard\" del 1950, rimane sempre una questione di precisione. Nessuna data fornita da qualsiasi sorgente pu\u00f2 essere sicuramente scartata come \u201cerrata\u201d. Il miglior metodo di datazione basa le date stimate su un \"andamento\" di date, salvo che una o qualcuna di esse si sappia essere pi\u00f9 accurata.\nNella letteratura e su Internet, perci\u00f2, il lettore pu\u00f2 osservare le cronologie che sono separate una dall'altra da circa un migliaio di anni. La differenza \u00e8 causata dalla calibratura o dalla sua mancanza. La differenza aumenta andando indietro nel tempo. Spesso, tuttavia, se la data \u00e8 calibrata, essa non \u00e8 specificata o, se lo \u00e8, \u00e8 sbagliata. Singole date o periodi definiti da date terminali sono date stimate. L'autore pu\u00f2 preferire elencare le date derivate dall'analisi. Le date terminali sarebbero soltanto considerate come punti finali convenzionali; vale a dire, solo raramente si pu\u00f2 dire con precisione e accuratezza che un evento o serie di eventi iniziarono o finirono in quell'anno, ma singole date sono pi\u00f9 convenienti di una serie di date sparse.\nCorrelazione fra discipline.\nLa classificazione di Blytt-Sernander \u00e8 stata usata come una struttura temporale per le culture archeologiche d'Europa e d'America. Alcuni si sono spinti cos\u00ec avanti da identificare gli stadi della tecnologia nel Nord Europa assegnandoli a periodi specifici; tuttavia, questo approccio \u00e8 una riduzione semplicistica generalmente non accettata. Non c'\u00e8 ragione, per esempio, perch\u00e9 gli europei settentrionali smettessero di usare il bronzo e iniziassero ad utilizzare improvvisamente il ferro proprio all'inizio del Subatlantico, nel 600 a.C. Nel caldo periodo Atlantico, la Danimarca era occupata da culture mesolitiche, piuttosto che neolitiche, nonostante le evidenze climatiche. \u00c8 da tener presente che gli stadi della tecnologia differiscono notevolmente su scala globale.\nLa sequenza.\nLe fasi del Pleistocene e le date approssimate calibrate (vedi sopra) sono:\nLe fasi dell'Olocene sono:\nSpecie come marcatori.\nAlcuni generi/specie di piante (utilizzate come marcatori) studiate nella torba sono\nPi\u00f9 sfagno appare nei periodi umidi. I periodi secchi vengono messi meglio in evidenza dall'andamento degli anelli di accrescimento annuale evidenziabili in tronchi di betulla e pino sezionati alla base."}
{"id": "2411612", "revid": "767487", "url": "https://it.wikipedia.org/wiki?curid=2411612", "title": "DJ Kentaro", "text": "\u00c8 arrivato 3\u00ba alle finali del tecnico DMC World DJ nel 2001 e vinto nel 2002 all'et\u00e0 di 20 anni. Riuscendo in questa impresa \u00e8 stato il primo Asiatico a vincere le finali del DMC World DJ, ricevendo il massimo punteggio nella storia dei DMC.\n\u00c8 stato segnato nel Ninja Tune independent record label ed ha lasciato un mix di acciaio solido, album uscito nel settembre 2005, intitolato On The Wheels of Solid Steel. Le tracce nell'album sono nate esclusivamente per il ritorno del catalogo Ninja Tune.\nKentaro recentemente ha supportato artisti come The Roots e The Pharcyde. Kentaro \u00e8 ben conosciuto per aver remixato diverse canzoni della megastella giapponese Ayumi Hamasaki."}
{"id": "2411618", "revid": "17204", "url": "https://it.wikipedia.org/wiki?curid=2411618", "title": "FIFA Manager 08", "text": ""}
{"id": "2411620", "revid": "767487", "url": "https://it.wikipedia.org/wiki?curid=2411620", "title": "Isopet", "text": "Isopet, o Ysopet \u00e8 il nome dato in epoca medievale a raccolte in lingua francese di favole, genere letterario di cui Esopo era ritenuto l'inventore.\nStoria.\nDurante il medioevo i volgarizzamenti esopici in lingua francese, come pi\u00f9 tardi in lingua italiana, furono numerosi. Le favole di Esopo, o presunte tali, in epoca medievale erano giunte attraverso due vie distinte: \nDalla prima silloge nel XII secolo nacquero:\nGli ultimi due \"isopet\" diedero origine, in Italia, alle volgarizzazioni del XIV e del XV secolo note col nome di Esopo volgare. Gualterus Anglicus fu tradotto in varie regioni italiane, soprattutto in Veneto; dall'\"Isopet\" di Maria di Francia derivarono invece gli esopi toscani detti \"Palatino\" e \"Laurenziano\". Nello stesso periodo in Germania veniva pubblicata l'\"Esopo\" in lingua tedesca dell'umanista Burkard Waldis.\nUn \"Isopet\" del XV secolo fu la volgarizzazione in prosa di Esopo da parte di Guillaume Tardif, dopo che dall'Italia giunse in Francia la versione latina delle favole di Esopo tradotte da Lorenzo Valla"}
{"id": "2411621", "revid": "36426", "url": "https://it.wikipedia.org/wiki?curid=2411621", "title": "Mercatale Val di Pesa", "text": ""}
{"id": "2411623", "revid": "1776051", "url": "https://it.wikipedia.org/wiki?curid=2411623", "title": "Karkelo", "text": "Karkelo \u00e8 il sesto studio album del gruppo musicale finlandese Korpiklaani. Il titolo significa \"danze\", \"balli\" in finlandese.\nProduzione.\nLa band ha iniziato le registrazioni nel febbraio 2009, mentre la data d'uscita \u00e8 stata fissata nel 26 giugno. La registrazione della batteria \u00e8 avvenuta nel Petrax Studio di Hollola mentre il resto degli strumenti sono stati incisi nei Grooveland Recording Studio di Lahti, citt\u00e0 di cui i Korpiklaani sono originari. Per promuovere l'uscita dell'album, la band ha intrapreso il primo tour negli Stati Uniti, in aprile e maggio.\nTre versioni del singolo \"Vodka\" sono state pubblicate in maggio, in anticipo rispetto alla data d'uscita dell'album. La traccia bonus del singolo \u00e8 \"Juodaan Viinaa\"."}
{"id": "2411625", "revid": "599013", "url": "https://it.wikipedia.org/wiki?curid=2411625", "title": "Brian Baloyi", "text": "Carriera.\nDebutt\u00f2 come professionista nel 1993 con il Kaizer Chiefs. Nel 2004 si \u00e8 trasferito al Mamelodi Sundowns.\nConvocato per la prima volta nella Nazionale sudafricana nel 1997, ha partecipato con essa al in Francia ed al torneo olimpico del 2000 a Sydney."}
{"id": "2411630", "revid": "767487", "url": "https://it.wikipedia.org/wiki?curid=2411630", "title": "Lee Sawyer", "text": ""}
{"id": "2411641", "revid": "1442080", "url": "https://it.wikipedia.org/wiki?curid=2411641", "title": "U.S. Men's Clay Court Championships 2009 - Singolare", "text": "Il singolare dell'U.S. Men's Clay Court Championships 2009 \u00e8 stato un torneo di tennis facente parte dell'ATP World Tour 2009.\nLleyton Hewitt in finale ha battuto Wayne Odesnik, 6\u20132, 7\u20135."}
{"id": "2411647", "revid": "384917", "url": "https://it.wikipedia.org/wiki?curid=2411647", "title": "Lunga vita al morto (raccolta)", "text": "Lunga vita al morto (titolo originale \"Three Doors to Death\"), tradotto anche col titolo Entra la morte, \u00e8 un volume di Rex Stout che raccoglie tre romanzi brevi con protagonista Nero Wolfe, e pubblicato per la prima volta negli Stati Uniti nel 1950 presso \"Viking Press\".\nEdizione 2013.\nNella versione edita da \"BEAT\" nel 2013, il libro viene chiamato \"Entra la morte\" e i tre racconti sono tradotti come:"}
{"id": "2411652", "revid": "599", "url": "https://it.wikipedia.org/wiki?curid=2411652", "title": "Srereometria", "text": ""}
{"id": "2411654", "revid": "384917", "url": "https://it.wikipedia.org/wiki?curid=2411654", "title": "Non credo agli alibi (raccolta)", "text": "Non credo agli alibi (titolo originale \"Curtains for Three\") \u00e8 un volume di Rex Stout che raccoglie tre romanzi brevi con protagonista Nero Wolfe, e pubblicato per la prima volta negli Stati Uniti nel 1951 presso \"Viking Press\"."}
{"id": "2411660", "revid": "384917", "url": "https://it.wikipedia.org/wiki?curid=2411660", "title": "La pistola scomparsa (volume)", "text": "La pistola scomparsa (titolo originale \"Triple Jeopardy\") \u00e8 un volume di Rex Stout che raccoglie tre romanzi brevi con protagonista Nero Wolfe, e pubblicato per la prima volta negli Stati Uniti nel 1952 presso \"Viking Press\"."}
{"id": "2411663", "revid": "384917", "url": "https://it.wikipedia.org/wiki?curid=2411663", "title": "Le tre ragazze (raccolta)", "text": "Le tre ragazze (titolo originale \"Three Men Out\") \u00e8 un volume di Rex Stout che raccoglie tre romanzi brevi con protagonista Nero Wolfe, e pubblicato per la prima volta negli Stati Uniti nel 1954 presso \"Viking Press\"."}
{"id": "2411667", "revid": "36426", "url": "https://it.wikipedia.org/wiki?curid=2411667", "title": "Cafaggiolo", "text": ""}
{"id": "2411668", "revid": "384917", "url": "https://it.wikipedia.org/wiki?curid=2411668", "title": "Quando un uomo uccide (raccolta)", "text": "Quando un uomo uccide (titolo originale \"Three Witnesses\") \u00e8 un volume di Rex Stout che raccoglie tre romanzi brevi con protagonista Nero Wolfe, e pubblicato per la prima volta negli Stati Uniti nel 1956 presso \"Viking Press\"."}
{"id": "2411670", "revid": "767487", "url": "https://it.wikipedia.org/wiki?curid=2411670", "title": "Rita Marley", "text": "Biografia.\nNata a Cuba, crebbe in Giamaica, nel quartiere di Trenchtown a Kingston. Fu la moglie di Bob Marley dal 1966 fino alla sua morte, avvenuta nel 1981. Support\u00f2 inoltre il marito Bob facendogli da corista con il terzetto vocale de \"I Threes\", in sostituzione di Peter Tosh e Bunny Wailer, i primi coristi degli Wailers. Come il marito, anche Rita \u00e8 rastafariana.\nFigli.\nRita ha sei figli, tre da altre relazioni e tre con Bob. Bob ha adottato i due figli di Rita come propri e hanno il cognome di Marley. Bob ha 13 figli in totale: i due di Rita che ha adottato, tre nati da Rita e i rimanenti otto con altre donne. I figli di Rita sono, in ordine di nascita:\nLibri.\nRita Marley, Hettie Jones (2004). \"No Woman, No Cry: My Life with Bob Marley\" ."}
{"id": "2411671", "revid": "381021", "url": "https://it.wikipedia.org/wiki?curid=2411671", "title": "Misteria", "text": ""}
{"id": "2411672", "revid": "110157", "url": "https://it.wikipedia.org/wiki?curid=2411672", "title": "Summit Entertainment", "text": "Summit Entertainment \u00e8 uno studio cinematografico indipendente con sede a Universal City in California e con uffici a Londra, nel Regno Unito.\n\u00c8 stato fondato nel 1996 da Patrick Wachsberger, Bob Hayward e David Garrett sotto il nome di Summit Entertainment LP come una casa di produzione e distribuzione cinematografica. A partire dal 2006, la Summit \u00e8 diventata pienamente indipendente con la direzione di Rob Friedman, ex dirigente della Paramount Pictures.\nDopo una serie di produzioni e distribuzioni sotto tono, come \"-2 Livello del terrore\" e \"Penelope\", alla fine del 2008 ha trovato il successo commerciale grazie alla distribuzione di \"Twilight\", basato sull'omonima saga letteraria di Stephenie Meyer. Il film ha incassato, nel primo week-end di programmazione, oltre 70 milioni di dollari negli Stati Uniti e il Canada.\nNella primavera del 2009 la Summit ha distribuito \"Segnali dal futuro\", che ha raggiunto la posizione numero 1 dei film pi\u00f9 visti della classifica USA, successivamente ha distribuito film come il drammatico \"The Hurt Locker\" di Kathryn Bigelow e il film d'animazione \"Astro Boy\". Nel novembre del 2009 la Summit ha distribuito \"\", seguito di \"Twilight\".\nNel 2007, la societ\u00e0 ha iniziato la distribuzione tramite la pubblicazione di DVD, dopo un accordo siglato con gli Universal Studios.\nAcquisto da parte della Lions Gate Entertainment.\nGi\u00e0 dalla fine del 2008 vi sono state numerose speculazioni, da parte dei media, su una possibile fusione con la Lions Gate Entertainment, ma nessun accordo \u00e8 stato finalizzato. Il 13 gennaio 2012 la Lionsgate annuncia l'acquisizione della Summit Entertainment per 421.5 milioni di dollari, aumentando il proprio listino con numerosi titoli che comprendono il premio Oscar \"The Hurt Locker\" e l'intera saga di \"Twilight\"."}
{"id": "2411674", "revid": "729019", "url": "https://it.wikipedia.org/wiki?curid=2411674", "title": "Saunders-Roe SR.A/1", "text": "Il Saunders-Roe SR.A/1, o Saro SR.A/1, era un Idrocaccia britannico con motore a getto, che vol\u00f2 per la prima volta nel luglio 1947.\nRealizzato in tre esemplari non arriv\u00f2 all'impiego operativo.\nFu il primo esempio di idrocaccia a reazione, concetto che venne ripreso successivamente negli Stati Uniti con il Convair XF2Y-1 Sea Dart.\nStoria del progetto.\nIl progetto nasce nel 1944 dalla specifica E.6/44 emessa dall'Air Ministry, il ministero dell'aria britannico, interessato ad un idrocaccia nella prospettiva di un lungo impegno contro il Giappone nel teatro del pacifico.\nIl primo prototipo vol\u00f2 il 16 luglio 1947, ai comandi di Geoffrey Tyson con buone prestazioni e senza inconvenienti. La fine delle ostilit\u00e0 fece mancare le necessit\u00e0 strategiche per un mezzo con tali caratteristiche. Un grosso ostacolo allo sviluppo fu posto dalla cessazione da parte della Metropolitan-Vickers della produzione di motori a getto, lasciando solo pochi motori \"Beryl\" prodotti. Il progetto fu accantonato fino al 1950, quando ripresero i voli di prova in seguito allo scoppio della guerra di Corea. La superiorit\u00e0 espressa dai velivoli basati a terra e le difficolt\u00e0 di approvvigionamento dei motori portarono alla cancellazione del progetto. L'ultimo volo avvenne nel giugno del 1951.\nIl primo prototipo (numero di serie TG263) \u00e8 conservato presso il museo dell'aviazione \"Solent Sky\" di Southampton, gli altri due prototipi sono andati perduti in incidenti.\nL'aereo non ricevette un nome ufficiale ma era denominato dagli impiegati della Saunders come \"Squirt\" (schizzo, in lingua inglese).\nTecnica.\nSi tratta di un idrovolante monoposto, monoplano ad ala alta, impennaggio cruciforme, scafo centrale con galleggianti semi-retrattili, verso l'interno, sotto le semiali. Motorizzato da due motori turbogetto a compressore assiale alimentati da una presa d'aria ovale singola sul muso dotata di un'estensione retrattile idraulicamente per ridurre il rischio di ingestione di acqua in fase di flottaggio. Per migliorare la manovrabilit\u00e0 in acqua era installato un timone all'estremit\u00e0 della chiglia centrale.\nI serbatoi erano interamente contenuti nelle semiali.\nI primi due prototipi erano provvisto di due motori turbogetto Metrovicks F.2/4 da 15.55\u00a0kN (3.500\u00a0lb) mentre il terzo era equipaggiato da due Beryl da 17.1\u00a0kN (3.850\u00a0lb) di spinta. Lo scarico dei motori, leggermente inclinato verso il basso terminava poco oltre le radici delle semiali.\nIl pilota, racchiuso in una cabina pressurizzata, era dotato di seggiolino eiettabile, l'armamento previsto consisteva in quattro cannoni da 20mm installati nella parte superiore del muso."}
{"id": "2411675", "revid": "26891", "url": "https://it.wikipedia.org/wiki?curid=2411675", "title": "Saro SR A/1", "text": ""}
{"id": "2411676", "revid": "287204", "url": "https://it.wikipedia.org/wiki?curid=2411676", "title": "Fossa delle Ry\u016bky\u016b", "text": "La fossa delle Ry\u016bky\u016b (conosciuta anche come \"fossa Nansei-Shoto\") \u00e8 una fossa oceanica situata nell'oceano Pacifico settentrionale.\nSi allunga per circa 2.250 chilometri descrivendo un lungo arco in direzione nordest-sudovest, parallelamente all'arcipelago giapponese omonimo, segnando il confine geologico fra la placca delle Filippine e la placca euroasiatica; raggiunge una profondit\u00e0 massima di circa 7.500 metri."}
{"id": "2411677", "revid": "1605525", "url": "https://it.wikipedia.org/wiki?curid=2411677", "title": "L'invulnerabile (raccolta)", "text": "L'invulnerabile (titolo originale \"Three for the Chair\") \u00e8 un volume di Rex Stout che raccoglie tre romanzi brevi con protagonista Nero Wolfe, e pubblicato per la prima volta negli Stati Uniti nel 1957 presso \"Viking Press\"."}
{"id": "2411678", "revid": "124066953", "url": "https://it.wikipedia.org/wiki?curid=2411678", "title": "Adam Scott", "text": "\u00c8 conosciuto per il ruolo di Ben Wyatt in \"Parks and Recreation\" con il quale \u00e8 stato nominato ai Critics' Choice Awards come miglior attore in una serie commedia nel 2013. Altri suoi ruoli di rilievo sono stati quello di Derek Huff in \"Fratellastri a 40 anni\", Johnny Meyer in \"The Aviator\", Henry Pollard nella serie \"Party Down\", Ed McKenzie in \"Big Little Lies - Piccole grandi bugie\", Adam Yates Jr. in \"Un tuffo nel passato 2\", Trevor nella serie \"The Good Place\" e Tom nel film \"Fun Mom Dinner\".\nPodcasting.\nDal 2018 conduce il podcast insieme al comico Scott Aukerman. Il duo si presenta con lo pseudonimo Adam Scott Aukerman. Il programma analizza alcuni aspetti della carriera dei R.E.M. con un tono leggero, da commedia.\nVita privata.\nAdam si \u00e8 laureato alla American Academy of Dramatic Arts di Los Angeles. Vive a Hollywood con la moglie Naomi Sablan, produttrice che ha sposato nel 2005 e da cui ha avuto due figli, Frankie e Graham.\nDoppiatori italiani.\nNelle versioni in lingua italiana dei suoi lavori, Adam Scott \u00e8 stato doppiato da:"}
{"id": "2411683", "revid": "384917", "url": "https://it.wikipedia.org/wiki?curid=2411683", "title": "Natale di morte (raccolta)", "text": "Natale di morte (titolo originale \"And Four to Go\") \u00e8 un volume di Rex Stout che raccoglie quattro romanzi brevi con protagonista Nero Wolfe, e pubblicato per la prima volta negli Stati Uniti nel 1958 presso \"Viking Press\"."}
{"id": "2411686", "revid": "287204", "url": "https://it.wikipedia.org/wiki?curid=2411686", "title": "Lega Nazionale A 1965-1966 (hockey su ghiaccio)", "text": "La stagione 1965-1966 del campionato svizzero di hockey su ghiaccio ha visto campione i GCK Lions, mentre la regular season \u00e8 stata vinta dal Gen\u00e8ve-Servette HC.\nSpareggio (LNA-LNB).\nLo Young Sprinters HC viene promosso direttamente in prima divisione a scapito dell'HC Villars."}
{"id": "2411690", "revid": "384917", "url": "https://it.wikipedia.org/wiki?curid=2411690", "title": "Colpo di genio (volume)", "text": "Colpo di genio (titolo originale \"Three at Wolfe's Door\") \u00e8 un volume di Rex Stout che raccoglie tre romanzi brevi con protagonista Nero Wolfe, e pubblicato per la prima volta negli Stati Uniti nel 1960 presso \"Viking Press\"."}
{"id": "2411695", "revid": "1605525", "url": "https://it.wikipedia.org/wiki?curid=2411695", "title": "L'enigma della pistola (raccolta)", "text": "L'enigma della pistola (titolo originale \"Homicide Trinity\") \u00e8 un volume di Rex Stout che raccoglie tre romanzi brevi con protagonista Nero Wolfe, e pubblicato per la prima volta negli Stati Uniti nel 1962 presso \"Viking Press\"."}
{"id": "2411696", "revid": "287204", "url": "https://it.wikipedia.org/wiki?curid=2411696", "title": "Cr\u00e8me de menthe", "text": "La Cr\u00e8me de Menthe \u00e8 un liquore di origine francese, aromatizzato alla menta. Il suo sapore \u00e8 ottenuto principalmente dalla Menta della Corsica (\"Mentha requienii\"). \nProduzione.\nUna ricetta per fare la Cr\u00e8me de Menthe, resa famosa da Sandra Lee, include negli ingredienti zucchero, acqua, etanolo, estratto puro di menta piperita ed eventualmente la colorazione verde per alimenti. Una ricetta tradizionale consiste nello lasciare a bagno foglie secche di menta piperita in etanolo per diverse settimane (ottenendo una colorazione verde naturale), operazione seguita dalla filtrazione e quindi dall'aggiunta di zucchero.\nIn commercio \u00e8 disponibile in una variante incolore (chiamata \"bianca\") ed una verde (il cui colore \u00e8 ottenuto dalle foglie di menta oppure dall'aggiunta di colorante, nel caso soltanto l'estratto - e non le foglie - venga usato per fare il liquore). Entrambe le versioni hanno sapore simile e sono intercambiabili nelle ricette, a patto che il colore non abbia rilevanza.\nUtilizzo.\nLa Cr\u00e8me de Menthe \u00e8 usata come ingrediente in diversi cocktail, come il Grasshopper e lo Stinger. \u00c8 altres\u00ec servito come drink dopocena ed usato in alcune preparazioni gastronomiche.\nUn'altra ricetta semplice consiste nel mischiare gelato e Cr\u00e8me de Menthe, ottenendo una bevanda simile ad un frapp\u00e9 alla menta. A volte vengono aggiunte delle guarnizioni: tra le pi\u00f9 comuni si annoverano la frutta secca e le noci pecan.\nRiferimenti in letteratura e cinema.\nNella 3\u00aa serie TV \"Outlander\" tratto dai romanzi di Diane Gabaldon,un episodio si intitola Cr\u00e8me de Menthe."}
{"id": "2411697", "revid": "384917", "url": "https://it.wikipedia.org/wiki?curid=2411697", "title": "Vicolo cieco (raccolta)", "text": "Vicolo cieco (titolo originale \"Trio for Blunt Instruments\") \u00e8 un volume di Rex Stout che raccoglie tre romanzi brevi con protagonista Nero Wolfe, e pubblicato per la prima volta negli Stati Uniti nel 1964 presso \"Viking Press\"."}
{"id": "2411701", "revid": "320578", "url": "https://it.wikipedia.org/wiki?curid=2411701", "title": "S\u00e9 (Cattedrale)", "text": ""}
{"id": "2411708", "revid": "39224", "url": "https://it.wikipedia.org/wiki?curid=2411708", "title": "Fossa Nansei-Shoto", "text": ""}
{"id": "2411709", "revid": "1903211", "url": "https://it.wikipedia.org/wiki?curid=2411709", "title": "Robert Kelly", "text": "Robert Kelly \u00e8 un personaggio dei fumetti, creato da Chris Claremont (testi) e John Byrne (testi e disegni), pubblicata dalla Marvel Comics. La sua prima apparizione \u00e8 in \"The X-Men\" (vol. 1) n. 133 (maggio 1980).\n\u00c8 un senatore degli Stati Uniti d'America, caratterizzato da una fortissima avversione per i mutanti, che sconfina nell'odio razziale.\nBiografia del personaggio.\nIl senatore Robert Kelly \u00e8 stato visto per la prima volta in un incontro sociale ospitato dal Club Hellfire, dove un'illusione proiettata dal malvagio mutante Mastermind gli ha fatto credere di aver visto sparare a casaccio tra gli X-Men Ciclope. Era il principale sostenitore del Mutant Control Act e del Progetto: Wideawake, un programma governativo volto alla creazione di robot Sentinel aggiornati che avrebbero aiutato a rintracciare e, se necessario, a detenere o uccidere i mutanti violenti.\nHa avuto un ruolo centrale nella trama \"dei Days of Future Past\" che si \u00e8 svolta in \"Uncanny X-Men\" n. 141-142 (gennaio-febbraio 1981). L'intera trama ruotava intorno agli X-Men fermando Mystica e la sua Fratellanza dei Mutanti dall'assassinare il senatore Kelly e inavvertitamente causando un futuro distopico in cui mutanti e altri eroi venivano cacciati dalle Sentinelle e quasi completamente eliminati.\nQuando apparve in \"Uncanny X-Men\" # 246 (luglio 1989), era sposato con Sharon, un'ex cameriera che lavorava nel Club Hellfire. Kelly, in un incontro con Sebastian Shaw, fu scioccato quando sua moglie entr\u00f2 indossando la sua vecchia veste da cameriera per divertirsi un po' '. Era sinceramente dispiaciuta, dicendo che non avrebbe fatto una cosa del genere se non fosse stato solo lui e Shaw. Sharon \u00e8 stato ucciso il prossimo numero, in \"Uncanny X-Men\" # 247 (agosto 1989), sparato dal robot da caccia mutante conosciuto come Master Mold durante una battaglia tra Master Mold e Rogue. Ci\u00f2 incit\u00f2 ulteriormente la posizione di Robert contro il genere mutante.\nKelly rimase un attivo attivista anti-mutante nei fumetti negli anni '90, ma lentamente divenne pi\u00f9 aperto e tollerante nei confronti della popolazione mutante, promettendo agli X-Men che avrebbe lavorato per i diritti dei mutanti nei primi anni 2000. Dopo che la sua vita fu salvata dal pirata mutante in un attacco (questo fu quando Pyro fu infettato dal Legacy Virus) dal suo vecchio compagno di squadra Post, Kelly promise di riconsiderare la sua posizione sui mutanti e di lavorare per migliorare le relazioni umane / mutanti. Nonostante sia stato sorvegliato dall'X-Man Cable, non \u00e8 stato assassinato da molto tempo in una manifestazione del college (dove stava parlando in quel momento) dall'attivista anti-mutante Alan Lewis che sentiva che il senatore Kelly aveva tradito la loro causa anti-mutante. Mor\u00ec tra le braccia di Cable dopo che Cable era stato troppo occupato ad aiutare Jean Gray a salvare Charles Xavier sull'aereo astrale per rendersi conto del pericolo per Kelly prima che fosse troppo tardi. Con i suoi respiri morenti ha pregato Nathan di non rinunciare al suo sogno. La sua incapacit\u00e0 di proteggere il senatore riformato Kelly, insieme alla sua devastante perdita di Moira MacTaggert che fu assassinata da Mystique, port\u00f2 Cable a lasciare gli X-Men poco dopo. Una prigione per criminali mutanti chiamata Box era anche nota come Robert Kelly Correction Facility dove veniva chiamato in onore di lui.\nAltre versioni.\nAge of Apocalypse.\n\"Nell'et\u00e0 dell'Apocalisse\", Robert Kelly fu un attivista per la pace mutante-umana che alla fine Kelly elesse presidente degli Stati Uniti. Chiam\u00f2 Magneto come direttore degli affari mutanti e arruol\u00f2 l'aiuto degli X-Men nella ricostruzione del paese distrutto.\nX-Men: Noir.\nNella realt\u00e0 \"X-Men Noir\", Robert Kelly era un senatore repubblicano di New York che difendeva con decisione la controversa prigione extraterritoriale degli Stati Uniti Genosha Bay. Kelly credeva attraverso l'eugenetica che \u00e8 necessario per contenere i criminali che sono pi\u00f9 eccezionalmente pericolosi e \"infettano\" il pubblico con le loro vie criminali. Tuttavia, in realt\u00e0 il vero scopo di Kelly di mantenere la baia di Genosha era perch\u00e9 era il terreno di prova per reclutare una nuova generazione di soldati ideali e agenti del governo.\nSecret Wars.\nNel pianeta Battleworld creato dal dottor Destino dai resti dei punti di incursione tra i mondi collassanti, una versione di Robert Kelly esisteva come il barone nominato del dominio noto come Westchester. Robert Kelly sopravvisse a un tentativo di omicidio del Re delle Ombre che possedeva Cassandra Nova (rivelato come un clone di Charles Xavier, creato da Apocalypse) e nonostante fosse un semplice \"umano\" e rimanendo pubblicamente favorevole agli X-Men, il Barone Kelly era segretamente uno dei Cavalieri dell'Apocalisse insieme a Bastione, Mistica ed Esodo. \u00c8 stato visto per l'ultima volta con Apocalypse per pianificare il futuro per Westchester.\nAltri media.\nCinema.\nRobert Kelly compare sia in \"X-Men\" sia in \"X-Men 2\" (in cui in realt\u00e0 \u00e8 impersonato da Mystica). Uomo di successo e molto rispettato da gran parte dei suoi colleghi, famoso soprattutto per la sua avversione verso i mutanti, che considera un potenziale pericolo per la nazione e il mondo intero.\nTelevisione.\nRobert Kelly compare nelle serie animate \"Insuperabili X-Men\", \"\" e \"Wolverine e gli X-Men\"."}
{"id": "2411711", "revid": "287204", "url": "https://it.wikipedia.org/wiki?curid=2411711", "title": "Joel Benjamin", "text": "Nel 1977 divent\u00f2 all'et\u00e0 di 13 anni il pi\u00f9 giovane Maestro di sempre della U.S. Chess Federation, superando il record precedente di Bobby Fischer. In seguito il record \u00e8 stato battuto da Stuart Rachels e attualmente (2014) \u00e8 detenuto da Awonder Liang.\nHa vinto diversi tornei giovanili americani, tra cui il \"National Elementary Championship\" nel 1976, il \"U.S. Junior Championship\" nel 1980 e il \"National High School Championship\" del 1980-81 e del 1981-82.\nTre volte vincitore del campionato USA: nel 1987 (alla pari con Nick De Firmian), nel 1997 e nel 2000.\nBenjamin ha partecipato con la nazionale USA a sei olimpiadi dal 1988 al 2002, vincendo un argento di squadra nel 1990 alle olimpiadi di Novi Sad e un bronzo di squadra nel 1996 alle olimpiadi di Erevan.\nAltri risultati:\nNel 1997 Benjamin fu scelto dalla IBM come consulente principale per la sfida tra il campione del mondo Garri Kasparov e il computer Deep Blue, vinta dal computer. Ha scritto alcuni libri di scacchi, tra cui:"}
{"id": "2411713", "revid": "729019", "url": "https://it.wikipedia.org/wiki?curid=2411713", "title": "Aichi S1A", "text": "L'Aichi S1A \"Denko\" (in giapponese \u96fb\u5149 \"fulmine\") era un caccia notturno bimotore ad ala bassa realizzato dall'azienda giapponese Aichi Tokei Denki KK e rimasto in fase di costruzione.\nRealizzato in due prototipi questi rimasero incompleti per il sopraggiungere della fine della seconda guerra mondiale\nStoria del progetto.\nIl progetto si deve alla necessit\u00e0 riscontrata da parte della difesa aerea del territorio giapponese dalla minaccia rappresentata dal bombardiere statunitense Boeing B-29 Superfortress, inizialmente concepito come bombardiere diurno ma successivamente impiegato invece in missioni di bombardamento notturno. Fino a quel momento l'aeronautica militare giapponese non possedeva alcun velivolo in grado di contrastare il nuovo bombardiere in forza all'USAAF venne quindi emessa una richiesta di fornitura di un caccia notturno che potesse essere utilizzato comunque anche come caccia diurno pesante contro obiettivi aerei e navali. Tra le specifiche richieste una velocit\u00e0 massima raggiungibile di 685 km/h, la capacit\u00e0 di salire a 6\u00a0000 m in 6 minuti, cinque ore di autonomia e una distanza di decollo 400 m. Per l'armamento si doveva ricorrere a cannoni automatici calibro 20 mm e 30 mm posizionati in torrette e barbette controllate in remoto.\nPer il progetto la Marina imperiale giapponese contatt\u00f2 la Aichi Tokei Denki KK che seppur non aveva nessuna esperienza in campo di velivoli da caccia non era in quel momento impegnata, come altre aziende giapponesi, nello sviluppo di altri velivoli da combattimento. La progettazione ebbe inizio nel 1943 e nell'estate del 1944 un mock-up \u00e8 gi\u00e0 disponibile per lo sviluppo. Per la motorizzazione venne scelta una coppia di radiali Nakajima NK9K-S Homare 22 che, ottimizzati per il funzionamento ad alta quota, garantivano una potenza di 2\u00a0030 CV (1\u00a0490 kW) ciascuno.\nTecnica.\nL'Aichi S1A era un velivolo dall'aspetto e dimensioni comparabili ai bimotori pari ruolo di costruzione tedesca come lo Junkers Ju 88, bimotore ad ala bassa con carrello retrattile ed impennaggio convenzionale.\nLa fusoliera presentava due abitacoli distinti, l'anteriore, chiuso da un tettuccio a goccia apribile a scorrimento, utilizzato dal pilota come cabina di pilotaggio, il posteriore, chiuso superiormente da una finestratura a bolla e fornito lateralmente di altri finestrini, utilizzato dal mitragliere che comandava una torretta dorsale in remoto. Posteriormente terminava in un impennaggio classico monoderiva con piani orizzontali a sbalzo.\nL'ala era montata bassa ed integrava nel bordo d'attacco le due grandi gondole che contenevano i motori, due radiali Nakajima Homare abbinati a due eliche quadripala.\nIl carrello d'atterraggio era costituito da due elementi anteriori retrattili integrati da un ruotino d'appoggio posteriore, anch'esso retrattile, posizionato sotto la coda.\nImpiego operativo.\nI due prototipi erano ancora in fase di completamento quando gli esemplari vennero distrutti nel corso di bombardamenti nel 1945."}
{"id": "2411715", "revid": "1005847", "url": "https://it.wikipedia.org/wiki?curid=2411715", "title": "Presidenti della Provincia di Genova", "text": "Questo elenco riporta i responsabili dell'amministrazione provinciale di Genova dall'Unit\u00e0 d'Italia, nel 1860 avvenne l'istituzione della provincia, fino alla data di soppressione della Provincia di Genova (31 dicembre 2014).\nRegno di Sardegna.\n1859-1861.\nCon decreto reale di Vittorio Emanuele II viene ufficialmente istituita dal 23 ottobre 1859 la Provincia di Genova, ed in seguito alle elezioni provinciali di gennaio il nuovo ente \u00e8 attivato il 1\u00ba marzo 1860; il primo Governatore \u00e8 Alessandro Porro, mentre Antonio Caveri sar\u00e0 il primo Presidente della Provincia.\nRegno d'Italia.\n1861-1926.\nUn piccolo ritocco ridenomina prefetto il governatore. Il 27 aprile del 1875 un regio decreto ufficializza l'odierno stemma provinciale.\nVentennio fascista.\n1926-1945.\nCon l'avvento del Ventennio fascista nel periodo tra il 1926 e il 1928 la giunta provinciale viene affidata ad una commissione reale con la nomina del presidente Francesco Montuori. Nel 1928, con legge n\u00b0 2962 del 27 dicembre, il consiglio provinciale viene abolito con la sostituzione di una nomina regia di un preside e di un rettorato aventi i poteri del precedente consiglio. Sul finire della seconda guerra mondiale, dal 10 marzo del 1944, i poteri del precedente rettorato vengono assunti da un commissario prefettizio.\nPeriodo di transizione.\n1945-1951.\nIl decreto legge n\u00b0 111 del 4 aprile 1944 del legittimo governo italiano stabilisce le nuove norme transitorie per i Comuni e le rispettive Province, guidate da una deputazione e un presidente della Deputazione provinciale nominati dal prefetto su proposta del CLN. Tali disposizioni non si possono ovviamente applicare a Genova se non dopo la cacciata dei fascisti il 25 aprile 1945. Il primo presidente post bellico \u00e8 Raimondo Enrico della Democrazia Cristiana nominato il 2 luglio del 1945 su designazione del Comitato di Liberazione Nazionale.\nRepubblica Italiana.\n2015.\nCon la soppressione della Provincia di Genova il 31 dicembre 2014 in favore della Citt\u00e0 metropolitana di Genova, pienamente in funzione amministrativa dal 1\u00ba gennaio 2015, decadono ufficialmente tutte le competenze gestite dall'ente provinciale e dal commissario straordinario Piero Fossati. A capo del nuovo ente (di 2\u00ba livello) vi \u00e8 la figura del sindaco metropolitano coadiuvato dal nuovo Consiglio metropolitano formato da 18 membri eletti tra i sindaci e i consiglieri comunali del territorio genovese."}
{"id": "2411721", "revid": "640389", "url": "https://it.wikipedia.org/wiki?curid=2411721", "title": "Strada europea E851", "text": "La strada europea E851 \u00e8 un asse viario di classe B.\nCollega la citt\u00e0 montenegrina di Castellastua a Pristina, capitale del Kosovo passando attraverso l'Albania."}
{"id": "2411722", "revid": "26891", "url": "https://it.wikipedia.org/wiki?curid=2411722", "title": "Saunders-Roe SR A/1", "text": ""}
{"id": "2411725", "revid": "287204", "url": "https://it.wikipedia.org/wiki?curid=2411725", "title": "Teatro Nazionale", "text": ""}
{"id": "2411729", "revid": "155634", "url": "https://it.wikipedia.org/wiki?curid=2411729", "title": "Torneo di Wimbledon 2008", "text": "Il Torneo di Wimbledon 2008 \u00e8 stata la 122\u00aa edizione del Wimbledon Championships, torneo di tennis che si gioca sull'erba e terza prova dello Slam per il 2008; si \u00e8 giocato presso l'All England Lawn Tennis and Croquet Club di Londra dal 23 giugno al 6 luglio 2008.\nLo svizzero Roger Federer si \u00e8 presentato da numero uno del ranking mondiale e detentore del titolo del singolare maschile, provando a vincere il torneo per la sesta volta consecutiva dopo aver eguagliato nella scorsa edizione il record (era Open) di 5 successi consecutivi di Bj\u00f6rn Borg.\nIl titolo \u00e8 stato per\u00f2 conquistato dallo spagnolo Rafael Nadal, che \u00e8 riuscito a sconfiggere il campione in carica in una finale molto combattuta conclusa in 5 set 6-4, 6-4, 6-7, 6-7, 9-7. Il maiorchino, gi\u00e0 finalista l'anno precedente, \u00e8 riuscito cos\u00ec a conquistare il suo primo titolo di Wimbledon in carriera.\nNel singolare femminile si \u00e8 imposta la statunitense Venus Williams, battendo in finale la sorella Serena 7-5,6-4 e conquistando cos\u00ec il suo quinto titolo; per Venus \u00e8 stata la prima finale vinta contro la sorella dopo aver perso le precedenti due.\nPartecipanti uomini.\nAltri partecipanti.\nI seguenti giocatori hanno ricevuto una wildcard per il tabellone principale:\nI seguenti giocatori sono passati dalle qualificazioni:\nJunior.\nSingolare ragazzi.\n Grigor Dimitrov ha battuto in finale Henri Kontinen, 7\u20135, 6\u20133\nSingolare ragazze.\n Laura Robson ha battuto in finale Noppawan Lertcheewakarn, 6\u20133, 3\u20136, 6\u20131\nDoppio ragazzi.\n Cheng-peng Hsieh / Tsung-hua Yang hanno battuto in finale Matt Reid / Bernard Tomi\u0107, 6\u20134, 2\u20136, 12\u201310\nDoppio ragazze.\n Polona Hercog / Jessica Moore hanno battuto in finale Isabella Holland / Sally Peers, 6\u20133, 1\u20136, 6\u20132\nAltri eventi.\nDoppio maschile per invito.\n Donald Johnson / Jared Palmer hanno battuto in finale Jacco Eltingh / Paul Haarhuis, walkover\nDoppio maschile senior per invito.\n Ken Flach / Robert Seguso hanno battuto in finale Jeremy Bates / Anders J\u00e4rryd, 7\u20136(1), 6\u20137(5), 10\u20137\nDoppio femminile per invito.\n Jana Novotn\u00e1 / Kathy Rinaldi hanno battuto in finale Martina Navr\u00e1tilov\u00e1 / Helena Sukov\u00e1, 5\u20137, 6\u20133, 10\u20135\nDoppio maschile in carrozzina.\n Robin Ammerlaan / Ronald Vink hanno battuto in finale Stephane Houdet / Nicolas Peifer, 6\u20137(8), 6\u20131, 6\u20133"}
{"id": "2411732", "revid": "287204", "url": "https://it.wikipedia.org/wiki?curid=2411732", "title": "Sergio Raimondi", "text": "Biografia.\nMeccanico sin dall'adolescenza, arriv\u00f2 al cinema a seguito della notoriet\u00e0 raggiunta come attore di fotoromanzi, che mettevano in risalto la sua bellezza e fotogenia. \nL'occasione gli venne data dopo che un fotoromanzo che aveva Raimondi come protagonista - \"Vendetta di zingara\" - ebbe grande successo, pertanto nel 1950 venne tratto dal medesimo soggetto un film (noto anche come \"Sangue di nomadi\") diretto da Aldo Molinari con i medesimi attori - Anna Vita, Felga Lauri, curatrice anche di soggetto e sceneggiatura.\nDebutto, per la verit\u00e0, che sempre con Anna Vita era avvenuto gi\u00e0 l'anno prima, quando interpret\u00f2 se stesso in un documentario (\"L'amorosa menzogna\" per la regia di Michelangelo Antonioni) e che indagava in modo ironico il mondo dei fotoromanzi e dei suoi divi. La pellicola vinse il Nastro d'argento quale miglior documentario nel 1950.\nA quel punto Raimondi intraprese la carriera cinematografica lavorando con registi importanti (Zurlini, Bonnard, Mattoli, Bragaglia, Bolognini) e recitando accanto a Brigitte Bardot, Antonella Lualdi, Lucia Bos\u00e8, Alberto Sordi, Aldo Fabrizi, Silvana Pampanini, Giovanna Ralli, Tot\u00f2 e Vittorio De Sica, Mario Riva Riccardo Billi Nino Taranto Diana Day ottenendo anche alcuni giudizi lusinghieri ma senza scrollarsi mai di dosso la fama di \"bello\" del fotoromanzo e senza contemporaneamente raggiungere la notoriet\u00e0 che precedentemente lo aveva accompagnato.\nAl pari di Mario Vitale la sua prestanza fisica ed il suo volto accattivante non risultarono sufficienti per l'abbrivio della sua carriera cinematografica che non decoll\u00f2 mai seriamente. Sistematicamente doppiato - Nino Manfredi gli prest\u00f2 la voce in \"Piccola posta\" e Pino Locchi in \"Arrivano i dollari!\" - nei primi anni sessanta interpret\u00f2 le ultime pellicole.\nFece perdere le tracce di s\u00e9 tornando alla sua prima attivit\u00e0 di meccanico dopo che, sul finire degli anni cinquanta, vide sfumare la sua occasione pi\u00f9 grande \nMuore a 78 anni in un ospedale di Roma dove era da tempo ricoverato."}
{"id": "2411733", "revid": "287204", "url": "https://it.wikipedia.org/wiki?curid=2411733", "title": "La vendetta di Badboy", "text": "La vendetta di Badboy \u00e8 il primo libro della saga \"Horrorland\", di Piccoli Brividi, scritta da R.L. Stine.\nTrama.\nLa protagonista del romanzo \u00e8 Britney Crosby, una ragazza dodicenne, che viene avvertita dai suoi genitori dell'arrivo del suo pestifero cugino Ethan che si fermer\u00e0 a casa sua per qualche settimana. Quando quest'ultimo arriva, si presenta con uno spaventoso pupazzo in braccio, soprannominato da lui il Signor Badboy. Britney va a casa della sua migliore amica Molly Molloy per stare lontano da suo cugino ma i suoi genitori la obbligano a portare Ethan (con il Signor Badboy) con lei. Arrivati a casa di Molly, il padre di quest'ultima nota il pupazzo che Ethan tiene in braccio e insiste perch\u00e9 sua figlia, Britney e Ethan salgano in soffitta per ammirare la sua stravagante e spaventosa collezione di reperti provenienti da ogni parte del mondo. Il signor Molloy mostra ai tre ragazzi il suo ultimo e pi\u00f9 importante acquisto, una bambolina di legno con una vera testa umana rimpicciolita chiamata \"La Divoratrice di menti\" perch\u00e9 si impossessa della mente di chi la tocca.\nDall'arrivo di Ethan cominciano a verificarsi fatti misteriosi, Britney incolpa Ethan di quanto \u00e8 accaduto ma lui dice, con seriet\u00e0 e timore, che la colpa \u00e8 del Signor Badboy. Un giorno Britney ritrova un suo poster strappato ed il dipinto del suo amato cane rovinato, cos\u00ec si reca furiosa nella cameretta di Ethan, ma trova solo il Signor Badboy che, sotto lo sguardo incredulo della ragazza, si siede da solo e dice: \"Tu non mi piaci, Britney!\". La ragazza rimane traumatizzata dalla scena e tenta di convincere i suoi genitori, che per\u00f2 non le credono.\nUna notte, Britney viene chiamata da Molly per aiutarla a sotterrare la bambola Divoratrice di menti perch\u00e9 secondo lei \u00e8 veramente pericolosa. \nIl giorno dopo, quando Britney accompagna Ethan a esibirsi come ventriloquo in una casa di riposo e il Signor Badboy combina un disastro. Nonostante ci\u00f2, Britney viene ingiustamente incolpata dell'accaduto. \nIn seguito Britney scopre grazie a un libro del padre di Molly che il pupazzo di Ethan si chiama Slappy ed \u00e8 stato creato da un mago malvagio che lo ha fabbricato con il legno di una bara e trova anche un foglietto con sopra incise strane parole, che secondo le istruzioni, farebbero morire o risvegliare un pupazzo parlante. Cos\u00ec si reca da Slappy con Molly e legge le starne parole al pupazzo. Molly per\u00f2 trova un telecomando che fa parlare e muovere il pupazzo. Britney va su tutte le furie per essere stata giocata dallo scherzo di Ethan, per poi per\u00f2 calmarsi ripensando che adesso \u00e8 tutto finito. \nDi notte per\u00f2, Britney viene svegliata da Slappy vivo, che la obbliga ad andare al cimitero dove aveva sotterrato la Divoratrice di menti ma lei rifiuta. Il pupazzo si incammina da solo verso la sua meta, promettendo alla ragazza che la prima persona a cui ruber\u00e0 la mente con la bambola sar\u00e0 la sua. Britney lo pedina fino al cimitero e proprio quando Slappy, dopo aver dissotterrato la bambola, la sta liberando dalla bara, interviene afferrandolo ma improvvisamente la ragazza viene raggiunta dai genitori. Infuriata, Britney sbatte la testa di Slappy contro la cassa di vetro della bambola, frantumandola, e cos\u00ec la Divoratrice di menti s'impossessa della mente di Slappy, inanimandolo. \nBritney restituisce il pupazzo ai genitori, affermando che adesso tutta la faccenda \u00e8 veramente finita. Cos\u00ec la ragazza se ne torna a casa, non prima di aver sotterrato la bambola Divoratrice di menti. Alla fine del racconto la voce di Slappy riecheggia nell'aria giurando vendetta."}
{"id": "2411739", "revid": "120819857", "url": "https://it.wikipedia.org/wiki?curid=2411739", "title": "Domenico della Madre di Dio", "text": "Biografia.\nNascita e prima giovinezza.\nI suoi genitori, Giuseppe B\u00e0rberi e Maria Antonia Pacelli, erano contadini. Il padre mor\u00ec quando Domenico non aveva ancora compiuto i sei anni e la mamma cinque anni dopo. Essi avevano sei figli e Domenico, il pi\u00f9 piccolo, fu adottato da uno zio materno, Bartolomeo Pacelli.\nDa bambino ebbe il compito di condurre le pecore al pascolo e pi\u00f9 grandicello, lavor\u00f2 come agricoltore. Ebbe come insegnante occasionale un padre cappuccino ed impar\u00f2 a leggere da un compagno della sua stessa et\u00e0. Sebbene leggesse qualsiasi libro gli capitasse a tiro, non ebbe una formazione culturale regolare fino a quando non entr\u00f2 nella congregazione dei Passionisti. Egli era profondamente religioso fin dalla prima infanzia, ma trascorse un periodo durante il quale parve aver perso il fervore religioso dell'infanzia a causa di letture anticlericali ed erotiche. In ogni caso in quel periodo egli continu\u00f2 a praticare le usuali forme di devozione e ritrov\u00f2 il suo originale fervore quando giunsero nella zona quattro padri passionisti. Questi ultimi erano stati allontanati dalla loro comunit\u00e0 religiosa a seguito della soppressione degli ordini religiosi nella zona degli Stati pontifici voluta da Napoleone quando occup\u00f2 con le sue truppe questi stati.\nAllorch\u00e9 Domenico risult\u00f2 uno dei pochi giovani rifiutati alla coscrizione della leva militare, interpret\u00f2 questo fatto come un chiaro segno della volont\u00e0 di Dio che egli entrasse a far parte di una comunit\u00e0 religiosa. Nel frattempo egli discusse la sua vocazione con i passionisti che gli promisero di accoglierlo come confratello laico non appena il loro ordine religioso fosse stato ricostituito.\nIn questo periodo Domenico sent\u00ec una chiamata interiore che lo port\u00f2 a convincersi di essere destinato a predicare il Vangelo in terre lontane e pi\u00f9 tardi avrebbe affermato di aver avuto una specifica chiamata a predicare al popolo inglese. Anche San Paolo della Croce, fondatore dell'Ordine dei Passionisti ebbe in effetti un grande entusiasmo per la conversione dell'Inghilterra..\nPassionista.\nEgli fu accolto nella Congregazione dei Passionisti nel 1814, dopo la restaurazione degli ordini religiosi nello Stato Pontificio, a Paliano (FR). Inizialmente egli entr\u00f2 nell'Ordine come confratello laico, ma non appena le sue doti eccezionali furono palesi il suo stato cambi\u00f2 in quello di un novizio religioso, con una rara eccezione alle consuetudini.\nNel corso degli studi la sua vivacit\u00e0 d'ingegno era d'esempio ai suoi compagni, sebbene egli spesso cercasse di celare la sua eccezionale intelligenza. Fu ordinato sacerdote il 1\u00ba marzo 1818. Poco dopo egli sent\u00ec una voce interna che egli sarebbe stato una vittima per la conversione dell'Inghilterra.\nCompletato il corso regolare di studi, insegn\u00f2 filosofia e teologia agli studenti della Congregazione per un periodo di dieci anni, prima a Sant'Angelo di Vetralla e successivamente a Roma. Fu in questo periodo che egli produsse la maggior parte delle sue numerose opere teologiche e filosofiche. Nell'estate del 1830 gli fu chiesto di aiutare un inglese convertito al cattolicesimo, Sir Henry Trelawney, riguardo particolarmente al messale domenicale.\nNel corso di quest'incontro Domenico fece conoscenza con padre Ignazio di San Paolo (1799-1864), un passionista inglese convertitosi dall'anglicanesimo ed altri cattolici inglesi influenti quali Ambrose Phillips.\nQuesto fu il primo passo di un lungo viaggio che port\u00f2 infine il Beato Domenico in Inghilterra.\nEgli ricopr\u00ec in Italia le cariche di rettore, consigliere provinciale dell'ordine e padre provinciale, assolvendo con grande capacit\u00e0 i relativi compiti.\nNel 1839 il Capitolo Generale dei Passionisti discusse la possibilit\u00e0 di fondare una casa dell'Ordine in Inghilterra. Nel 1840 fu decisa la creazione di una casa in Belgio ed il superiore di Domenico, memore della sua aspirazione all'apostolato in Inghilterra, nonostante l'et\u00e0 e la malferma salute di quest'ultimo, lo mise a capo della piccola comunit\u00e0 di religiosi (quattro in tutto) destinata al Belgio.\nIn Belgio e in Inghilterra.\nLa prima casa dei passionisti in Belgio fu instaurata ad Ere, vicino a Tournai, nel giugno del 1840.\nAl suo arrivo in Belgio il vescovo locale fu talmente impressionato dall'aspetto dimesso di Domenico che lo sottopose ad un attento esame di teologia morale prima di consentirgli di amministrare il sacramento della confessione. La vita della piccola comunit\u00e0 in Belgio present\u00f2 nei primi mesi gravi problemi: uno dei confratelli cadde ammalato, la comunit\u00e0 viveva in assoluta povert\u00e0 e Domenico conosceva solo poche parole della lingua francese. Tuttavia il suo spirito rivel\u00f2 presto la sua energia, la comunit\u00e0 fior\u00ec presto e persino Domenico godette presto di buona salute.\nNel mese di settembre Domenico ricevette una lettera dal vescovo Wisemann, capo della missione inglese, che lo invitava ad aprire una casa passionista ad Aston Hall. Domenico, con l'autorizzazione del Generale della Congregazione, visit\u00f2 il luogo nel novembre del 1840 e, sebbene Ignazio Spencer lo avvertisse che la situazione in Inghilterra non fosse favorevole alla istituzione di una casa passionista locale, Domenico part\u00ec per l'Inghilterra una seconda volta in ottobre del 1841. Qui fu accolto con diffidenza e sospetto, non solo in quanto prete cattolico, ma per la strana foggia dell'abito dei passionisti.\nDopo vari mesi di attesa all\"'Oscott College\" Domenico finalmente ottenne il possesso di \"Aston Hall\" e nel febbraio del 1842, dopo venti anni di sforzi, egli port\u00f2 i passionisti in Inghilterra, nello Staffordshire. L'accoglienza di Domenico e dei suoi passionisti non fu benevola. I cattolici locali temevano che i nuovi venuti avrebbero provocato rinnovate persecuzioni. Domenico fu anche ridicolizzato: i suoi tentativi di pregare in lingua inglese furono accolti da risate. Ma la comunit\u00e0 aument\u00f2 in numero e la gente di Aston man mano che conosceva Domenico ne era sempre pi\u00f9 entusiasta ed egli incominci\u00f2 a ricevere un costante flusso di conversioni.\nUn centro fu anche allestito nelle vicinanze, a Stone, ove Domenico avrebbe detto Messa e predicato al popolo.\nDomenico dovette anche affrontare forti opposizioni. Durante una delle sue visite al centro per la Messa, alcuni giovani del posto gli scagliarono contro pietre, ma due di loro, dopo averlo visto baciare ognuna delle pietre che lo avevano colpito ed essersele messe in tasca, decisero di convertirsi al cattolicesimo. Molti di questi attacchi portarono Domenico vicino alla morte. I ministri di culto protestante tenevano lezioni anticattoliche per tenere lontano Domenico ed i cattolici dalla popolazione. Wilson cita come una volta uno dei pastori protestanti avesse seguito Domenico lungo la via gridandogli argomenti contro la transustanziazione mentre Domenico taceva, ma non appena quello stava per andarsene Domenico ribatt\u00e9: \u00abGes\u00f9 Cristo disse sulla sostanza consacrata: \"Questo \u00e8 il mio corpo\", tu dici \"No, non \u00e8 il suo corpo!\" A chi dunque devo credere? Io preferisco credere a Ges\u00f9 Cristo\u00bb\nLe conversioni aumentavano a Stone in tal misura che dovette essere costruita una nuova chiesa.\nFu comunque ad Aston che il 10 giugno del 1844 fu tenuta la prima processione del Corpus Domini nelle isole britanniche, un evento che richiam\u00f2 migliaia di Cattolici ed anche di protestanti.\nDomenico inizi\u00f2 quindi a visitare altre parrocchie e comunit\u00e0 religiose per predicare e tali \u201cmissioni\u201d, come lui le chiamava, lo fecero diventare sempre pi\u00f9 famoso in Inghilterra. Queste missioni ebbero spesso luogo nelle citt\u00e0 industriali dell'Inghilterra settentrionale quali Manchester, Liverpool e Birmingham.\nLa conversione di Newman.\nSia in Italia che durante il periodo Belga Domenico aveva mostrato molto interessato al Movimento di Oxford. Nel 1841 comparve su \"L'Univers\" una lettera di John Dobree Dalgains che spiegava la posizione dell'Alta Chiesa anglicana.\nDomenico decise di rispondere a tale lettera che egli riteneva rispecchiasse il punto di vista dell'intera Universit\u00e0 di Oxford. (Dalgairns era uno studente universitario quando scrisse la lettera). Nella sua risposta Domenico descrisse le sue grandi speranze nella conversione dell'Inghilterra e la sua convinzione che gli uomini di Oxford sarebbero stati uno strumento della medesima. La lettera, con l'aiuto di Ignazio Spencer, fin\u00ec nelle mani di Dalgairns, che risiedeva con John Henry Newman a Littlemore.\nDomenico respingeva la tesi anglicana che i 39 articoli potessero essere interpretati alla luce del cattolicesimo. Nel corso della loro frequente corrispondenza, Dalgairns e Domenico discussero la posizione cattolica e Dalgairns chiese copie della Regola dei Passionisti e dell'opera di Domenico, \"The Lament of England\". Infine Dalgairns fu accolto nella Chiesa cattolica da Domenico ad Aston nel settembre del 1845.\nNell'ottobre del medesimo anno Domenico visit\u00f2 Littlemore dove Newman fece la sua professione di fede a lui. Newman riferisce nella sua Apologia, come Domenico fosse arrivato inzuppato di pioggia e mentre si asciugava davanti al fuoco del camino, egli si fosse inginocchiato ed avesse richiesto a Domenico di essere accolto nella Chiesa Cattolica. Questo fatto \u00e8 immortalato da una scultura nella Chiesa Cattolica del Beato Domenico della Madre di Dio a Littlemore.\nAnche due colleghi di Newman a Littlemore furono accolti nella Chiesa Cattolica e Domenico celebr\u00f2 la Messa per loro l'indomani mattina. Dopo di che Domenico e Newman seguirono ciascuno il proprio destino.\nAltre attivit\u00e0 e il decesso.\nLa comunit\u00e0 di Aston aveva raggiunto il numero di quindici religiosi, nel 1846 fu aperta una nuova casa a Woodchester nel Gloucestershire e nel 1848 i passionisti arrivarono a Londra.\nNegli ultimi anni della sua vita Domenico si impegn\u00f2 nelle trattative per la fondazione del Ritiro di Sant'Anna, a Sutton (St. Helens) ove \u00e8 attualmente sepolto. Nel 1847 il suo amico da lunga data Ignazio Spencer fu accolto nella Congregazione della Passione di Ges\u00f9 Cristo (Passionisti).\nDurante questo periodo Domenico comp\u00ec i suoi incarichi nella predicazione delle missioni e nella guida delle case passioniste belghe ed inglesi. Il numero delle conversioni in quel periodo fu altissimo.\nEgli aveva un gioioso senso dell'umorismo, ben illustrato dal seguente episodio. Visitando un convento di suore ove venivano istruiti molti convertiti, fu informato che le suore erano preoccupate di dover insegnare a dei maschi. Egli disse loro in proposito: \u00abNon abbiate paura Sorelle, voi siete troppo vecchie e troppo brutte\u00bb. Le suore apprezzarono talmente lo \"humour\" di Domenico che riportarono l'episodio nei loro archivi.\nTutta questa attivit\u00e0 min\u00f2 la salute di padre Domenico e dal 1848 egli sosteneva che la sua corsa era alla fine. Egli aveva predicato in molti ritiri, sia da solo che con padre Ignazio, sia in Inghilterra che in Irlanda. Il 27 agosto 1849, a Pangbourne, mentre stava viaggiando da Londra a Woodchester, sub\u00ec un attacco cardiaco. Portato alla locanda della ferrovia a Reading mor\u00ec dopo aver ricevuto l'assoluzione.\nFu sepolto nella Chiesa di Sant'Anna a St Helens, nella contea di Merseyside, che \u00e8 anche il sepolcro della Serva di Dio Elisabetta Prout e di Ignazio Spencer.\nBeatificazione ed eredit\u00e0.\nDomenico fu beatificato da papa Paolo VI nel 1963, durante il Concilio Vaticano II. Nella sua omelia per la beatificazione Paolo VI disse di lui: \nDomenico \u00e8 noto per la parte avuta nella conversione di Newman, ma \u00e8 pure ricordato per il suo indefesso lavoro nel tentativo di ricondurre al cattolicesimo il credo inglese.\nLa sua attivit\u00e0 fu tale che il cardinale Francis Bourne disse di lui nel 1916:\nIn quei pochi anni in Inghilterra Domenico eresse tre chiese, numerose cappelle.\nDomenico ora riposa accanto a Padre Ignazio Spencer ed Elisabetta Prout (che Domenico accolse nella Chiesa Cattolica e che fu la fondatrice delle Congregazione delle suore della Croce e della Passione) nel Santuario di Sant'Anna e Beato Domenico a St. Helens.\nOpere.\nFra le opere di padre Domenico si annoverano corsi di teologia morale, un volume sulla Passione di Nostro Signore, un'opera per le suore sui Dolori della Beata Vergine, \"Divina Paraninfa\", una confutazione del Lamennais, tre serie di sermoni, varie opere di controversie e di ascetismo."}
{"id": "2411744", "revid": "470844", "url": "https://it.wikipedia.org/wiki?curid=2411744", "title": "Emblema della Bielorussia", "text": "L'emblema della Bielorussia (in bielorusso \"\u0414\u0437\u044f\u0440\u0436\u0430\u045e\u043d\u044b \u0433\u0435\u0440\u0431 \u0420\u044d\u0441\u043f\u0443\u0431\u043b\u0456\u043a\u0456 \u0411\u0435\u043b\u0430\u0440\u0443\u0441\u044c\"; in russo \"\u0413\u043e\u0441\u0443\u0434\u0430\u0440\u0441\u0442\u0432\u0435\u043d\u043d\u044b\u0439 \u0433\u0435\u0440\u0431 \u0420\u0435\u0441\u043f\u0443\u0431\u043b\u0438\u043a\u0438 \u0411\u0435\u043b\u0430\u0440\u0443\u0441\u044c\") \u00e8 stato adottato nella sua attuale forma nel 1995, in seguito ad un referendum che ha deciso la sostituzione della storica Pahonia.\nLo stemma \u00e8 composto da due fasci di grano, avvolti in un nastro con i colori della bandiera della Bielorussia, che racchiudono una porzione di globo, sovrastato da un sole nascente, dalla sagoma dello Stato e da una stella rossa. Sotto il globo, il nastro riporta il nome della Repubblica bielorussa scritto in cirillico.\nIl nuovo simbolo \u00e8 ispirato a quello della Repubblica Socialista Sovietica Bielorussa, nella sua versione del 1956. Pochi infatti i cambiamenti: la falce e martello \u00e8 stata sostituita dalla sagoma della Bielorussia, la stella rossa \u00e8 pi\u00f9 piccola ed il nastro rosso \u00e8 stato sostituito da uno rosso e verde."}
{"id": "2411748", "revid": "287204", "url": "https://it.wikipedia.org/wiki?curid=2411748", "title": "Brividi dagli abissi", "text": "Brividi dagli abissi (\"Creep from the Deep\") \u00e8 il secondo libro della saga, \"Horrorland\", di Piccoli Brividi, scritta da R.L. Stine.\nTrama.\nBilly e Sheena Deep, insieme al dottor George Deep, loro zio, vanno alla ricerca del \"\"Teschio scarlatto\", una nave pirata affondata misteriosamente in una nuvola nera. Durante le ricerche, il loro sottomarino viene avvolto dalla stessa nebbia nera: questa volta \u00e8 il dottore a sparire. I due fratelli, nel frattempo, trovano la nave, ma vengono attaccati dagli scheletri viventi dei pirati. Arrivano pi\u00f9 tardi su un'isola quasi deserta, dove il capitano Ben, per liberare lo zio, rivuole \"quello che gli appartiene\"\". Dopo aver trovato il tesoro, Ben comunica agli altri, che ci\u00f2 che desidera, \u00e8 la gamba che Billy usa come bastone. Billy, non fidandosi del pirata, gli lancia la gamba nelle costole, uccidendolo. Alla fine i tre Deep tornano nel mondo dei vivi, scoprendo che la nuvola pu\u00f2 condurre dal mondo dei vivi a quello dei morti e viceversa, e con il tesoro."}
{"id": "2411750", "revid": "827882", "url": "https://it.wikipedia.org/wiki?curid=2411750", "title": "Hasinai", "text": "La confederazione Hasinai (\"Has\u00ed:nay\" in lingua Caddo) era una grande confederazione di Indiani Caddo. Essi abitavano tra il fiume Sabine e il fiume Trinity, nella parte orientale dell'attuale Texas."}
{"id": "2411752", "revid": "729019", "url": "https://it.wikipedia.org/wiki?curid=2411752", "title": "Strada europea E03", "text": "La strada europea E03 \u00e8 un asse viario misto di classe A intermedia Nord-Sud.\nCollega la citt\u00e0 francese di Cherbourg-Octeville a La Rochelle, restando interamente in territorio francese."}
{"id": "2411755", "revid": "352448", "url": "https://it.wikipedia.org/wiki?curid=2411755", "title": "Calibratura", "text": ""}
{"id": "2411756", "revid": "287204", "url": "https://it.wikipedia.org/wiki?curid=2411756", "title": "Sangue di mostro per colazione", "text": "Sangue di mostro a colazione \u00e8 il terzo libro della saga \"Horrorland\", di Piccoli Brividi, scritta da R.L. Stine."}
{"id": "2411757", "revid": "287204", "url": "https://it.wikipedia.org/wiki?curid=2411757", "title": "DFB-Pokal 1999-2000", "text": "La DFB-Pokal 1999-2000 \u00e8 stata la 57\u00aa edizione della Coppa di Germania, svolta tra il 31 luglio 1999 e il 6 maggio 2000. In finale il sconfisse il SV Werder Bremen 3-0 conquistando il suo decimo titolo."}
{"id": "2411763", "revid": "1543377", "url": "https://it.wikipedia.org/wiki?curid=2411763", "title": "Mount", "text": "In informatica, mount \u00e8 un comando dei sistemi operativi Unix e Unix-like che permette il montaggio di un file system (di un dispositivo esterno o di un'altra partizione del disco rigido) agganciandolo a una directory del file system in uso, in modo da rendere accessibili ai programmi e agli utenti del sistema file e directory in esso contenuti.\nDescrizione.\nComunemente ci si riferisce all'operazione di aggancio con l'espressione \"montare un \"file system\"\", e la directory indicata, che deve essere preesistente, prende il nome di mountpoint; il precedente contenuto della directory viene mascherato dal contenuto del \"file system\" per tutto il periodo in cui esso rimane montato, e ritorna a essere normalmente accessibile quando il \"file system\" viene smontato.\nL'operazione di aggancio di un \"file system\" (e conseguente mascheramento del \"mountpoint\") \u00e8 tipicamente eseguibile solo dall'amministratore (root), in quanto ci\u00f2 ha serie implicazioni dal punto di vista della sicurezza generale del sistema: ad esempio un \"file system\" potrebbe contenere programmi con il permesso setuid che consentirebbero di acquisire localmente i privilegi di root, oppure sarebbe possibile fare in modo che dati riservati siano scritti su un dispositivo fisico diverso da quello a cui erano originariamente destinati.\nIl dispositivo fisico su cui risiede il \"file system\" deve tipicamente rimanere collegato per tutto il tempo in cui il \"file system\" \u00e8 montato, pena la perdita di dati, la corruzione del \"file system\" o comunque malfunzionamenti del sistema: ad esempio \u00e8 necessario smontare una chiave USB prima di poterla fisicamente scollegare, in modo da assicurarsi il completamento di tutte le operazioni di scrittura su di essa effettuate.\nIl comando che esegue l'operazione inversa, ovvero che smonta un \"file system\" \u00e8 umount.\nSintassi.\nLa sintassi del comando \"mount\" \u00e8 specifica del particolare sistema operativo, tuttavia \u00e8 possibile ricondurla alla seguente forma generale:\n mount [\"opzioni\"] \"filesystem\" \"directory\"\nIl parametro \"filesystem\" \u00e8 una stringa che identifica il dispositivo su cui risiede il \"file system\" da montare: generalmente \u00e8 il nome del dispositivo a blocchi che lo contiene (ad es. /dev/lv01 o /dev/sda3), ma pu\u00f2 anche essere il nome di un computer remoto seguito da una directory nel caso di \"file system\" di tipo Network File System (ad es. fileserver.localdomain:/exports/data).\nIl parametro \"directory\" indica la directory preesistente su cui montare il \"file system\" (ad es. /mnt/disco_esterno o /media/cdrom).\nLe \"opzioni\" sono altamente specifiche del sistema operativo in uso, tuttavia includono spesso la possibilit\u00e0 di specificare il tipo di \"file system\" e se esso va montato in sola lettura oppure in lettura e scrittura.\nSe eseguito senza parametri, \"mount\" generalmente elenca i \"file system\" che al momento sono montati.\nEsempi.\nLa seconda partizione di un hard disk \u00e8 montata con il comando:\n $ mount /dev/hda2 /new/subdir\ne smontata con il comando:\n $ umount /dev/hda2\noppure\n $ umount /new/subdir\nper elencare tutti i file systems montati:\n $ mount\nper rimontare una partizione con opzioni specifiche:\n $ mount -o remount,rw /dev/hda2\nper montare un file ISO in Linux:\n $ mount -o loop ~/disks/dvd-image.iso /media/dvd\nper montare tutti i filesystem elencati in fstab:\n $ mount -a\nInterfacce Grafiche.\nEsistono interfacce grafiche per questo comando:\nPySDM permette di modificare completamente i punti di mount degli hard disk senza modificare manualmente il file /etc/fstab. Si installa su sistemi debian con:\n apt-get install pysdm"}
{"id": "2411775", "revid": "287204", "url": "https://it.wikipedia.org/wiki?curid=2411775", "title": "L'urlo della maschera maledetta", "text": "L'urlo della maschera maledetta \u00e8 il quarto libro della saga \"Horrorland\", di Piccoli Brividi, scritta da R.L. Stine.\nTrama.\nCarly Beth si sveglia una sera sentendo il richiamo della maschera che un anno prima le ha fatto vivere l'incubo pi\u00f9 terrificante della sua vita. Carly Beth scopre che la maschera non \u00e8 stata sconfitta e non ci riuscir\u00e0 facilmente.\nNel frattempo Carly Beth scopre che la sua maschera prima era appartenuta a un ragazzo morto in una stalla abbandonata vicino alla fattoria Tumbledown, luogo in cui lavora come baby-sitter con la sua amica Sabrina e una ragazza di nome Laura. Un giorno decide di visitare la fattoria e all'interno vi trova un ragazzo di nome Clark che le dice di abitare in quella stalla. Carly Beth scappa, e tornando a casa vede il negozio dove l'anno prima ha comprato la maschera maledetta; dentro vi riconosce anche lo stesso commerciante. Entrando gli chiede come liberarsi dalla maschera, lui le rivela che una volta comprata non pu\u00f2 pi\u00f9 liberarsene, aggiunge inoltre che c'\u00e8 qualcun altro che vuole quella maschera, qualcuno che lei conosce.\nPersonaggi.\nCarly Beth: protagonista del libro e anche di un'altra avventura dei piccoli brividi \"la maschera maledetta\". Carly Beth \u00e8 la proprietaria della maschera, spaventata dai ricordi dello scorso halloween decide di liberarsene.\nSabrina: migliore amica di Carly Beth, anche lei comparsa in \"la maschera maledetta\" aiuta Carly Beth a liberarsi della maschera, ma con scarso successo.\nLaura: conoscente di Sabrina e Carly Beth, Laura \u00e8 molto timida e riservata, nessuno conosce la sua vita, n\u00e9 da dove viene, n\u00e9 dove vive. Lavora alla fattoria Tumbledown insieme a Carly Beth e Sabrina.\nMaschera Maledetta: maschera malefica protagonista di \"la maschera maledetta\"; una volta indossata non si riesce pi\u00f9 a toglierla a meno che non si faccia un gesto d'amore. La maschera, quando indossata, fa diventare cattive le persone e si impadronisce del loro cervello. \nClark: misterioso ragazzo che abita vicino alla stalla abbandonata."}
{"id": "2411778", "revid": "963244", "url": "https://it.wikipedia.org/wiki?curid=2411778", "title": "Domenico B\u00e0rberi", "text": ""}
{"id": "2411780", "revid": "958600", "url": "https://it.wikipedia.org/wiki?curid=2411780", "title": "Nuncius", "text": "In diritto, il nuncius (o nuncio, messo) \u00e8 colui che riporta per conto di un altro soggetto una dichiarazione. In nessun modo interagisce con i terzi, semplicemente riporta la volont\u00e0 di un altro soggetto."}
{"id": "2411796", "revid": "767487", "url": "https://it.wikipedia.org/wiki?curid=2411796", "title": "GRB 050904", "text": "GRB 050904 \u00e8 un lampo gamma osservato nella costellazione dei Pesci dal telescopio spaziale Swift il 4 settembre 2005 alle 01:51:44 UTC durato circa 200 secondi e con una coda nell'infrarosso di quasi 25 ore.\nLa sua importanza scientifica risiede nel fatto che, al tempo della scoperta, divenne, con una misurazione di z=6,295, il lampo con il pi\u00f9 elevato valore di spostamento verso il rosso e pertanto il pi\u00f9 distante e il pi\u00f9 lontano nel tempo che si fosse mai osservato. Inoltre, in assoluto, risultava superato solo dalla quasar SDSS J114816.64+525150.3 (z=6,419).\nTale valore di z indica che il lampo ebbe origine quando l'et\u00e0 dell'universo era di circa 890 milioni di anni e che avvenne a circa 12,7 miliardi di anni luce rispetto all'attuale posizione della Terra.,\nIl primato di GRB 050904 \u00e8 stato successivamente superato da GRB 080913."}
{"id": "2411800", "revid": "112430711", "url": "https://it.wikipedia.org/wiki?curid=2411800", "title": "Giovanni Nucci", "text": "Biografia.\nLaureato in Filosofia \u00e8 stato a lungo editor per le Edizioni E/O dove ha diretto la collana per ragazzi \u00abil Baleno\u00bb. Ha poi lavorato come consulente per Mondadori Ragazzi, Adelphi, Laterza. Ha ideato e curato il concorso letterario \u00abLa scienza narrata\u00bb promosso dalla Merck Serono nell'ambito del \u00abPremio Letterario Merck\u00bb. \u00c8 direttore editoriale della casa editrice Italosvevo di Trieste e consulente editoriale per l'editore Gaffi. Ha ideato e cura la \u00abPiccola Biblioteca di Cucina Letteraria\u00bb collana di narrativa culinaria di Slow Food Editore. Cura per conto della \u00abFiera Internazionale del Libro per Ragazzi\u00bb di Bologna la programmazione del Caff\u00e8 degli autori. A lungo ha scritto nelle pagine del luned\u00ec del quotidiano \u00abL'Unit\u00e0\u00bb dedicate all'editoria per bambini e ragazzi. Ha scritto anche su \u00abLa Stampa\u00bb di Torino e sul Domenicale del \u00abSole 24 ore\u00bb.\nEsordendo nel 1999 con una serie di racconti per bambini dove ha riscritto dei miti greci o romani per la collana \u00abLe Banane Oro\u00bb pubblicata da Mondadori. Nel 2003 ha pubblicato il romanzo \u00abUna maledetta storia di Natale\u00bb per le edizioni E/O dove ironizza sull'ottusa incapacit\u00e0 degli adulti di constatare la reale esistenza di Babbo Natale.\n\u00c8 con i sei volumetti dedicati a \u00abLe avventure di Ulisse\u00bb (Edizioni E/O 2004 e 2005) che d\u00e0 compimento alla sua capacit\u00e0 di rileggere i miti classici rendendoli particolarmente calzanti nell'attualit\u00e0 e nell'immaginario dei bambini. Nel 2006 i racconti sulle avventure di Ulisse sono raggruppati in un unico volume \"Ulisse il mare color del vino\" sempre per le Edizioni E/O poi ripubblicato nel 2013 da Salani in una nuova edizione. \u00c8 invece nel 2008 che esce l'edizione in audiolibro letto da Giulio Scarpati e pubblicato da Emons. Pubblicato anche in Spagna e in tutta l'America Latina da Siruela. Concita De Gregorio afferma che ogni volta che rilegge il modo in cui Giovanni Nucci ha riscritto l'Odissea, pensa che davvero non ci siano storie pi\u00f9 belle di queste e che nessuno le abbia tradotte con pi\u00f9 grazia e acume e profonda saggezza.\nNel 2010 esce \"E fonderai la pi\u00f9 bella citt\u00e0 del mondo\" per Feltrinelli, dove racconta i mtii della fondazione di Roma. Nel frattempo (2007 e 2010) d\u00e0 alle stampe in proprio due volumetti dedicati alla nascita dei figli, il primo \"\u00c8mile\" un racconto breve, il secondo \"Giorgio\" una raccolta di versi. Ha pubblicato soltanto il primo.\nSu \u00abL'Unit\u00e0\u00bb sono usciti una serie di racconti dedicati ai drammi di Shakespeare durante l'estate del 2009 e al mito di Ulisse nel 2010 che hanno tra l'altro sollecitato il dibattito politico: \u00abLa godibile narrazione di Giovanni Nucci evoca il mito, ma puntualmente illustra il tempo presente. La illuminante lezione sul Ciclope Polifemo dovrebbe essere imparata a memoria da tutti gli esponenti del Pd, per abbattere il nemico della Repubblica e del popolo italiano\u00bb.\nNel 2013 esce per Rizzoli il libro \"Francesco\" un racconto della vita di Francesco d'Assisi, per caso uscito (il tredici di marzo, giorno dell'elezione a Papa di Jorge Bergoglio col nome di Francesco.\nSempre su \u00abl'Unit\u00e0\u00bb nell'estate del 2013 escono una serie di otto articoli in cui si spiega l'attualit\u00e0 politica, civile e spirituale della figura di Francesco d'Assisi.\nNel 2017 esce per Salani \u00abLa storia di tutto\u00bb, dove in 26 capitoli vengono raccontate alcune delle pi\u00f9 significative storie della Bibbia, sia dall'Antico che dal Nuovo Testamento.\nSempre nell'aprile di 2017 esce \u00abE due uova molto sode\u00bb un panphlet sulle uova, che Michela Murgia ha definito: \u00abuna lettura intelligente e divertente, che fa molto ridere e fa molto pensare \u2013 diverte nel senso etimologico, costringe a guardare in diverse direzioni. Questo libro \u00e8 un piccolo capolavoro di brillio, non \u00e8 soltanto qualcosa che vorremmo leggere, \u00e8 qualcosa che vorremmo pensare, che vorremmo essere capaci di dire a tavola durante una cena per stupire qualcuno e indurlo a pensare che effettivamente abbiamo un\u2019attivit\u00e0 neuronica superiore alla media\u00bb."}
{"id": "2411802", "revid": "105139629", "url": "https://it.wikipedia.org/wiki?curid=2411802", "title": "Life Quality Project", "text": "Life Quality Project, conosciuta anche con la sigla LQP, \u00e8 un'organizzazione fondata nel 1987 e guidata dall'italiano Alfredo Offidani. L'associazione ha sedi in diversi paesi del mondo , generalmente sotto forma di associazione civile senza scopo di lucro, tranne che negli Stati Uniti dove risulta registrata in Arizona come societ\u00e0 a responsabilit\u00e0 limitata .\nIl CESNUR include Life Quality Project tra i movimenti del potenziale umano , in Spagna, alcune associazioni, qualificano Life Quality Project come un setta .\nL'organizzazione.\nSi presenta come un'organizzazione che favorisce lo sviluppo della qualit\u00e0 della vita dei suoi membri, in particolare \u201c\"si rivolge a chi voglia partecipare di una conoscenza derivata da scienza e tradizione per realizzare una migliore qualit\u00e0 dell'esistenza\"\u201d.\nSecondo quanto raccolto dal CESNUR si conosce poco del fondatore, Alfredo Offidani che, secondo le fonti interne all'associazione, coinciderebbe con la figura del \"maestro spirituale\". Le poche notizie biografiche e sul suo cammino spirituale sono volutamente riservate, il fondatore \u00e8 presentato come un \"maestro contemporaneo\" operante in occidente, che ha il compito di aiutare l'uomo a svilupparsi al fine di partecipare al processo evolutivo del pianeta in maniera armonica rispetto all'universo. Il maestro \u00e8 uno di coloro che operano generalmente nei momenti di particolare crisi e necessit\u00e0 per l'umanit\u00e0.\nAlcune notizie biografiche e alcuni dettagli sull'insegnamento di Offidani possono essere ricavati dai libri editi dalla casa editrice interna a Life Quality Project. Nel libro dell'argentino Juan Sgolastra \"La Via. In cammino con un Maestro Contemporaneo\", si narrano le vicende dell'autore che, seguendo alcune indicazioni e coincidenze, viaggia dall'Argentina all'Italia, dove entra in contatto con Alfredo Offidani. Di questi si legge: \"Alfredo \u00e8 stato per molti anni un maestro itinerante della tradizione Sufi, tanto per dare un nome alle cose\" . Nel tempo la fase dell'insegnamento sufi appare superata. Infatti, la visione di Offidani si muove nella prospettiva per cui da quando l'uomo \u00e8 apparso sulla terra \u00e8 cominciato ci\u00f2 che viene chiamato \"il lavoro\", il quale \u00e8 parte di un \"disegno\" che prevede l'evoluzione del nostro universo a cui l'uomo stesso - grazie ad alcuni maestri che hanno la funzione di aiutarlo - deve partecipare. Ora \"il lavoro\" di Alfredo Offidani \u00e8 entrato in una \"nuova fase\". La \"Nuova Fase\", che \u00e8 la manifestazione del lavoro sul nostro piano materiale, pu\u00f2 essere vista come un UFO, che ha la missione o l'incarico di portare l'umanit\u00e0 verso un futuro pi\u00f9 evoluto, e ancora: \"Questo viaggio \u00e8 ideato, desiderato, protetto e teleguidato dall'Essere Unico che ha in S\u00e9 tutta la conoscenza dell'Universo e dei Mondi\" .\nPrincipi.\nAlcuni principi estratti dal libro \"La Via\", considerato come il testo guida dell'associazione, sono cos\u00ec enunciati:"}
{"id": "2411804", "revid": "1543377", "url": "https://it.wikipedia.org/wiki?curid=2411804", "title": "LeToya", "text": "LeToya \u00e8 l'album di debutto della cantante R&amp;B statunitense Le Toya Luckett, uscito il 25 luglio 2006.\nL'album ha debuttato al numero uno della Billboard 200 in patria, vendendo oltre 160.000 copie nella prima settimana di pubblicazione. Il disco \u00e8 stato certificato platino nel dicembre del 2006."}
{"id": "2411807", "revid": "729019", "url": "https://it.wikipedia.org/wiki?curid=2411807", "title": "Disgenesia gonadica", "text": "Il termine disgenesia gonadica viene utilizzato per indicare una serie di malattie caratterizzate da disordini multipli dello sviluppo del sistema riproduttivo.\nIn tali malattie rientrano:"}
{"id": "2411810", "revid": "2134764", "url": "https://it.wikipedia.org/wiki?curid=2411810", "title": "Chris Lofton", "text": ""}
{"id": "2411812", "revid": "767487", "url": "https://it.wikipedia.org/wiki?curid=2411812", "title": "Mamelucco (schiavo)", "text": "Il termine arabo mamelucco (, pl. ) identifica uno schiavo (lett. \"posseduto\").\nNel senso di \"servo di Dio\" si usa il termine \"\u02bfabd\" () che, in questo caso, \u00e8 un perfetto sinonimo di \"credente\" ( \"mu\u02bemin\" ) o \"musulmano\" ( \"muslim\" ).\nPer indicare invece un servo, senza alcuna altra caratteristica che non sia quella di una persona assegnata obbligatoriamente a compiere determinati duri lavori o incarichi e che dipende in tutto e per tutto dal suo padrone, si usa comunque il sostantivo \"\u02bfabd\" o \"kh\u0101dim\" ().\nIn un'accezione semanticamente positiva, il termine \"maml\u016bk\" veniva usato anche per indicare gli uomini avviati al \"mestiere delle armi\", in cui la condizione di schiavit\u00f9 si credeva potesse rafforzare il sentimento di assoluta fedelt\u00e0 al proprio comandante/padrone, nella speranza di un proprio affrancamento che, in effetti, il pi\u00f9 delle volte aveva luogo, come ricompensa dei buoni servizi resi.\nSinonimo in questo senso di \"maml\u016bk\" \u00e8 \"ghul\u0101m\" (, pl. \"ghilm\u0101n\" ): termine che pu\u00f2 talora essere anche visto come sinonimo di paggio, senza quindi che sia necessariamente esistente un vincolo di propriet\u00e0 fra lui e il suo referente."}
{"id": "2411822", "revid": "6923", "url": "https://it.wikipedia.org/wiki?curid=2411822", "title": "Swan Hunter", "text": "La Swan Hunter, conosciuta precedentemente come Swan Hunter &amp; Wigham Richardson \u00e8 stata una delle pi\u00f9 famose imprese di costruzioni navali del Regno Unito. Situata a Wallsend, nella contea di Tyne and Wear, l'azienda ha costruito molte delle navi pi\u00f9 grandi e famose della prima met\u00e0 del XX secolo, come ad esempio la RMS \"Mauretania\", che ha detenuto il Nastro azzurro e la RMS \"Carpathia\", che salv\u00f2 i sopravvissuti al disastro del RMS \"Titanic\".\nCome si pu\u00f2 dedurre dal nome, la compagnia rappresentava l'unione di tre importanti famiglie attive nel settore della cantieristica navale: Swan, Hunter e Wigham Richardson.\nStoria.\nLa Swan &amp; Hunter venne fondata da George Burton Hunter in associazione con la vedova di Charles Sheridan Swan, diventato proprietario dei cantieri navali di Wallsend in attivit\u00e0 dal 1852 grazie al lavoro di Charles Mitchell. La nuova societ\u00e0 nata nel 1880 ebbe il nome di \" C.S. Swan &amp; Hunter\".\nNel 1903 si fuse con la Wigham Richardson, fondata da John Wigham Richardson come \"Neptune Works\" nel 1860, con l'obiettivo di partecipare alla gara per costruire la RMS \"Mauretania\" per conto della Cunard Line. La loro offerta vinse la gara e la nuova azienda, denominata Swan Hunter and Wigham Richardson Ltd, inizi\u00f2 la costruzione di quella che sarebbe diventata la pi\u00f9 famosa nave da crociera transatlantica della sua epoca. Sempre nel 1903 l'azienda acquist\u00f2 il pacchetto di controllo della Wallsend Slipway &amp; Engineering Company, costruttrice su licenza di turbine Parsons, riuscendo cos\u00ec a montare sulla \"Mauretania\" un potente apparato motore. La nave venne varata il 20 settembre 1906 dalla Duchessa di Roxburghe. L'azienda continu\u00f2 la sua espansione nei primi anni del 900, acquistando la Barclay Curle nel 1912.\nNel 1966 la Swan Hunter si fuse con la Smiths Dock Company formando la Associated Shipbuilders, poi diventata Swan Hunter Group. In seguito alla pubblicazione del \"Rapporto Geddes\" nel quale si raccomandava una razionalizzazione dell'industria cantieristica britannica, l'azienda acquist\u00f2 nel 1967 la Clelands Shipbuilding Company e la John Readhead &amp; Sons. Nel frattempo eredit\u00f2 la gestione del cantiere di Walker, della Vickers-Armstrongs e quello di Hebburn dalla Hawthorn Leslie and Company nel 1968. Nel 1973 un'ulteriore espansione port\u00f2 all acquisto dei moli Palmers, sempre ad Hebburn, dalla Vickers-Armstrong.\nNel 1977 il Gruppo Swan Hunter venne nazionalizzato e quella che nel 2010 \u00e8 la nave ammiraglia della Royal Navy, la \"Ark Royal\" venne costruita in questo periodo, entrando in servizio nel 1985. L'azienda torn\u00f2 quindi in mani private nel 1987 e nell'anno successivo venne deciso di chiudere il \"Neptune Yard\"."}
{"id": "2411823", "revid": "439868", "url": "https://it.wikipedia.org/wiki?curid=2411823", "title": "Pannocchieschi", "text": "I Pannocchieschi sono una famiglia nobile medievale di Siena e Volterra, di probabile origine longobarda.\nStoria.\nLa famiglia era articolata in tre rami: i Pannocchieschi di Pietra, quelli di Perolla e quelli di Travale, da cui discesero i senesi conti Pannocchieschi d'Elci.\nI conti Pannocchieschi avevano conosciuto la propria affermazione agli inizi del XII secolo nel territorio di Volterra. Agli inizi del XIII secolo si erano radicati nei territori della Maremma in relazione allo sfruttamento delle risorse minerarie: ebbero un palazzo gentilizio a Massa Marittima, tuttora conservato, e nel territorio circostante fondarono Rocchette Pannocchieschi, insediamento legato allo sfruttamento di giacimenti di rame e d'argento.\nDal casato dei Pannocchieschi provennero diversi vescovi della diocesi di Volterra.\nNello dei Pannocchieschi di Pietra secondo i primi commetatori fiorentini di Dante Alighieri fu il marito di Pia de' Tolomei. Quando Dante nel V canto del Purgatorio incontra la Pia non lo presenta direttamente. Secondo alcune tradizioni avrebbe ucciso la moglie per sposare Margherita Aldobrandeschi di Sovana. In realt\u00e0 Nello di Inghiramo dei Pannocchieschi della Pietra era vassallo della famiglia Aldobrandeschi di Sovana; \u00e8 accertato che spos\u00f2 effettivamente solo la Aldobrandeschi, dalla quale ebbe un figlio, Bindoccio, che mor\u00ec fanciullo perch\u00e9 buttato in un pozzo a Massa Marittima per mano di sicari della famiglia Orsini. Al tempo di Nello, in casa Tolomei non esisteva nessuna figlia o nipote che si chiamasse Pia. Una Pia Malavolti. comunque, and\u00f2 sposa ad un Tollo, signore di Prata e vassallo degli Aldobrandeschi, in virt\u00f9 di un patto di sottomissione a Siena, e perci\u00f2 nel 1285 assassinato dai suoi tre nipoti all'uscita della chiesa, sul sagrato. La sorte misteriosa della moglie, eterea aristocratica, risuonava ancora lugubre al tempo di Dante, e fu forse intenzionalmente sviata dai suoi veri mandanti.\nBuona parte dei documenti prodotti e appartenuti alla famiglia \u00e8 conservato oggi presso l'Archivio di Stato di Siena, nel Fondo \"Pannocchieschi d'Elci, famiglia\"."}
{"id": "2411824", "revid": "2008592", "url": "https://it.wikipedia.org/wiki?curid=2411824", "title": "Morski Zwi\u0105zkowy Klub Sportowy Arka Gdynia", "text": "Il Morski Zwi\u0105zkowy Klub Sportowy Arka Gdynia, noto semplicemente come Arka Gdynia, \u00e8 una societ\u00e0 calcistica polacca con sede nella citt\u00e0 di Gdynia. Milita attualmente nella I liga, la seconda serie del campionato polacco di calcio.\nFondato nel 1929 col nome di \"Klub Sportowy Gdynia\", ha vinto 2 Coppe di Polonia e 2 Supercoppe di Polonia.\nStoria.\nLa fondazione del club risale al 1929, quando un gruppo di lavoratori del porto di Gdynia fondarono il \"Klub Sportowy Gdynia\". Nel 1932, il nuovo stadio del Klub Sportowy fu aperto al Polanka Redlowska. Questo luogo \u00e8 stato usato fino al 2000. Nel 1934 fu fondato il \"Klub Sportowy Kotwica\" (\"club sportivo \u00e0ncora\"). Entrambe le squadre esistettero fino al 1939.\nNel 1949 fu fondato il \"Rybacki Klub Sportowy MIR\" (\"club sportivo pescatori MIR\"), che tre anni dopo cambi\u00f2 nome in \"Klub Sportowy Kolejarz-Arka Gdynia\".\nNel 1953 la squadra fu promossa per la prima volta nella terza divisione polacca di calcio. Nel 1960, dopo una partita combattuta contro l'Hutnik Krak\u00f3w, l'Arka ottenne la promozione in seconda divisione.\nNel 1964 l'Arka si fuse con il \"Doker Gdynia\" per creare il \"Morski Zwi\u0105zkowy Klub Sportowy MZKS Gdynia\" (\"club sportivo marittimo unito MZKS Gdynia\"). Nel 1972 il nome fu cambiato in Arka. Due anni dopo la squadra pass\u00f2 nella prima divisione polacca, l'attuale Ekstraklasa. Nel 1979 la squadra, allenata da Czes\u0142aw Boguszewicz, divenne la prima compagine del Mar Baltico polacco a vincere la Coppa di Polonia.\nNel 1982 l'Arka retrocesse in seconda divisione. In occasione del campionato del mondo di Spagna 1982 il giocatore dell'Arka Janusz Kupcewicz fu uno dei calciatori di spicco della nazionale polacca classificatasi terza nel torneo. \nTra il 1980 e 1990 l'Arka milit\u00f2 tra la seconda e terza divisione. Nel 2001, dopo sei anni in terza divisione, ottenne la promozione nella seconda serie polacca e nel 2005 torn\u00f2 in Ekstraklasa dopo ventitr\u00e9 anni di assenza.\nNel 2011 la citt\u00e0 di Gdynia complet\u00f2 la costruzione del nuovo stadio, situato in via Olimpijska. Il 19 febbraio 2011 l'impianto fu inaugurato con un'amichevole finita 1-1 contro i bulgari del . Nello stesso anno la squadra retrocesse in seconda divisione.\nNel 2016, classificatasi prima nella seconda divisione, l'Arka pass\u00f2 in Ekstraklasa. Nel 2017 la squadra vinse la Coppa di Polonia per la seconda volta e nello stesso anno la Supercoppa di Polonia, vinta nuovamente nel 2018. Nel 2020 retrocesse nuovamente in seconda serie.\nTifoseria.\nL'Arka \u00e8 una delle squadre pi\u00f9 tifate in Polonia, supportata soprattutto dalla Pomerania. Oltre al \"Tr\u00f3jmiasto\", la tripla citt\u00e0, l'Arka vanta club di tifosi sparsi per tutte le maggiori citt\u00e0 della regione, come ad esempio Tczew, Wejherowo, Braniewo e Ko\u015bcierzyna. Altri sodalizi di sostenitori dell'Arka sono presenti in tutta la Polonia, come a Zakopane e Wojew\u00f3dztwo lubelskie, e altri all'estero, in Germania, dove sono stati fondati dai tifosi dell'Arka espatriati a Oberhausen e Stoccarda.\nI tifosi dell'Arka sono legati a quelli del Cracovia Krak\u00f3w e del Lech Pozna\u0144, con cui formano \"la grande Triade\" (\"Wielka Triada)\". Si \u00e8 creata anche un'amicizia con i tifosi di Lechia Gda\u0144sk, \u015al\u0105sk Wroc\u0142aw e Wis\u0142a Krak\u00f3w, soprannominati \"I tre Re delle grandi citt\u00e0\" (\"Trzej Kr\u00f3lowie Wielkich Miast)\". C'\u00e8 una grande rivalit\u00e0 tra le due \"alleanze\".\nLa maggiore rivalit\u00e0 riguarda il Lechia Gda\u0144sk. I tifosi di entrambe le squadre sono ostili tra di loro sin dal 1970 e le partite tra le due compagini sono state occasione per episodi di violenza.\nOrganico.\nRosa 2021-2022.\nAggiornata al 14 settembre 2020.\nStatistiche.\nStatistiche nelle competizioni UEFA.\nTabella aggiornata alla fine della stagione 2017-2018."}
{"id": "2411825", "revid": "729019", "url": "https://it.wikipedia.org/wiki?curid=2411825", "title": "Mino Denti", "text": "Carriera.\nDotato di buone capacit\u00e0 di cronoman, fece parte pi\u00f9 volte della rappresentativa italiana per la cronometro a squadre (riservata alla categoria dilettanti) ai campionati del mondo su strada, riuscendo ad ottenere la vittoria nel 1965 ed un terzo posto nel 1966. Sempre nel 1966 vinse la prestigiosa corsa a tappe francese Tour de l'Avenir, grazie ad una grande regolarit\u00e0 nel corso delle dodici tappe.\nPassato professionista nel 1967, fece subito bene ottenendo alcuni piazzamenti in corse minori ma soprattutto giungendo settimo nella classifica finale del Tour de Romandie e prendendo parte al Giro d'Italia; l'anno seguente la stagione fu meno soddisfacente con un solo risultato importante, il settimo posto nel Trofeo Laigueglia, partecipando per\u00f2 sia al Tour de France (61\u00ba in classifica generale) che alla Vuelta a Espa\u00f1a (abbandono).\nIl 1969 fu l'anno migliore, con ottimi piazzamenti nelle classiche italiane, due sesti posti rispettivamente al Giro dell'Emilia ed alla Coppa Sabatini e due settimi posti al Giro dell'Appennino e nel Trofeo Baracchi, quest'ultimo in coppia con Emilio Casalini. Ottenne anche il primo ed unico successo tra i \"pro\", il 21 settembre al prestigioso Giro del Veneto, precedendo Michele Dancelli e Giancarlo Polidori.\nNel 1970 non consegu\u00ec successi o piazzamenti di rilievo; una grave caduta alla sesta tappa al Giro d'Italia lo costrinse quindi al ritiro definitivo dell'attivit\u00e0 agonistica. Dal 1971 al 1983 fu direttore sportivo nelle categorie dilettanti con oltre 400 vittorie; tra i corridori da lui diretti vi fu, tra gli altri, Roberto Visentini, campione del mondo Under-19 nel 1975 e poi vincitore tra i professionisti del Giro d'Italia 1986."}
{"id": "2411841", "revid": "119879707", "url": "https://it.wikipedia.org/wiki?curid=2411841", "title": "Edmond Paris", "text": "\u00c8 autore tra gli altri di \"Genocidio nella Croazia satellite 1941-1945\". Il libro, pubblicato originariamente nel 1960 per l'Istituto americano per gli affari balcanici di Chicago \u00e8 apparso in traduzione italiana presso i tipi del Club degli Editori di Milano nel 1976."}
{"id": "2411842", "revid": "1504506", "url": "https://it.wikipedia.org/wiki?curid=2411842", "title": "Dryas arcaico", "text": "Nel Nord Europa, il Dryas arcaico (o Dryas antico) fu un periodo alquanto variabile freddo e secco presente nella classificazione di Blytt-Sernander, approssimativamente equivalente alla zona di polline Ic. Esso \u00e8 cos\u00ec chiamato da un genere di indicatore, la \"Dryas\" pianta alpina e della tundra, la quale fioriva durante il penultimo stadiale (\"stadial\") del Pleistocene. Il periodo del Dryas arcaico fu preceduto dal B\u00f8lling e dall'Aller\u00f8d interstadiale . Nelle regioni dove il Dryas antico non viene rilevato, questi \"interstadiali\" sono raggruppati insieme come il periodo di B\u00f8lling-Aller\u00f8d.\nDate.\nIl Dryas arcaico pu\u00f2 o non pu\u00f2 apparire nell'evidenza climatologica delle diverse regioni. Se non appare, allora il B\u00f8lling-Aller\u00f8d \u00e8 considerato un periodo interstadiale. L'energia del Dryas antico dipende in qualche grado dalla latitudine. Esso \u00e8 pi\u00f9 forte nell'Eurasia settentrionale.\nNella Groenlandia, nella registrazione dell'isotopo dell'ossigeno, il Dryas antico appare come un picco verso il basso, stabilendo un piccolo intervallo a bassa intensit\u00e0 tra il B\u00f8lling e l'Aller\u00f8d. Questa configurazione presenta una difficolt\u00e0 nella misurazione del suo tempo, poich\u00e9 esso \u00e8 pi\u00f9 un punto che un segmento. Ma quale punto, e quanto lungo sarebbe un segmento assegnato? Il segmento \u00e8 piccolo abbastanza per sfuggire alla risoluzione della maggior parte delle serie di C-14; vale a dire, i punti non sono consecutivamente abbastanza vicini per trovarlo.\nUn approccio al problema assegna un punto scegliendo un segmento arbitrario. Si potrebbe leggere che il Dryas arcaico \u00e8 \"centrato\" pressappoco a 14.100 BP o \u00e8 da 100 a 150 anni in durata \"a\" 14.250 BP.\nUn secondo approccio trova il C-14 o altre date come vicine alla fine del B\u00f8lling e l'inizio dell'Aller\u00f8d come possibile e seleziona i punti estremi basati su di loro. Questo tipo di data \u00e8 della forma, per esempio, 12.000-11.800 C-14 BP non-calibrato, 14.000-13.700 BP calibrato.\nIl migliore approccio tenta di includere il Dryas arcaico possibilmente in una sequenza di punti come consecutivamente vicini (alta risoluzione), o dentro un evento noto. Per esempio, il polline proveniente dall'isola di Hokkaid\u014d in Giappone registra un picco del polline di Larix (\"larice\") e misurando la diminuzione dello sphagnum a 12.400-11.800 non-calibrato, 14.600-13.700 BP calibrato. Nel Mar Bianco accade un raffreddamento a 14.700-13.400/13.000, che risultava in un nuovo avanzamento del ghiacciaio nell'Aller\u00f8d iniziale. In Canada, la fase del lago Shulie (nuovo avanzamento) viene datato a 14.000-13.500 BP. D'altra parte, la cronologia della varva nella Svezia meridionale indica un'oscillazione di 14.050-13.900.\nCatturare il Dryas arcaico attraverso la datazione ad alta risoluzione continua ad essere l'interesse dei ricercatori in climatologia.\nDescrizione.\nL'Europa settentrionale offriva una alternanza di ambienti di steppa e tundra secondo la linea del permafrost e la latitudine. Nelle regioni umide intorno a laghi e corsi d'acqua c'erano boschetti folti di betulla nana, salice, olivello spinoso e ginepro. Nelle valli dei fiumi e sugli altopiani a sud c'erano foreste aperte di betulle.\nI primi alberi, betulla e pino, si erano estesi nel Nord Europa 500 anni prima. Durante il Dryas arcaico, il ghiacciaio avanzava di nuovo e gli alberi retrocedevano verso sud, per essere rimpiazzati da una mescolanza di prateria e specie alpine adatte al freddo. Questo tipo di bioma \u00e8 stato chiamato \u201cparco tundra\u201d, \u201ctundra artica\u201d, \u201cvegetazione pioniera artica\u201d o \u201cterreno boschivo di betulle\u201d. Essa esiste oggi nella transizione fra taiga e tundra in Siberia, mentre un tempo si estendeva dalla Siberia alla Britannia in una pi\u00f9 o meno ininterrotta distesa.\nVerso nord-ovest c'era il lago ghiacciato baltico, il quale era troncato dal limite del ghiacciaio. Le specie ebbero accesso alla Danimarca e alla Svezia meridionale. La maggior parte della Finlandia e delle regioni baltiche si trovavano sotto il ghiaccio o il lago, per la maggior parte del periodo. La Scandinavia settentrionale era ghiacciata. Fra la Britannia e il continente c'erano colline ondulate prolificamente popolate di animali. Migliaia di esemplari, centinaia di tonnellate di ossa, sono state recuperate dal fondo del Mar del Nord, definito \u201cdoggerland\u201d (terra della dogre), e continuano ad essere recuperate.\nLe brevi liste di piante ed animali descritte sotto sono soltanto una frazione del numero totale di specie trovate nel periodo. La maggior parte delle famiglie erano pi\u00f9 diversificate di quanto lo sono oggi, e lo erano ancor pi\u00f9 nell'ultima interglaciale. Una grande estinzione, specialmente di mammiferi, continuava per tutta la fine del Pleistocene.\nFlora.\nLe specie del Dryas arcaico sono di solito trovate nei sedimenti sotto gli strati del fondo delle paludi.\nSpecie indicatori sono le piante alpine: \nLe specie delle praterie sono: \nFauna.\nUna biozona ben fornita prevaleva nelle pinaure artiche e nei fitti boschetti del tardo Pleistocene. I mammiferi delle pianure erano predominanti.\nArtiodattili:\nPerissodattili:\nProboscidea:\nTanta carne da macello deve dunque essere sostenuta da un grande numero di Carnivori, come:\nUrsidae:\nHyaenidae:\nFelidae:\nCanidae:\nMustelidae:\nIl mare anche aveva la sua quota di carnivori, i quali per la loro collocazione marittima, sono sopravvissuti fino ad oggi.\nPhocidae:\nOdobenidae:\nDei Cetacea Odontoceti, il Monodontidae:\nDelphinidae:\nDei Mysticeti Eschrichtiidae:\nLa cima alla catena alimentare veniva sostenuta da un maggiore numero di piccoli animali, i quali vivevano nelle coltri erbacee ricoprenti la tundra o la steppa, e aiutavano a sostenerla trasportando sementi, concimandola e aerandola.\nLeporidae:\nOchotonidae:\nCricetidae:\nSciuridae:\nDipodidae:\nL'uomo.\nL'Eurasia era popolata dall'Homo sapiens sapiens (L'uomo di Cro-Magnon) nel tardo stadio del Paleolitico superiore, con la sua evoluzione degli utensili. Gruppi di uomini sopravvivevano cacciando i mammiferi delle pianure, mentre quelli nel Nord Europa preferivano le renne, e in Ucraina il mammut lanoso. Essi si riparavano in capanne e fabbricavano attrezzi intorno ai fuochi d'accampamento. I rifugi ucraini erano sostenuti da zanne di mammut. L'uomo era da sempre stabilito da un capo all'altro della Siberia e del Nord America.\nL'uomo non cacciava da solo. Due cani domestici, canis familiaris, sono stati trovati nel tardo Pleistocene in Ucraina. Essi venivano duramente addestrati, simili a grandi alani, forse usati per l'inseguimento degli Elephantidae. Il grande numero di ossa di mammut negli accampamenti rendono chiaro il fatto che anche allora gli Elephantidae in Europa stavano raggiungendo il limite dell'estinzione. Le loro ossa venivano usate per molti scopi, come in numerosi oggetti d'arte, inclusa la mappa incisa delle stelle.\nLa cultura del tardo paleolitico superiore non era affatto uniforme. Un grande numero di tradizioni locali sono cos\u00ec state definite. La cultura amburghiana occupava i bassopiani e la Germania settentrionale prima del Dryas antico, durante il quale, contemporanei con il gruppo di Havelte del tardo amburghiano, la cultura di Federmesser apparve occupando la Danimarca e la Svezia meridionale, seguendo le renne. A sud degli amburghiani c'erano i Magdaleniani, i quali erano l\u00ec da lungo tempo. In Ucraina c'erano i Molodovan, che usavano le zanne per costruire rifugi."}
{"id": "2411847", "revid": "352448", "url": "https://it.wikipedia.org/wiki?curid=2411847", "title": "Dryas antico", "text": ""}
{"id": "2411856", "revid": "599013", "url": "https://it.wikipedia.org/wiki?curid=2411856", "title": "Giorgio Favaro", "text": "Professionista dal 1966 al 1975, conta tre vittorie da professionista."}
{"id": "2411859", "revid": "1265762", "url": "https://it.wikipedia.org/wiki?curid=2411859", "title": "Judah Loew", "text": "La sua enorme conoscenza e fama di studioso gli procurarono il soprannome di Maharal di Praga. \u00c8 conosciuto per i suoi lavori sull'etica, la filosofia e la mistica ebraiche, e il suo commento al commentario di Rashi alla \"Torah\", noto come \"Gur Aryeh al Ha-Torah\".\nBiografia.\nNacque probabilmente a Worms (Germania) o Pozna\u0144 (Polonia), in data indicata diversamente dalle fonti (1512, 1520 o 1526). Suo zio Jacob Friedberg rivestiva la carica di \"rabbino dell'impero\" (\"Reichsrabbiner\") nel Sacro Romano Impero. Tradizionalmente la sua famiglia si riteneva discendesse dalla dinastia davidica. Fu educato in diverse \"yeshivot\" (scuole talmudiche) e grazie ai successi delle imprese commerciali paterne era divenuto ricco e indipendente. Nel 1553 divenne \"Landesrabbiner\" di Moravia a Mikulov.\nNel 1588 lasci\u00f2 la carica e si trasfer\u00ec a Praga, dove divenne rabbino della citt\u00e0 al posto di Isac Hayoth. In questa veste incontr\u00f2 il 23 febbraio 1592 l'imperatore Rodolfo II. Nello stesso anno si trasfer\u00ec a Pozna\u0144, dove era stato eletto rabbino capo della Polonia. Verso la fine della sua vita si trasfer\u00ec di nuovo a Praga, dove mor\u00ec nel 1609 e fu sepolto presso il vecchio cimitero ebraico di Praga, luogo in cui si conserva tuttora la sua tomba con la pietra tombale intatta e dove i turisti lasciano le loro intenzioni scritte.\nLeggende.\nIl suo nome \u00e8 inoltre legato alla leggenda del golem, pubblicata oltre due secoli dopo la sua morte, secondo la quale, per proteggere gli ebrei del ghetto di Praga da attacchi antisemiti e pogrom, egli avrebbe creato un essere vivente fatto d'argilla, utilizzando le conoscenze esoteriche riguardo alla creazione di Adamo (cfr. Kabbalah pratica). Secondo la leggenda, nel 1580 plasm\u00f2 dal fango della Moldava il Golem, con l'aiuto del genero Jizchak ben Simson e il discepolo Jakob ben Chajim Sasson.\nUn altro episodio che lo riguarda \u00e8 quello della proiezione, molto probabilmente usando una lanterna magica, all'imperatore Rodolfo d'Asburgo e ai suoi convitati di una processione degli antenati d'Asburgo, che atterr\u00ec i convitati nel castello di Praga, dando origine a un'esplosione di paura e confusione, che port\u00f2 anche a un incendio.\nNella letteratura.\nNel romanzo \"Luned\u00ec inizia sabato\" (1964) dei fratelli Strugackij, la figura del rabbino Ben Bezalel ha un ruolo centrale e viene citato spesso, non solo in relazione alla creazione del Golem. In particolare, gli autori immaginano che sia stato lui a creare il \"divano-traslatore\" (un dispositivo magico-scientifico in grado di trasportare la fantasia nella realt\u00e0). Alcuni personaggi del libro sostengono addirittura che Ben Bezalel sia lo scopritore anche della mitica \"Tesi-Bianca\". Un concetto che non ha spiegazione, forse un particolare paradigma magico-alchemico o una metodologica.\nE' presente anche nel romanzo \"Il cabalista di Praga\" di Marek Halter, pubblicato originariamente in francese come \"Le cabaliste de Prague\""}
{"id": "2411860", "revid": "969332", "url": "https://it.wikipedia.org/wiki?curid=2411860", "title": "Torso del Belvedere", "text": "Il Torso del Belvedere \u00e8 una scultura mutila in marmo, firmata dallo scultore del I secolo a. C. Apollonio di Atene e conservata nel complesso del Museo Pio-Clementino, all'interno dei Musei Vaticani. Opera autografa dallo stile neoattico, la scultura ha una notevole importanza nella ricezione culturale dell'arte greca in et\u00e0 moderna, per l'influenza esercitata (insieme al \"Gruppo del Laocoonte\" e all\"'Apollo del Belvedere\") sullo sviluppo della storia dell'arte in epoca successiva alla sua scoperta, grazie alla fortuna e alla fama di cui godette presso scultori e pittori di varie et\u00e0, a partire dall'arte rinascimentale.\nStoria.\nNon si conoscono n\u00e9 il luogo n\u00e9 la data della sua scoperta; \u00e8 stato menzionato per la prima volta da Ciriaco d'Ancona, che lo vide nel palazzo del cardinale Prospero Colonna tra il 1432 e il 1435. Rimase quindi per decenni al Palazzo Colonna del Quirinale, dove era ancora presente ai primi del Cinquecento.\nRisultano leggende, invece, quelle su una sua scoperta in epoca successiva, nella zona di Campo de' Fiori o alle terme di Caracalla, durante il pontificato di Papa Giulio II (1503-1513); frutto di un'ipotesi, invece, \u00e8 la provenienza della scultura dalle terme di Costantino, secondo una proposta di Joseph Sauer e Christian H\u00fclsen.\nIntorno a questo periodo, la si ritrova in possesso dello scultore Andrea Bregno, dalla cui collezione conflu\u00ec poi nelle raccolte papali, all'interno del Cortile del Belvedere, divenendo oggetto di studi e ammirazione da parte dei pi\u00f9 grandi maestri, tra i quali Michelangelo e Raffaello. La lunga permanenza nei giardini gli valse il nome di \"Torso del Belvedere\".\nUna leggenda racconta che il pontefice Giulio II, sotto il cui papato si sarebbe verificata la scoperta della statua, aveva ordinato a Michelangelo, suo scultore di fiducia, il completamento dell'opera con l'aggiunta degli arti e della testa; l'artista avrebbe declinato la proposta giudicando il \"Torso\" troppo bello per essere alterato. Si serv\u00ec dell'opera, invece, quale fonte di ispirazione per alcune figure del suo capolavoro, la volta della Cappella Sistina.\nLa statua fu confiscata e portata a Parigi da Napoleone il 27 e 28 luglio 1798 con il Trattato di Tolentino come oggetto delle spoliazioni napoleoniche. Fu sistemata nel posto d'onore nel Museo del Louvre dove divenne una delle fonti d'ispirazione del neoclassicismo in Francia. Con la Restaurazione, fu riportata in Vaticano nel 1815, sotto la cura di Antonio Canova.\nDescrizione.\nL'opera si presenta come un monumentale nudo maschile seduto, nell'atto dinamico di sollevarsi. Numerosi sono stati i tentativi di identificazione del soggetto della statua: studiosi hanno identificato nella figura mutila l'eroe Ercole in riposo al termine delle sue dodici fatiche; altri studiosi lo hanno ritenuto il campione acheo Aiace Telamonio, il ciclope Polifemo (Joseph Sauer), Prometeo (Robert), (August Rossbach), un Sileno pertinente a un gruppo erotico (Pirro Marconi), Filottete (Arvid Andr\u00e9n), il satiro Marsia (Karol Hadaczek e Vinzenz Brinkmann).\nIl marmo \u00e8 firmato sul piedistallo come \"opera di Apollonio, figlio di Nestore, ateniese\" ed \u00e8 da datarsi intorno al I secolo a.C. Al tempo ritenuto originale, \u00e8 oggi considerato una copia di un bronzo del II secolo a.C.\nIn un celebre dipinto di Eug\u00e8ne Delacroix, \"La barca di Dante\", secondo quanto avrebbe dichiarato lo stesso pittore, il corpo di Flegias \u00e8 modellato sul Torso del Belvedere."}
{"id": "2411861", "revid": "33689", "url": "https://it.wikipedia.org/wiki?curid=2411861", "title": "Rettorato (fascismo)", "text": "Il Rettorato fu l'organo autoritario che sostitu\u00ec il Consiglio provinciale durante il fascismo.\nStoria.\nIl Rettorato fu istituito dalla \"legge sulla riforma dell'amministrazione provinciale\" del 27 dicembre 1928 n\u00b02962, entrata in vigore in seguito alla pubblicazione sulla Gazzetta ufficiale del 7 gennaio 1929.\nI rettori erano nominati d'autorit\u00e0 dal Governo per un quadriennio nel numero di 8 per le province con pi\u00f9 di 600.000 abitanti, di 6 nelle province intermedie, e di 4 nelle province con meno di 300.000 abitanti. L'ufficio era gratuito. Il Rettorato era presieduto dal Preside, che ne era membro di diritto, e poteva essere commissariato prima della scadenza della carica.\nAffidando al Rettorato i poteri del vecchio Consiglio provinciale, la legge gli conferiva un ruolo almeno minimamente reale, seppur nel quadro di un regime a partito unico, al contrario di quanto fatto a livello comunale con la Consulta municipale, organo puramente di facciata."}
{"id": "2411862", "revid": "1149807", "url": "https://it.wikipedia.org/wiki?curid=2411862", "title": "Aspettando il domani", "text": "Aspettando il domani (\"Search for Tomorrow\") \u00e8 una soap opera statunitense, creata da Roy Winsor, nata nel 1951 e trasmessa fino al 1986. La soap opera fu trasmessa sul network americano CBS fino al 1982, dopodich\u00e9 pass\u00f2 sul network NBC fino al 1986, anno della sua chiusura.\nIn Italia \u00e8 stata trasmessa per la prima volta nel 1982 da Canale 5, e successivamente su Italia 1, Rete A, Rete 4 ed Italia 7. La versione italiana fu programmata a partire dalla stagione USA 1978/1979. Inizialmente la sigla era musicata da Augusto Martelli, in seguito sostituita con il noto brano dei Toto, \"I'll Be Over You\".\nNegli Stati Uniti fu la soap pi\u00f9 seguita dal 1952 al 1956 quando venne poi superata da \"Sentieri\", sempre in onda sulla CBS; fu di nuovo la soap opera pi\u00f9 seguita negli USA nella stagione 1958-1959 a pari merito con \"Cos\u00ec gira il mondo\", anch'essa della CBS.\nLa soap opera era ambientata a Henderson, immaginaria cittadina del Midwest (lo Stato esatto non fu mai specificato), dove si intrecciavano gli amori e gli intrighi dei suoi abitanti.\nLa maggior parte dei protagonisti della serie lavoravano come medici o infermieri nell'ospedale cittadino (location tipica di moltissime soap opera statunitensi).\nVolti famosi.\nIn \"Aspettando il domani\" hanno recitato sia volti gi\u00e0 famosi, sia attori sconosciuti diventati poi celebrit\u00e0:"}
{"id": "2411865", "revid": "1305772", "url": "https://it.wikipedia.org/wiki?curid=2411865", "title": "Kim Stolz", "text": "Biografia.\nKim Stolz nasce a New York, dove frequenta The Brearley School (Manhattan). Nel 2005 si laurea alla Wesleyan University in politiche internazionali con una tesi sulla politica estera adottata dagli USA. Dopo gli studi lavora per un breve periodo nell'ambito giuridico per poi passare definitivamente al mondo dello spettacolo. Sua madre \u00e8 Carol Brandt, modella negli anni '60 e '70.\nCarriera.\nAmerica's Next Top Model.\nNell'autunno 2005 entra a far parte del celebre programma televisivo America's Next Top Model. Qui spesso viene criticata in merito alla sua sessualit\u00e0, infatti alcuni giudici dello show ritengono che sia troppo mascolina. Durante questa esperienza nascono alcune voci riguardo ad un flirt con la collega Sarah Rhoades in seguito alle immagini registrate dalle telecamere delle due ragazze che si baciano.\nIn un'intervista fatta dal sito web AfterEllen Stolz ha dichiarato: \"Credo che molte persone abbiano immediatamente collegato il mio apparire con la sessualit\u00e0, di conseguenza hanno analizzato la mia mascolinit\u00e0 molto pi\u00f9 di quanto avrebbero fatto con altre persone\". \u00c8 stata la nona concorrente ad essere eliminata, arrivando cos\u00ec tra le cinque finaliste.\nModa.\nAl termine di America's Next Top Model comincia a lavorare come modella e firma un contratto con la Elite Model Management di New York.\nPartecipa alle campagne pubblicitarie di American Eagle, Brooklyn Industries e Ruehl no.925.\nNel biennio 2006/2007 sfila per Alice &amp; Olivia, Sprite Street Couture, Reyes, Chris Benz.\nAppare su \"TeenVogue\", \"Go Magazine\", \"Knit.1\", \"Cover Magazine\" (aprile 2007), \"Nordstrom's\" (novembre 2006). Nel 2009 firma un contratto con la Ford Models, lasciando cos\u00ec l'agenzia Elite.\nTelevisione e giornalismo.\nPresto diventa uno dei principali volti di MTV, dove conduce lo show \"The Freshman\" su mtvU ed \u00e8 corrispondente da New York per il programma \"MTV News\".\nNel 2008 intervista i candidati alle primarie John Edwards e Mike Huckabee.\nNel 2009 scrive per l'Huffington Post. Nei suoi articoli si occupa di politica, con particolare attenzione all'amministrazione Obama. \u00c8 spesso presente nei talk show del canale televisivo Fox News. Il 7 luglio \u00e8 la corrispondente per \"MTV News\" alla commemorazione pubblica di Michael Jackson. A settembre partecipa agli MTV Video Music Awards come inviata dal tappeto rosso; inoltre \u00e8 la protagonista dello spot pubblicitario di Rhapsody, servizio di musica digitale.\nHa fatto un piccolo ruolo in Veronica Mars II in cui faceva l'assistente vendite di un noleggio auto."}
{"id": "2411866", "revid": "24546030", "url": "https://it.wikipedia.org/wiki?curid=2411866", "title": "Moneta pontificia", "text": ""}
{"id": "2411867", "revid": "339392", "url": "https://it.wikipedia.org/wiki?curid=2411867", "title": "Moncada Agrigento", "text": ""}
{"id": "2411870", "revid": "119694196", "url": "https://it.wikipedia.org/wiki?curid=2411870", "title": "Carlo Tommaso Maillard de Tournon", "text": "Fu legato pontificio per l'India e la Cina.\nBiografia.\nNato da nobile famiglia a Torino il 21 dicembre 1668, dopo la laurea in teologia (28 agosto 1688) presso l'Universit\u00e0 di Nizza (Savoia) ed in diritto canonico e civile (23 gennaio 1690), fu ordinato presbitero il 12 giugno 1695.\nSi trasfer\u00ec quindi a Roma, ove figura tra i fondatori dell'Accademia dell'Arcadia nel 1690.\nIn questo periodo fu anche uditore e rappresentante in Roma del cardinale Baldassarre Cenci, divenuto arcivescovo di Fermo.\nA Roma guadagn\u00f2 la stima di Clemente XI, che il 5 dicembre 1701 lo nomin\u00f2 legato \"a latere\" per l'India e la Cina.\nIl 27 dicembre 1701 Tournon fu consacrato vescovo dal papa nella Basilica Vaticana, con il titolo di Patriarca di Antiochia.\nLa missione in India e in Cina.\nScopo di questa legazione era ristabilire l'armonia tra i missionari e provvedere ai bisogni di queste missioni, riferire alla Santa Sede sulla situazione generale delle missioni cattoliche, nonch\u00e9 istituire un Superiore di tutti i missionari; ma soprattutto era quello di pubblicare le decisioni della Santa Sede in materia di riti cinesi, ufficializzate nel decreto \"Cum Deus Optimus\" del 20 novembre 1704, e di farle rispettare dai missionari di Cina.\nQuesti riti consistevano essenzialmente: nella partecipazione alle cerimonie periodiche di omaggio a Confucio; in certe modalit\u00e0 del culto degli antenati; nell'uso dei termini cinesi \"Ti\u0101n\" (Cielo) e \"Sh\u00e0ngdi\" (Signore supremo), per indicare il Dio dei cristiani, generalmente indicato con il termine \"Ti\u0101nzhu\".\nLa Santa Sede era contraria a tollerare che i cinesi convertiti al cristianesimo continuassero a partecipare a quei riti.\nIl legato s'imbarc\u00f2 sulla nave francese Maurepas il 9 febbraio 1703, arrivando nel Pondichery (all'epoca colonia francese) il 6 novembre 1703. Trovando i missioni divisi intorno alla liceit\u00e0 di alcune pratiche para-religiose tradizionalmente in uso nella regione, chiamate convenzionalmente \"Riti malabarici\", il 23 giugno 1704 Tournon eman\u00f2 un decreto con il quale viet\u00f2 ai missionari ogni forma di sincretismo religioso. Il decreto proib\u00ec tra l'altro ai missionari di celebrare matrimoni tra bambini, pratica molto seguita in India ma contraria alla morale cristiana. L'editto fu pubblicato il 14 luglio.\nL'11 luglio 1704 part\u00ec dal Pondicherry per la Cina, facendo sosta a Manila, nelle isole Filippine. Arriv\u00f2 a Macao (colonia portoghese) il 2 aprile 1705 e a Pechino il 4 dicembre successivo. L'imperatore \"Kangxi\" in un primo momento lo accolse benevolmente ma, dopo alcune udienze, si rese conto che Tournon era venuto per nominare o divenire egli stesso superiore dei missionari in Cina, con lo scopo di far rispettare i decreti papali in materia di \"riti cinesi\". Le loro relazioni si raffreddarono e la legazione si avvi\u00f2 verso il fallimento. A dicembre 1706 Kangxi emise un decreto per imporre a tutti i missionari un'autorizzazione imperiale (\"Piao\") per poter rimanere in Cina e praticare la religione cristiana, pena l'espulsione immediata.\nConclusione della missione.\nLa missione si avvi\u00f2 rapidamente all'insuccesso, essenzialmente per due ordini di motivi:\nTournon si risolse quindi a prendere la strada del ritorno.\nNel viaggio da Pechino a Canton, il Patriarca emise a Nanchino un decreto (25 gennaio 1707) che dava indicazioni ai missionari sul comportamento da tenere nei confronti del decreto imperiale del dicembre precedente e, sotto pena di scomunica \"latae sententiae\", imponeva loro di non praticare i riti cinesi. I Gesuiti opposero diversi appelli contro tale misura. In conseguenza di ci\u00f2, l'imperatore dispose la definitiva espulsione di Tournon a Macao, dove fu messo agli \"arresti domiciliari\" dai portoghesi che governavano la citt\u00e0.\nMorte e sepoltura.\nTournon, dopo che nel gennaio 1710 era stato raggiunto da alcuni missionari (Gennaro Amodei, Giuseppe Cer\u00f9, Guglielmo Fabre-Bonjour, Teodorico Pedrini, Domenico Perroni e Matteo Ripa) che gli portavano la nomina cardinalizia decisa dal Concistoro del 1\u00ba agosto 1707, mor\u00ec, ancora in regime di restrizione di libert\u00e0, l'8 giugno 1710.\nFu sepolto a Macao, ma la sua salma fu riportata a Roma dal secondo legato papale Carlo Ambrogio Mezzabarba, per essere collocata nella chiesa di Propaganda Fide (la Chiesa dei Re Magi), il 27 settembre 1723, ove si trova ancora una grande lapide in ricordo del Patriarca. A Torino, nella chiesa di Sant'Agostino, gli \u00e8 stato dedicato un mausoleo, opera del Tantardini.\nLa notizia della morte di Tournon provoc\u00f2 una forte impressione a Roma: Clemente XI lo elogi\u00f2 in pubblico ed in privato per il suo coraggio e per la fedelt\u00e0 alla Chiesa.\nLa Santa Inquisizione emise un decreto (25 settembre 1710) che rigettava i ricorsi, confermava gli atti del legato e condannava ancora una volta i riti cinesi.\nMolti anni dopo la morte del cardinale Tournon fu pubblicata una corposa raccolta di tutti gli scritti, suoi e dei missionari che collaborarono con lui nel corso della Legazione. La pubblicazione dell'opera \"Memorie Storiche\", in otto volumetti, fu curata dal cardinale Passionei nel 1761 ed ebbe un notevole ruolo nel contesto delle polemiche anti-gesuitiche che prepararono il terreno per la chiusura della Compagnia, avvenuta nel 1773.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2411878", "revid": "767487", "url": "https://it.wikipedia.org/wiki?curid=2411878", "title": "Redeemer (D'espairsRay)", "text": "Redeemer \u00e8 il terzo album in studio del gruppo giapponese D'espairsRay, pubblicato nel 2009"}
{"id": "2411879", "revid": "1498232", "url": "https://it.wikipedia.org/wiki?curid=2411879", "title": "Canon EOS 40D", "text": "La Canon EOS 40D \u00e8 una fotocamera reflex digitale (DSLR) semiprofessionale presentata dalla Canon il 20 agosto 2007. \u00c8 il modello successivo alla Canon EOS 30D ed \u00e8 seguito dalla Canon EOS 50D.\nDescrizione.\nLa 40D \u00e8 la naturale evoluzione della 30D, dalla quale eredita la struttura e le dimensioni.\nDifferenze con la 30D.\nLa 40D, in paragone alla 30D, \u00e8 estesa in qualche funzione e affinata nel design.\nQueste le modifiche pi\u00f9 importanti:"}
{"id": "2411880", "revid": "1543377", "url": "https://it.wikipedia.org/wiki?curid=2411880", "title": "Cladonia cornuta", "text": "Cladonia cornuta (L.) Hoffm. (1791), \u00e8 una specie di lichene appartenente al genere Cladonia, dell'ordine Lecanorales.\nIl nome proprio deriva dal latino \"cornutus\", che significa \"provvisto di escrescenze, cornuto\", ad indicare la forma degli apoteci.\nCaratteristiche fisiche.\nGli apoteci hanno una o pi\u00f9 spesso due protuberanze nella parte alta, dove poi fruttificheranno i soredi.\nIl sistema di riproduzione \u00e8 principalmente asessuato, attraverso i soredi o strutture similare, quali ad esempio i blastidi. Il fotobionte \u00e8 principalmente un'alga verde delle Trentepohlia, di preferenza una Trebouxia.\nHabitat.\nQuesta specie si adatta soprattutto a climi di tipo montano dell'area circumboreale, subartico e subalpino. Rinvenuta su suoli organici ricchi di minerali, ma anche su legno, e in aree a substrato del terreno di tipo siliceo. Predilige un pH del substrato molto acido o con valori intermedi fra molto acido e subneutro. Il bisogno di umidit\u00e0 \u00e8 mesofitico.\nLocalit\u00e0 di ritrovamento.\nLa specie, pressoch\u00e9 cosmopolita, \u00e8 stata rinvenuta nelle seguenti localit\u00e0:\nIn Italia questa specie di Cladonia \u00e8 estremamente rara:\nTassonomia.\nQuesta specie \u00e8 attribuita alla sezione Cladonia; a tutto il 2008 sono state identificate le seguenti forme, sottospecie e variet\u00e0:"}
{"id": "2411883", "revid": "320578", "url": "https://it.wikipedia.org/wiki?curid=2411883", "title": "Puff Daddy &amp; the Family", "text": ""}
{"id": "2411886", "revid": "120090173", "url": "https://it.wikipedia.org/wiki?curid=2411886", "title": "Ida Siekmann", "text": "Il tentativo di fuga.\nSiekmann abitava in Bernauer Stra\u00dfe, dove la linea di confine tra i settori corrispondeva al muro perimetrale anteriore degli edifici siti sul lato sud della via; gli appartenenti a Berlino Est si affacciavano quindi sul marciapiede appartenente a Berlino Ovest. Siekmann - come molti altri berlinesi - dopo il 13 agosto 1961 non poteva pi\u00f9 raggiungere i suoi parenti, residenti pochi isolati pi\u00f9 a nord nel settore francese.\nIl 22 agosto 1961, il giorno precedente il suo cinquantanovesimo compleanno, Ida Siekmann tent\u00f2 la fuga saltando da una finestra del suo appartamento, sito al terzo piano, sul marciapiede che faceva parte di Berlino Ovest. Per attutire la sua caduta aveva gettato, prima del salto, alcuni piumoni sul marciapiede, che per\u00f2 non offrirono una sufficiente protezione; le lesioni risultarono letali. Venne sepolta al Cimitero Municipale del quartiere di Wedding.\nCommemorazione.\nQuesta morte, la prima di un berlinese dell'est che tentava la fuga oltre il muro ebbe una forte risonanza al punto che il 23 agosto 1962 Robert Kennedy assieme a Willy Brandt, allora sindaco di Berlino Ovest, depose una corona di fiori al memoriale di Ida Siekmann, ubicato sul luogo della sua morte. Il memoriale nel frattempo \u00e8 stato sostituito da una lapide commemorativa."}
{"id": "2411893", "revid": "287204", "url": "https://it.wikipedia.org/wiki?curid=2411893", "title": "Pianura di Kanto", "text": ""}
{"id": "2411904", "revid": "1345938", "url": "https://it.wikipedia.org/wiki?curid=2411904", "title": "Grammy Award al miglior album rap", "text": "Il Best Rap Album \u00e8 un premio dei Grammy Awards assegnato al solista o gruppo che ha prodotto il miglior album discografico rap dell'anno.\nL'artista che ha ricevuto pi\u00f9 volte il premio \u00e8 Eminem, con 6 premiazioni. Al secondo posto c'\u00e8 invece Kanye West, con 4 premiazioni, e infine gli OutKast e Kendrick Lamar, con entrambi 2 premiazioni. Questo rende, inoltre, i 4 artisti gli unici ad essere stati premiati pi\u00f9 di una volta, e rende Eminem e Kanye West gli unici due artisti premiati due volte di seguito.\nCardi B nel 2019 \u00e8 stata la prima donna a ricevere il premio."}
{"id": "2411907", "revid": "339392", "url": "https://it.wikipedia.org/wiki?curid=2411907", "title": "Best Rap Album", "text": ""}
{"id": "2411911", "revid": "116451195", "url": "https://it.wikipedia.org/wiki?curid=2411911", "title": "Compagnia danese delle Indie orientali", "text": "La Compagnia danese delle Indie orientali () \u00e8 stata una compagnia commerciale danese. Fondata nel 1670, fu sciolta nel 1729 e nuovamente ricostituita nel 1734 per il commercio con il Bengala. Ma gi\u00e0 nel 1798 venne di nuovo sciolta.\nLe sue basi commerciali erano costituite dal governatorato generale di Serampore (sede dell'amministrazione locale della compagnia) ed il governatorato di Tanquebar; dal 1756 al 1785 gli uomini della compagnia occuparono le isole Nicobare (Nankowry) nel tentativo di colonizzarle. Altre basi commerciali indiane furono: Oddaway Torre (1696-1722), Dannemarksnagore-Gondalpara (1698-1714), Calicut (1752-1791), Balasore (1763-1809)."}
{"id": "2411920", "revid": "2166030", "url": "https://it.wikipedia.org/wiki?curid=2411920", "title": "Governanti di Damasco", "text": "Questa \u00e8 una lista dei governanti di Damasco dai tempi antichi ad oggi."}
{"id": "2411932", "revid": "287204", "url": "https://it.wikipedia.org/wiki?curid=2411932", "title": "Il diabolico dottor Maniac", "text": "Il diabolico dottor Maniac \u00e8 il quinto libro della saga \"Horrorland\", di Piccoli Brividi, scritta da R.L. Stine."}
{"id": "2411937", "revid": "729019", "url": "https://it.wikipedia.org/wiki?curid=2411937", "title": "Gran Premio di Spagna 1986", "text": "Il Gran Premio di Spagna 1986 fu il secondo appuntamento della stagione di Formula 1 1986.\nDisputatosi il 13 aprile sul Circuito di Jerez de la Frontera, ha visto la vittoria di Ayrton Senna su Lotus-Renault.\nNote.\n\"Salvo indicazioni diverse le classifiche sono tratte da \""}
{"id": "2411938", "revid": "729019", "url": "https://it.wikipedia.org/wiki?curid=2411938", "title": "Masters from the Vault", "text": "Masters from the Vault \u00e8 un dvd filmato della band di rock progressivo Emerson, Lake &amp; Palmer, agli inizi della loro carriera in Belgio precisamente a Bruxelles sul finire del 1970 e trasmesso dalla televisione di stato belga agli inizi del 1971."}
{"id": "2411942", "revid": "287204", "url": "https://it.wikipedia.org/wiki?curid=2411942", "title": "Le mummie viventi", "text": "Le mummie viventi \u00e8 il sesto libro della saga \"Horrorland\", di Piccoli Brividi, scritta da R.L. Stine.\nTrama.\nLa storia inizia con Peter e Abby, fratello e sorella, che giocano con le pistole ad acqua. La nonna Vee interrompe il loro gioco per annunciare loro che per due settimane dovranno trasferirsi da loro zio Jonathan, in un paesino. I ragazzi, malgrado siano preoccupati per la salute della nonna, accettano.\nUna volta arrivati, i ragazzi vengono messi in guardia da una strana donna che dice di sentire degli strani lamenti provenienti dalla casa dello zio. Poco dopo arriva un uomo in carrozza che dice di essere lo zio, e li porta in una casa su una collina, piena di pipistrelli che girano intorno e tanti manufatti egizi all'interno, tra cui la ricostruzione di un tempio egizio nel seminterrato, con una mummia di un bambino: Ka-ran-Tut.\nI due ragazzi fanno conoscenza con la governante, Sonja, e il gatto di casa, Cleopatra. \nUn giorno, Abby vede i pipistrelli assalire un uomo che si era avvicinato alla casa. Jonathan dir\u00e0 che quello era un ladro, e che i pipistrelli fanno da guardia alla casa.\nDopo qualche tempo, per sbaglio Abby disintegrer\u00e0 il gatto di casa spruzzandogli contro un getto d'acqua. Spaventata dall'accaduto, decide di scappare insieme al fratello e di giustificarsi con lo zio dicendogli che la nonna Vee li aveva richiamati a casa. I due trovano lo zio, in una stanza piena di sarcofagi che si lamentano e urlano, nell'atto di mangiare le membra di una mummia.\nI ragazzi scappano fuori, e in paese rivedono l'uomo che era stato attaccato dai pipistrelli. Si fanno dare un passaggio dalla donna matta che inizialmente li aveva avvertiti di non fidarsi dello zio, ma la donna li riporta a casa di Jonathan: questi rivela che lui, la matta e la governante Sonja sono tre antichi egizi che avevano scoperto il segreto dell'immortalit\u00e0, ma che per mantenersi in questo stato dovevano divorare le mummie e assumere una proteina che era contenuta nei capelli dei due ragazzi.\nL'uomo precedentemente attaccato dai pipistrelli e reincontrato in paese poco prima si ripresenta ai ragazzi e dice di essere il loro vero zio.\nAbby, ricordandosi di aver disintegrato il gatto con l'acqua, uccide i tre egizi con uno sputo d'acqua e insieme a Peter torna a casa della nonna Vee, sempre pi\u00f9 malata. La storia si conclude con Abby che d\u00e0 alla nonna un po' di membra di mummia per renderla immortale."}
{"id": "2411943", "revid": "287204", "url": "https://it.wikipedia.org/wiki?curid=2411943", "title": "Kara Milovy", "text": "Kara Milovy \u00e8 la Bond girl del film \"007 - Zona pericolo\" del 1987. Unica Bond girl della pellicola (evento raro nei film della saga), \u00e8 interpretata dall'attrice inglese Maryam d'Abo.\nCaratteristiche.\nKara Milovy \u00e8 una violoncellista cecoslovacca spia del KGB: subito dopo esserci presentata, infatti, imbraccia un fucile di precisione e tenta di uccidere un uomo dalla galleria del teatro nel quale si stava esibendo. Ma chi segue le avventure di James Bond sa benissimo che mai una donna nemica di Bond riuscir\u00e0 a resistere al fascino dell'agente segreto al servizio di sua Maest\u00e0 e diventer\u00e0 presto a tutti gli effetti una Bond girl.\nKara \u00e8 l'amante del \"villain\" di turno Georgi Koskov, generale russo nemico di Bond. Bond scoprir\u00e0 che ella si era in realt\u00e0 finta cecchino proprio per simulare il tentativo di uccidere Koskov, al fine di camuffare la sua diserzione dal KGB. Koskov viene rapito, ma Bond con l'aiuto di Kara, lo ritrover\u00e0 presto."}
{"id": "2411950", "revid": "104458", "url": "https://it.wikipedia.org/wiki?curid=2411950", "title": "Populi Albenses", "text": ""}
{"id": "2411954", "revid": "154639", "url": "https://it.wikipedia.org/wiki?curid=2411954", "title": "Libro Dodicesimo della Metafisica", "text": "Il Libro Dodicesimo della Metafisica (\u039b, Lambda) \u00e8 conosciuto come il \u00ablibro teologico\u00bb della \"Metafisica\" di Aristotele, poich\u00e9 nella seconda parte affronta il tema della sostanza immobile, dando di Dio le note definizioni di \u00abmotore immobile\u00bb e \u00abpensiero di pensiero\u00bb.\nSi ritiene che \"Lambda\" sia uno dei primi libri della \"Metafisica\" ad essere stato scritto, molto probabilmente successivo ad \"Alpha \u00e9latton\", di cui presuppone la divisione tra fisica e filosofia prima.\nL'indagine sulla sostanza.\nFin dalle primissime righe Aristotele afferma che oggetto della sua indagine sar\u00e0 l\"'ous\u00eda\" (sostanza). Lo Stagirita intende inserirsi in una tradizione d'indagine filosofica a lui anteriore, quella che indaga le cause e i principi: i presocratici e i platonici hanno infatti svolto inconsciamente indagini sulla sostanza; tuttavia essi si sono limitati a cercare le cause e i principi in cose particolari (l'acqua, il fuoco\u2026) o negli universali, sbagliando. \u00c8 invece la sostanza a occupare il piano fondamentale e basilare della realt\u00e0, e non vi \u00e8 nulla che possa esserle anteriore (1069 a30).\nAristotele individua tre tipi di sostanza:\nI primi due tipi di sostanza\u00a0\u2013 che corrispondono rispettivamente agli oggetti sensibili e agli astri\u00a0\u2013 rientrano nel campo d'indagine della fisica (scienza naturale), mentre la terza spetta ad un'altra scienza non ben identificata.\nLa sostanza sensibile.\nNel classificare le sostanze Aristotele esclude, in quanto impossibile, l'esistenza di sostanze sensibili immobili e non sensibili mobili. Da qui passa ad analizzare le sostanze sensibili.\nCaratteristica loro peculiare \u00e8 quella di essere soggette a mutamento, cio\u00e8 di passare da una forma a quella contraria, ma perch\u00e9 ci\u00f2 avvenga \u00e8 necessario che vi sia qualcosa che permanga come sostrato: la materia. \u00c8 infatti la materia a cambiare, passando dall'uno all'altro dei contrari attraverso il passaggio dalla potenza all'atto (cap. 2). Tuttavia, di per s\u00e9 la materia non conoscerebbe mutamento se a ci\u00f2 non fosse indotta da una causa esterna: \u00e8 ci\u00f2 che Aristotele chiama il \"motore prossimo\".\nSchematizzando, vi \u00e8 dunque un motore (causa del mutamento), una materia (ci\u00f2 che cambia) e una forma (ci\u00f2 verso cui cambia). Questo permette al filosofo di classificare nuovamente la sostanza, secondo tre diverse facce:\nSi noti che sarebbe sbagliato definire l'individuo come somma di materia e forma, in quanto non si tratta di due componenti ma di due aspetti irriducibili della sostanza: materia e forma sono un'unit\u00e0, non una somma. Un caso a parte \u00e8 quello dei prodotti della \"techne\", nei quali non vi \u00e8 chiaramente una forma, all'infuori di quella dell'oggetto composto. La forma sembrerebbe dunque esistere solo negli oggetti naturali, come sosteneva Platone nella sua dottrina delle idee - anche se non si pu\u00f2 assolutamente pensare che esitano idee per la carne o la testa, poich\u00e9 queste sono parti, esistono solo in relazione all'intero e non sono quindi forma, bens\u00ec materia. In realt\u00e0, le forme sono cause in quanto esistono simultaneamente agli effetti (la figura della sfera di bronzo esiste insieme alla sfera di bronzo, e l'uomo \u00e8 sano perch\u00e9 ha la salute): in questo senso non si pu\u00f2 allora accettare l'esistenza delle idee trascendenti platoniche, e anche il problema delle arti si risolve se si pensa che la forma del prodotto \u00e8 interna alla \"techne\" (cap. 3).\nNei capitoli 4 e 5 viene infine introdotto il tema dell'analogia, che molta fortuna avr\u00e0 nel Medioevo. Le cose che popolano il tutto hanno cause e principi differenti, ma in un certo senso essi sono gli stessi per tutti gli oggetti. Se infatti gli elementi che li compongono sono tutti diversi, identico \u00e8 per\u00f2 il rapporto che esiste tra i vari elementi. Qui Aristotele avverte che non bisogna confondere \u00abelemento\u00bb con \u00abprincipio\u00bb, poich\u00e9 se \u00e8 vero che gli elementi sono principi, non \u00e8 per\u00f2 vero il contrario: l'insieme dei principi \u00e8 molto pi\u00f9 ampio e ingloba non solo gli elementi (principi interni: materia, forma, privazione) ma anche il motore (principio esterno). Se prendiamo l'esempio della medicina, abbiamo che un corpo/materia passa da una situazione di malattia/privazione ad una di salute/forma, grazie all'azione di un motore, ovvero l'arte medica, la quale, per altro verso, contiene in s\u00e9 la forma della salute e per questo \u00e8 in grado di produrla; allo stesso modo avviene per le altre cose, come le case o gli uomini (in quest'ultimo caso motore \u00e8 il padre che contiene in s\u00e9 la forma dell'uomo e la trasmette al figlio). I principi dunque, seppur diversi nei diversi individui, sono per analogia gli stessi, poich\u00e9 tra essi vi \u00e8 lo stesso rapporto. L'analogia permette cos\u00ec di indagare ci\u00f2 che sarebbe altrimenti oscuro, ed \u00e8 valida anche nel caso del rapporto atto-potenza.\nLa sostanza immobile.\nFatto il punto sulle sostanze sensibili, Aristotele pu\u00f2 ora occuparsi della sostanza immobile, l'argomento cio\u00e8 che \u00e8 valso a \"Lambda\" l'appellativo di \u00ablibro teologico\u00bb.\nLo Stagirita osserva che \u00e8 necessario che esista una sostanza eterna, poich\u00e9 se tutte le sostanze fossero soggette a perire ne risulterebbe che tutti gli enti e anche il movimento siano finiti, ma cos\u00ec non \u00e8. Il movimento, come il tempo, \u00e8 eterno, e ci\u00f2 \u00e8 spiegabile solo con una sostanza eterna, priva di materia e in atto, la quale ha messo in movimento tutte le cose e garantisca l'eternit\u00e0 del movimento (cap. 6). Bisogna dunque pensare a un motore che sia primo: ma se cos\u00ec \u00e8, esso non potr\u00e0 essere mosso da qualcos'altro che lo preceda, poich\u00e9 non sarebbe pi\u00f9 primo. Ci\u00f2 che muove ed \u00e8 mosso occupa un posto intermedio, mentre il primo motore, in quanto tale, non pu\u00f2 essere mosso, e quindi se ne deduce che deve essere immobile. L'azione del primo motore consiste nel dare l'inizio al moto delle cose, trasmettendo loro il movimento, senza per\u00f2 muovere se stesso, poich\u00e9 nulla lo precede e gli conferisce movimento. Per spiegare questa attivit\u00e0 di muovere senza essere mosso Aristotele ricorre al celebre paragone dell'amato: \u00abDunque il primo motore muove come ci\u00f2 che \u00e8 amato, mentre tutte le altre cose muovono essendo mosse\u00bb (1072 b). Il primo motore, che viene definito \u00abdio\u00bb, si comporta come un oggetto di desiderio, cio\u00e8 attrae a s\u00e9 l'amante restando fermo. Inoltre, esso esiste di necessit\u00e0, e la sua vita \u00e8 la pi\u00f9 eccellente possibile: per questo motivo, dio non pu\u00f2 far altro che pensare, l'attivit\u00e0 pi\u00f9 alta e piacevole a cui l'uomo possa aspirare (cap. 7). Tuttavia, oggetto del suo pensiero non pu\u00f2 essere una cosa qualsiasi, poich\u00e9 ci\u00f2 potrebbe degradarlo; d'altra parte, nemmeno esiste qualcosa a lui superiore a cui possa rivolgersi. Il filosofo giunge cos\u00ec a formulare di dio la nota definizione di \u00abpensiero di pensiero\u00bb (\u03bd\u03cc\u03b7\u03c3\u03b9\u03c2 \u03bd\u03bf\u03ae\u03c3\u03b5\u03c9\u03c2): dio non pu\u00f2 far altro che pensare incessantemente a s\u00e9 stesso, e questa sua attivit\u00e0 apparentemente narcisistica va forse interpretata come consapevolezza della propria attivit\u00e0 (cap. 9).\nUn discorso a parte merita il capitolo 8, dedicato al numero delle sostanze e alle varie diatribe cosmologiche collegate a questo problema. Poich\u00e9 gli astri si muovono ognuno di moto eterno (circolare), \u00e8 necessario che ognuno abbia avuto origine da una sostanza di per s\u00e9 immobile ed eterna, in modo che ogni moto abbia un motore. Tuttavia, avverte Aristotele, indagare il numero dei moti non \u00e8 compito del filosofo ma dell'astronomo: per questo vengono citati i modelli cosmologici di Eudosso di Cnido e dell'allievo Callippo, i quali spiegano i moti celesti attraverso una complessa composizione di sfere concentriche (quattro per sole e luna, tre per gli altri pianeti e una per le stelle fisse). Aristotele giunge cos\u00ec a ipotizzare il numero di 55 moti. Tuttavia, si badi bene, al filosofo non interessa risolvere questo dilemma (non si pu\u00f2 infatti escludere che le sostanze eccedano il numero dei moti), quanto piuttosto indagare l'esistenza del divino e riaffermare, al di l\u00e0 delle discussioni dei cosmologi, che il cielo \u00e8 uno e quindi il suo motore \u00e8 uno: il filosofo lascia pensare ad una gerarchia, a capo della quale vi deve essere un solo motore primo, seguito dagli altri."}
{"id": "2411955", "revid": "2130303", "url": "https://it.wikipedia.org/wiki?curid=2411955", "title": "Chiesa di Xitang", "text": "La chiesa cattolica di Xitang (\u897f\u5802 pinyin \"X\u012bt\u00e1ng = chiesa dell'Ovest\" ), dedicata a Nostra Signora del Monte Carmelo, si trova a Pechino, in Cina. \u00c8 una delle cinque chiese cattoliche della capitale cinese, l'unica realizzata da un italiano e non fondata dai Gesuiti.\nPosizione.\n\u00c8 situata sul lato meridionale della X\u012bzh\u00edm\u00e9nn\u00e8i D\u00e0ji\u0113 (\u897f\u76f4\u9580\u5927\u8857), un ampio viale nel lato nord occidentale della citt\u00e0, che collegava la Citt\u00e0 Proibita a quella che all'epoca era la residenza dell'imperatore, l'Antico Palazzo d'Estate.\nStoria.\nLa chiesa fu la quarta fondata da missionari cattolici a Pechino, facendo seguito a quelle aperte nel 1650, 1665 e 1703 dai missionari gesuiti portoghesi e francesi. \"X\u012bt\u00e1ng\" fu quindi la prima chiesa non gesuitica della capitale cinese.\nL'area su cui sorge fu acquistata nel 1723 dal missionario italiano Teodorico Pedrini, lazzarista; una parte di questa residenza fu aperta al culto da Pedrini nel 1725, che successivamente don\u00f2 questo complesso alla Congregazione di Propaganda Fide, da cui era stato inviato.\nNel 1730 la chiesa fu gravemente danneggiata da un forte terremoto che colp\u00ec la capitale cinese, provocando pi\u00f9 di centomila vittime.\nDopo la morte di Pedrini nel 1746, la chiesa fu affidata ai Carmelitani e quindi agli Agostiniani, che vi si trovavano quando fu requisita dal Governo e completamente distrutta nel 1811.\nRicostruzioni.\nRicostruita nel 1867 dopo le guerre dell'oppio, conobbe una seconda distruzione nel 1900, durante la ribellione dei Boxer. Fu di nuovo ricostruita nel 1912. La sua struttura attuale, con alcune modifiche soprattutto al portale, \u00e8 la stessa del 1912. L'interno, realizzato a pilastri e archi gotici, realizza un effetto di solennit\u00e0 ed eleganza.\nRiapertura.\nLa chiesa \u00e8 stata riaperta al culto dal 1994. Dal 2007 \u00e8 stata oggetto di profondi restauri, conclusi nel 2009 con la sistemazione delle nuove vetrate, della torre campanaria e la consacrazione del nuovo altare.\nLapide commemorativa.\nAll'interno, vicino alla porta di ingresso, si trova una lapide commemorativa in latino ed una in cinese.\nRiferimenti bibliografici.\n1. DEVINE WILLIAM, The Four Churches of Peking, Burns, Oates &amp; Washbourne Ltd, London, stampato presso Tientsin Press Ltd, Tientsin, China, 1930\n2. LATOURETTE KENNETH SCOTT, A history of christian missions in China, Russell and Russell, New York, 1929\n3. CHARBONNIER JEAN, Guide to the Catholic Church in Cina 2004, Singapore, 2004\n4. DUVIGNEAU AYMARD-BERNARD C. M., Teodorico Pedrini, Prete della missione, Musico alla corte imperiale di Pechino, Roma, Ed. Liturgiche e Missionarie, 1946 (traduzione da Pechino 1937)\n5. GALEFFI FABIO G., TARSETTI GABRIELE, Teodorico Pedrini e la Missione di Cina in La Voce delle Marche, Supplemento al n. 1 del 13 gennaio 2006.\n6. MARGIOTTI FORTUNATO O.F.M., Il cimitero dei Missionari Propagandisti a Pei-ching, in Archivum Franciscanum Historicum, n. 61, anno 1968, pp.\u00a0361\u2013383\n7. MARGIOTTI FORTUNATO O. F. M., Le Missioni Cinesi nella tormenta, in Sacrae Congregationis de Propaganda Fide - Memoria Rerum. 350 anni al servizio delle missioni (1622-1972), Vol. II (1700-1815), pagg. 991-1024, ed. Herder, Roma Freiburg Wien 1973\n8. MEMOIRES DE LA CONGREGATION DE LA MISSION, Vol. IV, Paris, 1864; Vol. V, Paris, 1865; Vol. VI, Paris, 1865; Vol. VII, Paris, 1866\n9. MEZZADRI LUIGI, ONNIS FRANCESCA, Storia della Congregazione della Missione, II/1, La Congregazione della Missione nel sec. XVIII: Francia, Italia e Missioni (1697-1788), CLV-Edizioni Vincenziane, Roma, 2000\n10. POOLE REV. STAFFORD C.M., A history of the Congregation of Mission 1625-1843 Stafford Poole C. M. , Santa Barbara, California, 1973\n11. SINICA FRANCISCANA, Volumen V, Volumen VI, Relationes et Epistolas Ill. mi D. Fr. Bernardini Della Chiesa O. F. M. , PP. Anastasius Van Den Wyngaert et Georgius Mensaert O.F.M., Romae apud Collegium S. Antonii, 1954\n12. GALEFFI FABIO G. - TARSETTI GABRIELE - \u201c\u2026 mariner, musician and missionary, and true priest always\u2026- Teodorico Pedrini\u2019s life in Xitang\u201d, Atti del \u201c11th International Symposium, History of the Church in China, From its beginning to the Scheut Fathers and 20th Century\u201d, a cura del Verbiest Institute, Katholieke Universiteit Leuven, 4-7 settembre 2012. Leuven Chinese Studies XXIX, Verbiest Institute ed., Leuven, 2015."}
{"id": "2411958", "revid": "287204", "url": "https://it.wikipedia.org/wiki?curid=2411958", "title": "Zhang Pengxiang", "text": "Vinse il campionato cinese U12 nel 1992, U14 nel 1993 e il campionato cinese juniores (U20) nel 1999.\nNel 2001 divent\u00f2, a 21 anni, l'11\u00ba grande maestro cinese.\nNella lista FIDE di aprile 2009 ha 2638 punti. Raggiunse il massimo Elo in aprile 2007, con 2657 punti.\nNel 2002 vinse a Q\u00ednhu\u00e1ngd\u01ceo il campionato cinese assoluto.\nFece parte della nazionale cinese alle Olimpiadi del 2002 e 2008, vincendo la medaglia d'argento di squadra alle Olimpiadi di Dresda 2008.\nNel 2012 partecip\u00f2 a Mosca al torneo di qualificazione per il Campionato del mondo FIDE 2012. Nel primo super\u00f2 turno per 3-1, dopo gli spareggi rapid, Anatoly Karpov, ma nel secondo venne battuto 2-0 da Evgeny Pigusov.\nTra gli altri risultati:"}
{"id": "2411959", "revid": "307923", "url": "https://it.wikipedia.org/wiki?curid=2411959", "title": "Separabile", "text": ""}
{"id": "2411968", "revid": "339392", "url": "https://it.wikipedia.org/wiki?curid=2411968", "title": "Regina d'Inghilterra", "text": ""}
{"id": "2411974", "revid": "203463", "url": "https://it.wikipedia.org/wiki?curid=2411974", "title": "Mikhail Gurevich", "text": ""}
{"id": "2411976", "revid": "1243", "url": "https://it.wikipedia.org/wiki?curid=2411976", "title": "Stazione di Gorizia Montesanto", "text": ""}
{"id": "2411987", "revid": "1305772", "url": "https://it.wikipedia.org/wiki?curid=2411987", "title": "Torre del Barbarossa", "text": ""}
{"id": "2411988", "revid": "336009", "url": "https://it.wikipedia.org/wiki?curid=2411988", "title": "Multi Purpose Vehicle", "text": ""}
{"id": "2411990", "revid": "1305772", "url": "https://it.wikipedia.org/wiki?curid=2411990", "title": "Torre longobarda", "text": ""}
{"id": "2411991", "revid": "371529", "url": "https://it.wikipedia.org/wiki?curid=2411991", "title": "Then &amp; Now (Emerson Lake &amp; Palmer)", "text": "Then &amp; Now \u00e8 un doppio album Live degli Emerson, Lake &amp; Palmer, gruppo di rock progressivo britannico. Il concerto Then \u00e8 stato registrato il 6 aprile 1974 Ontario Motor Speedway in Ontario, CA e Now in varie parti in Europa e durante il Tour del 1997/1998 in South America e North America.\nTracce.\nDisco 1 (54:47)\nThen - Cal Jam '74\n&amp; Now Tour '97/'98\nRecorded Live: 1997 and 1998 at various venues in Europe, South America and North America\nDisco 2 (71:54)\n&amp; Now Tour '97/'98 (continuo)\nin Europe, South America and North America"}
{"id": "2412000", "revid": "466539", "url": "https://it.wikipedia.org/wiki?curid=2412000", "title": "Ellison Onizuka", "text": "Biografia.\nDiplomatosi presso la Konawaena High School (Hawaii) nel 1964, si laure\u00f2 in ingegneria aerospaziale nel 1969 e nel dicembre dello stesso anno ricevette un Master in questo settore alla University of Colorado a Boulder. Il 15 gennaio 1970 Onizuka \u00e8 entrato alla United States Air Force. La prima missione spaziale di Onizuka ha avuto luogo il 24 gennaio 1985, nella missione STS-51-C dello Space Shuttle Discovery dove era responsabile di carico. Con questa missione Onizuka, di origine giapponese e di religione buddista, divenne il primo americano di origine asiatica a raggiungere lo spazio.\nFu assegnato alla missione STS-51-L sullo Space Shuttle Challenger, decollato da Cape Canaveral il 28 gennaio 1986 e disintegratosi dopo appena 73 secondi dal lancio; lasci\u00f2 la moglie e due figlie di 17 e 11 anni. I resti identificabili di Onizuka furono sepolti presso il National Memorial Cemetery del Pacifico a Honolulu, Hawaii, mentre i resti non riconoscibili furono sepolti nel memorial allo Space Shuttle Challenger ad Arlington il 20 maggio 1986. Dopo la sua morte fu promosso dal grado di tenente colonnello a quello di colonnello. Gli \u00e8 stato intitolato il cratere Onizuka sulla Luna."}
{"id": "2412006", "revid": "1522738", "url": "https://it.wikipedia.org/wiki?curid=2412006", "title": "Mystery Detective", "text": " conosciuto con il titolo Touch Detective in Nordamerica e Francia, \u00e8 un videogioco d'avventura punta e clicca per Nintendo DS. \u00c8 stato sviluppato dalla BeeWorks e pubblicato in Giappone dalla \"Success Corporation\". \u00c8 stato sviluppato e commercializzato negli Stati Uniti dalla Atlus, e in Europa dalla 505 Games.\nModalit\u00e0 di gioco.\nIl giocatore controlla la protagonista detective Mackenzie per risolvere i quattro misteri della piccola citt\u00e0 di \"Osawari\". Sia lo stile grafico che la trama fanno capire che il gioco \u00e8 di carattere fantastico (per esempio il primo caso \u00e8 quello di trovare un ladro di sogni). Il recensore Steven Hopper osserva che \"il gioco presenta un'estetica unica come quella di una versione di un fumetto di \"Vasquez Jhonen\" realizzata da Tim Burton\". A parte i misteri principali (in tutto 4), vi \u00e8 anche una serie di piccoli misteri bonus che coinvolgono compiti molto pi\u00f9 semplici. Vi \u00e8 anche una Touch-List contenente una serie di oggetti importanti che il giocatore ha toccato (ad esempio piante, divani ecc.)\nIl gioco \u00e8 interamente controllato tramite il touch screen. Toccando una qualsiasi posizione sullo schermo, la protagonista parler\u00e0 con un personaggio o esaminer\u00e0 un oggetto. Il giocatore ha inoltre una lista di oggetti raccolti che potr\u00e0 prima esaminare e dopo usarli per risolvere i vari misteri. Il protagonista pu\u00f2 interagire con i vari personaggi per scovare indizi, aiutandosi anche con il suo piccolo amico Funghi che le servir\u00e0 per risolvere alcuni enigmi.\nCasi.\nMacKenzie viene a sapere che per entrare nella \"Great Detective Society\" bisogna risolvere 4 casi e presentare la relazione d'indagine alla societ\u00e0.\nEpisodio 1 - \"Rapina. La realt\u00e0 di un sogno innocente\".\nPenelope si dirige da MacKenzie, sostenendo che i suoi sogni vengano \"rubati\". MacKenzie cos\u00ec chiede a Cromwell di ideare una particolare invenzione in modo che lei possa vedere nei sogni di Penelope. Utilizzando quest'invenzione, MacKenzie capisce cosa accade nei sogni della ragazza, vede infatti una strana creatura scappare poco prima che Penelope si svegli. Indagando ulteriormente, trova la piccola detective trova un modo per entrare nel \"\"Mondo dei sogni\", questo metodo per\u00f2 funziona solo se tutta la citt\u00e0 si addormenta. Cos\u00ec fa addormentare tutti i cittadini, entrando nel mondo dei sogni e fermando la creatura che fuggiva. Si viene poi a scoprire che \u00e8 la pasticcera della citt\u00e0: infatti ammette il crimine e spiega anche utilizzava i sogni cristallizzati di Penelope come ingrediente segreto per la sua torta. L'episodio si conclude con un accordo: lo chef ruber\u00e0 i sogni a Penelope solamente una volta a settimana.\nEpisodio 2 - \"Scomparsa. La verit\u00e0 nascosta nel cosmo\".\nPenelope scompare, e dalle indagini svolte sembra che nella sua stanza sia tutto rotto e a pezzi. Tuttavia si scopre che l'artefice del disordine nella stanza fu Chloe, che cercava di trovare qualche indizio in merito alla misteriosa scomparsa della ragazza. MacKenzie si dirige verso un nuovo luogo della citt\u00e0: il planetario. Incontra il suo proprietario strano, ed anche una bambina di nome \"Lysney\" a cui piace giocare molto con le bambole. Dopo aver colto il proprietario comprare vestiti troppo grandi per Lysney, MacKenzie scopre che lo strano uomo ha catturato Penelope e la sta mantenendo in una stanza segreta controllandole la mente in modo che possa essere amica con Lysney. In seguito la detective salva Penelope, cattura il proprietario e diventa amica con Lysney.\nEpisodio 3 - \"Miracolo. Il miracolo di un cuore puro\".\nPenelope afferma che uno spiritello del ghiaccio \u00e8 bloccato nella pista di pattinaggio, un nuovo luogo, nonch\u00e9 unico posto freddo della citt\u00e0. MacKenzie per\u00f2 non riesce a sentirlo e percepirlo. Il proprietario della pista \u00e8 stanco di vivere al freddo e sta cercando di chiudere la pista, aumentando la temperatura del luogo. La vita dello spiritello \u00e8 cos\u00ec in bilico tra morte e salvezza. A MacKenzie viene in mente l'idea di far nevicare nella citt\u00e0 in modo che possa scappare e uscire dalla pista di pattinaggio. Per far accadere ci\u00f2 vi \u00e8 bisogno di un incantesimo che evoca un angelo, che verr\u00e0 eseguito da Chloe. L'incantesimo ha successo e lo spiritello cos\u00ec viene liberato.\nEpisodio 4 - \"Omicidio. La tragedia di un vecchio rancore\".\nPenelope afferma che vi \u00e8 stato un omicidio al circo della citt\u00e0, anche se \u00e8 solo un circo delle pulci. A quanto pare il circo fu una grande attrazione in passato, ma da quando chiuse, tutti gli artisti si stabilirono nella citt\u00e0. MacKenzie scopre che l'omicidio \u00e8 avvenuto fra le pulci, cos\u00ec indaga per scoprire il colpevole, pensando inizialmente che fosse una la pulce responsabile dell'accaduto. Tuttavia, quando una grande incudine uccide tutte le pulci, i sospetti ricadono su Dover, un ex-esecutore del circo. La sua vecchia attivit\u00e0 da circense \u00e8 stata interrotta a causa di un morso da una pulce, trovandosi senza lavoro. Per questo motivo si vendic\u00f2 per cercare di tornare in celebrit\u00e0. Tuttavia, MacKenzie \u00e8 in grado di fermarlo.\nAccoglienza.\nA partire dal 4 marzo 2007, \"Mystery Detective\" ha ottenuto una valutazione media del 65% da \"GameRankings\" , lodando la presentazione ma criticando il gameplay effettivo.\nIGN osserva che \"Lo stile visivo \u00e8 impressionante, la presentazione \u00e8 grande e l'audio \u00e8 estremamente divertente, ma per il resto il gioco \u00e8 pieno di enigmi confusionari, non informativo, e un'esperienza complessiva superficiale\"\".\nSequel.\n\u00c8 stato distribuito un sequel, \"Mystery Detective 2 \u00bd\", il 9 ottobre 2007."}
{"id": "2412008", "revid": "287204", "url": "https://it.wikipedia.org/wiki?curid=2412008", "title": "Susannah Maria Arne", "text": "Anche se inizi\u00f2 la sua carriera come soprano, la sua voce era quella di un contralto. Ella fu nota per la sua abilit\u00e0 nell'attanagliare il pubblico sia come cantante che come attrice. Possedendo una voce, dolce, espressiva e dall'estensione molto ampia, essa fu una cantante molto popolare, anche se ai suoi tempi venne criticata per la mancanza di una tecnica sopraffina. Charles Burney disse della sua voce che \"con un pathos naturale, ed una perfetta pronuncia, ella spesso riusciva a penetrare il cuore, mentre altre, con una voce infinitamente pi\u00f9 potente, riuscivano soltanto a raggiungere le orecchie.\" La Arne fu particolarmente ammirata da Georg Friedrich H\u00e4ndel, che scrisse numerose parti espressamente per lei, comprese le arie per contralto nei suoi oratori \"Messiah\" e \"Samson\", oltre che nelle opere \"Hercules\" e\"Saul\" fra le altre. Dalla met\u00e0 degli anni 1730 inizi\u00f2 ad apparire anche in recite di prosa oltre che in opere e oratori. Ella divenne la pi\u00f9 grande attrice drammatica dei teatri di Londra nel XVIII secolo, ed al momento della sua morte era l'attrice meglio pagata in Inghilterra.\nBiografia.\nSusannah nacque a Londra nella zona del Covent Garden da Thomas e Anne Arne. Suo padre e suo nonno erano tappezzieri. Da bambina inizi\u00f2 lo studio del canto con il fratello Thomas, che successivamente divenne uno dei compositori pi\u00f9 importanti del suo tempo ed ebbe un ruolo importante nella carriera della sorella. L'altro suo fratello Richard, fu anche lui cantante ed attore ma non raggiunse mai lo stesso livelli di celebrit\u00e0 della sorella minore.\nIL 13 marzo 1732 Susannah fece il suo debutto nell'opera di John Frederick Lampe, su libretto di Henry Carey, \"Amelia\" raccogliendo critiche entusiastiche, al Little Theatre di Haymarket. Segu\u00ec una esecuzione di \"Galatea\", una rappresentazione pirata dell'opera di Georg Friedrich H\u00e4ndel, \"Acis and Galatea\" nel maggio seguente. L'anno successivo cant\u00f2 nella prima opera di suo fratello, \"Rosamund\". Nei due anni seguenti cant\u00f2 diverse opere tra le quali \"The Opera of Operas\" di suo fratello e \"Dido and Aeneas\", il ruolo della protagonista nellopera di J.C. Smith, \"Teraminta\", e Venere nell'opera \"The Festival\" di Richard Charke.\nIl 1733 fu un anno eccezionale per Susannah. Incontr\u00f2 H\u00e4ndel mentre provava il suolo di \"Jael\" nella produzione originale del suo oratorio \"Deborah\". Questo fu l'inizio di una profonda e duratura amicizia fra i due. H\u00e4ndel le insegn\u00f2 pazientemente la parte, nota per nota, poich\u00f9\u00e8 ella non leggeva la musica. Nello stesso anno, il suo nome apparve nella locandina dei programmi che offrivano l'esecuzione, a richiesta, di canzoni molto popolari ad Haymarket, spettacoli che divennere molto seguiti.\nNell'aprile 1734, Susannah spos\u00f2 l'attore e scrittore di opere teatrali Theophilus Cibber, figlio del commediografo Colley Cibber, la cui compagnia operava al Teatro Reale di Drury Lane. Il matrimonio apport\u00f2 benefici alla sua carriera di cantante nei teatri di Londra dove fin\u00ec per il cantare regolarmente per molti anni, con il nuovo nome di \"Mrs Cibber\". Ancora pi\u00f9 importante fu l'attenzione che le dedic\u00f2 suo suocero Colley Cibber che, riconoscendo in Susannah le qualit\u00e0 di una grande attrice drammatica, la form\u00f2 per farle raggiungere le qualit\u00e0 necessarie per quella che sarebbe poi divenuta una delle carriere pi\u00f9 famose di un'attrice drammatica nel XVIII secolo. Suo fratello Thomas trasse profitto anche dal matrimonio della sorella, in quanto divenne compositore di casa a Drury Lane, e scrisse musica per un elevatissimo numero di drammi e pantomime negli anni a seguire.\nNel 1736 la Cibber debutt\u00f2 come attrice drammatica nel dramma di Aaron Hill, \"Zara\", ottenendo grandi successi. Inizi\u00f2 ad interpretare numerosi ruoli in opere di Shakespeare con critiche osannanti da parte della stampa, continuando a recitarli con l'attore pi\u00f9 famoso del tampo, David Garrick. Nel 1737, una disputa molto famosa con Kitty Clive, circa l'interpretazione del ruolo di \"Polly\" in \"L'opera del mendicante\" (\"The Begg's Opera\"), ispir\u00f2 una satira, \"The Beggar's Pantomime, or The Contending Columbine\". L'anno seguente, la Cibber interpret\u00f2 il ruolo di \"David\" nella produzione originale dell'oratorio di H\u00e4ndel, \"Saul\" ed apparve poi nella prima rappresentazione dell'opera di suo fratello, \"Comus\", che ebbe accoglienze entusiastiche.\nSfortunatamente, il matrimonio con Cibber non fu uno dei migliori. Suo marito era, a quanto riferito, uno spendaccione immorale, e cominci\u00f2 a svendere alcuni capi del guardaroba di sua moglie ed effetti personali per tacitare i creditori, anche se era un raffinato e celebre attore. Per pagare l'affitto, Cibber prese in pensione un inquilino ricco chiamato William Sloper. La relazione risultante tra queste tre persone condusse ad una denuncia, nel 1738, nella quale Cibber accus\u00f2 sua moglie e Sloper di adulterio. Le varie versioni dello scandalo suggeriscono che tutti i tre potessero essere coinvolti in un \"m\u00e9nage \u00e0 trois\". Sta di fatto che Cibber obblig\u00f2 la moglie a dormire con Sloper; piazz\u00f2 poi una spia in un armadio per poter ottenere una testimonianza dell'adulterio della moglie. La cosa non and\u00f2 comunque secondo le sue aspettative. La difesa di Sloper riusc\u00ec a dimostrare che la cosa era stata organizzata ad arte e Cibber ebbe un misero indennizzo di 10 sterline. L'anno seguente, Cibber denunci\u00f2 Sloper di tenere segregata sua moglie. Infatti, Mrs Cibber e Sloper erano scappati insieme, ed avevano avuto una figlia, Susannah Maria (Molly). Questa volta Cibber ottenne 500 sterline di indennizzo.\nNel 1740 Mrs Cibber cant\u00f2 nella prima dell'opera di suo fratello, \"Alfed\". Si rec\u00f2 poi a Dublino, e nell'autunno del 1741 ebbe grande successo di pubblico all\"Aungier Street Theatre\" recitando con il suo amico e mentore, l'attore James Quinn. H\u00e4ndel la raggiunse, ed ella cant\u00f2 in diversi concerti, da lui diretti, cantando in \"Acis and Galatea\", \"Esther\", e \"Alexander's Feast\". Cant\u00f2 anche nella prima rappresentazione del \"Messiah\" di H\u00e4ndel, il 13 aprile 1742, cantando la parte di contralto solista. Il 21 ed il 28 luglio, cant\u00f2 in due recital con la cognata, il soprano Cecilia Arne (nata Young). Le critiche provenienti da Dublino furono molto positive sia per la sua attivit\u00e0 di cantante che per quella di attrice. Thomas Sheridan scrisse: \n\"Cosa pu\u00f2 essere pi\u00f9 espressivo della forza di un oratorio, quando convoglia al cuore i superiori poteri ed il fascino della musica? Nessuna persona sensibile, che abbia avuto la fortuna di ascoltare Mrs Cibber cantare nell'oratorio \"Il Messia\", avr\u00e0 difficolt\u00e0 a dar credito agli effetti meravigliosi prodotti da una cos\u00ec potente unione.\"\nQuando lo scandalo and\u00f2 scemando, ella torn\u00f2 a Londra nell'autunno del 1742 per interpretare, al Covent Garden, molti nuovi ruoli drammatici del suo repertorio. La sua casa di Londra divenne una specie di salone, tutte le domeniche. Burney, riferndo di queste serate, scrisse di essersi venuto a trovare \"in una costellazione di intelligenze, poeti, attori, ed uomini di lettere\", comprendente fra gli altri, H\u00e4ndel, Garrick e Arne. Ella venne ingaggiata da H\u00e4ndel per la sua stagione di oratori, creando il ruolo di \"Micah\" in \"Samson\". Nella stagione 1744\u20135 continu\u00f2 a cantare per H\u00e4ndel, al Her Majesty's Theatre di Haymarket. Fra i ruoli interpretati vi furono \"Deborah\", \"Lichas\" in \"Hercules\" e \"David\" in \"Saul\". Cant\u00f2 poi negli oratori \"L'Allegro\", \"Alexander's Feast\" e \"Messiah\". H\u00e4ndel scrisse anche per lei la parte di \"Daniel\" in \"Belshazzar\", ma a causa di una malattia, ella non pot\u00e9 cantare il ruolo.\nNel 1744 Susannah divenne la partner di David Garrick nell'interpretazione dei ruoli protagonistici femminili al Teatro di Drury Lane, diretto da suo suocero, e la loro amicizia (documentata dalle lettere) continu\u00f2 per tutta la vita. Dal 1744 al 1765 ella aggiunse numerosi altri ruoli drammatici al suo grande repertorio, e divenne dopo Garrick, la pi\u00f9 pagata attrice di Londra. Critiche, dediche, lettere e poemi, vennero scritti per magnificare la sua abilit\u00e0 nel colpire profondamente lo spettatore. Durante questo periodo, Susannah divenne la principale insegnante del suo giovane nipote, Michael Arne. La madre del ragazzo, Cecilia Arne pat\u00ec problemi di salute e questo, combinato all'attivit\u00e0 lavorativa di Thomas, imped\u00ec ai suoi genitori di occuparsi di lui. Sotto la guida di Susannah, Michael incominci\u00f2 come un attore a Drury Lane prima che giungesse all'et\u00e0 di dieci anni. Segu\u00ec poi le orme paterne, divenendo un bravo compositore.\nAlla sua morte venne tumulata nel chiostro nord della Westminster Abbey. Il giorno della sua morte, i teatri \"Covent Garden\" e \"Drury Lane\" rimasero chiusi in segno di lutto, come tributo ad una delle loro pi\u00f9 celebri attrici e cantanti. Garrick, udendo della sua morte, disse: \"La tragedia muore con lei.\"."}
{"id": "2412013", "revid": "2166030", "url": "https://it.wikipedia.org/wiki?curid=2412013", "title": "Teresa del Portogallo (1157-1218)", "text": "Origine.\nSecondo il \"Roderici Toletani Archiepiscopi De Rebus Hispaniae\", Teresa era la settima figlia del primo re del Portogallo, Alfonso I e della principessa Mafalda di Savoia (1125-1158), figlia secondogenita del settimo conte di Savoia e conte d'Aosta e Moriana, Amedeo III, e di Matilde di Albon.Alfonso I del Portogallo, sempre secondo il \"Roderici Toletani Archiepiscopi De Rebus Hispaniae\", era figlio di un nobile francese, divenuto conte del Portogallo, Enrico (\"Dom Henrique\"), e della principessa di Castiglia e Leon, conte del Portogallo, Teresa, figlia illegittima del re di Le\u00f3n e Castiglia e di Galizia, Alfonso VI e della sua amante, Jimena N\u00fa\u00f1ez de Lara.\nBiografia.\nIl cronista, Rodrigo Jim\u00e9nez de Rada, nel suo \"De Rebus Hispani\u00e6\" elenca Teresa (\"Tarasia\") tra i figli di Alfonso I il Conquistatore e Mafalda di Savoia, che divenne contessa delle Fiandre e non diede eredi al marito.\nTra il 1173 e il 1174, dopo la morte della sorella maggiore, Mafalda del Portogallo, Teresa assunse il nome di \"Mafalda\".\nSecondo il Chronicon Lusitanum, tomus XIV della Espa\u00f1a sagrada, nell'agosto del 1183, Teresa/Mafalda fu data in moglie al conte di Fiandra e Conte di Vermandois e di Valois, Filippo I, che era al suo secondo matrimonio (nel 1157 Filippo aveva sposato Elisabetta di Vermandois figlia di Raul I di Vermandois e Petronilla d'Aquitania sorella della pi\u00f9 famosa Eleonora, come ci confermano gli \"Annales Blandinienses\"); anche il \"Roderici Toletani Archiepiscopi De Rebus Hispaniae\", conferma il matrimonio di Teresa/Mafalda, che nelle Fiandre fu denominata Matilde, con Filippo I di Fiandra, che, secondo la \"Genealogica Comitum Flandri\u00e6 Bertiniana, Continuatio Leidensis et Divionensis\" era il figlio secondogenito del signore di Bitche, in Alsazia e conte delle Fiandre, Teodorico di Alsazia e di Sibilla d'Angi\u00f2, che, anche se l'arcivescovo, Guglielmo, della citt\u00e0 di Tiro, nell'odierno Libano, nel suo \"Historia rerum in partibus transmarinis gestarum\" ce la presenta come figlia femmina primogenita era la figlia femmina secondogenita del conte d'Angi\u00f2 e conte di Tours, conte consorte e poi conte del Maine ed infine reggente del Principato di Antiochia e re consorte del Regno di Gerusalemme, Folco il Giovane, e della contessa del Maine, Eremburga, figlia unica del conte del Maine, Elia I e di Matilde, come riporta nella sua \"Historia Ecclesiastica, Pars II, Liber IV\" del monaco e storico medievale, Orderico Vitale, signora di Ch\u00e2teau-du-Loir, figlia di Gervaso, signore di Ch\u00e2teau-du-Loir.\nNel 1190, suo marito Filippo I prese di nuovo la croce e torn\u00f2, per la quarta volta, in Terra Santa al seguito del re di Francia, Filippo II Augusto e del nuovo re d'Inghilterra, Riccardo Cuor di Leone, alla testa di un contingente fiammingo. Secondo la \"Flandria Generosa (Continuatio Claromariscensis)\" arriv\u00f2 in Terra Santa assieme ai due re, quando era in corso l'assedio di San Giovanni d'Acri, che era difesa, con vigore, dai Saraceni e rimase vittima di un'epidemia (di Peste) che devast\u00f2 il campo cristiano, colpendo la maggior parte dei soldati; Filippo mor\u00ec nell'estate del 1191, tre mesi dopo la traversata, il 1\u00ba luglio (Kal Iulii 1191), come ci viene confermato anche dalla \"Historia Rerum in partibus transmarinis gestarum (\"L'estoire de Eracles Empereur et la conqueste de la terre d'Outremer\"), Continuator\", ai capitoli IV e VI. Filippo fu tumulato nella basilica di San Nicola fuori le mura di Acri, dove furono sepolti oltre 50 tra vescovi e condottieri cristiani. Il suo corpo venne riportato in patria per volere di Teresa (detta Matilde, nelle Fiandre), che aveva agito da reggente in sua assenza, e venne sepolto nell'Abbazia di Clairvaux, in una cappella dove anche Teresa/Matilde sarebbe stata sepolta. La morte di Filippo conte delle Fiandre e di Vermandois, nel 1191, viene confermata anche dagli Annales Blandinienses.Sempre secondo la \"Flandria Generosa (Continuatio Claromariscensis)\", alla morte di Filippo, la contea di Vermandois, and\u00f2 al re d Francia, diverse citt\u00e0 del sud e della costa delle Fiandre (\"Insulam et Duacum et plures ac bonas villas hinc et inde iacentes, Caslethuin, Watenes, Bergas, Burburgium\") rimasero in possesso di Teresa/Matilde, in quanto spettanti per diritto matrimoniale, ed infine, poich\u00e9 da entrambi i matrimoni Filippo non aveva avuto figli, la terza parte dell'eredit\u00e0 (la contea delle Fiandre) and\u00f2 alla sorella di Filippo I, Margherita di Alsazia ed al cognato, Baldovino V di Hainaut che, ancora secondo gli \"Annales Blandinienses\" incorporarono le Fiandre nei loro domini.\nTeresa/Matilde govern\u00f2 le sue propriet\u00e0, ma fu eccessivamente esosa e l'aumento delle tasse da lei stabilito, provoc\u00f2 ribellioni a Furnes e al castello di Bourbourg.\nA 36 anni Teresa/Matilde venne destinata a sposarsi di nuovo: nel 1193 si un\u00ec in matrimonio con il duca di Borgogna Oddone III (1166-1218), che, come ci conferma la \"Chronica Albrici Monachi Trium Fontium\" era il figlio primogenito del duca di Borgogna, Ugo III e di Alice di Lorena, figlia del duca di Lorena, Matteo I, e di Berta di Svevia, come ci conferma ancora la \"Chronica Albrici Monachi Trium Fontium\". Forse perch\u00e9 anche avanti negli anni, Teresa/Matilde non riusc\u00ec a mettere al mondo dei figli, pertanto fu ripudiata, nel 1195, per consanguineit\u00e0, in quanto parente di Alice di Lorena, madre di Oddone, come ci conferma la \"Histoire g\u00e9n\u00e9alogique des ducs de Bourgogne de la maison de France\", il quale nel 1199 si rispos\u00f2 con Alice di Vergy.A seguito del ripudio, per concessione del re di Francia Filippo II Augusto, Teresa/Matilde mantenne tutte le sue propriet\u00e0, a patto di non contrarre un nuovo matrimonio, come ci viene confermato dal documento n\u00b0 428 del \"Layettes du Tr\u00e9sor des Chartes, Volume 1\".\nSecondo la \"Flandria Generosa (Continuatio Claromariscensis)\", Teresa/Matilde si interess\u00f2 e riusc\u00ec ad organizzare, nel 1212, il matrimonio del nipote, Ferdinando del Portogallo (1188-1233) con la sua pronipote acquisita, la contessa delle Fiandre, Giovanna, figlia maggiore dell'imperatore di Costantinopoli, Baldovino I di Costantinopoli.\nSecondo lo storico francese specializzato nella genealogia dei personaggi dell'Alto Medioevo, Patrick Van Kerrebrouck, Teresa/Matilde mor\u00ec il 6 maggio 1218, a seguito di un banale incidente: la carrozza su cui viaggiava cadde accidentalmente nella palude, vicino alla cittadina di Furnes. Le cronache di Alberico delle Tre Fontane confermano la morte nel 1218, affermando che venne sepolta nell'Abbazia di Clairvaux, nell'Aube, accanto alle spoglie del primo marito, Filippo I.\nFigli.\nTeresa/Matilde non diede figli a nessuno dei due mariti:"}
{"id": "2412015", "revid": "767487", "url": "https://it.wikipedia.org/wiki?curid=2412015", "title": "Mohamed Rouicha", "text": "Suona lo strumento tradizionale berbero chiamato loutar, e canta sia in lingua berbera che araba.\nNato in una famiglia modesta, ha lasciato la scuola \"Dyour Chiouks\" di Khenifra all'et\u00e0 di 11 anni per andare a cantare.\nLe sue canzoni parlano d'amore, delle sue radici, della giustizia (sia nel mondo religioso che laico) e di politica.\nApparve per la prima volta sulla tv nazionale marocchina negli anni settanta durante un concerto."}
{"id": "2412016", "revid": "287204", "url": "https://it.wikipedia.org/wiki?curid=2412016", "title": "Peter Velits", "text": "\u00c8 fratello gemello di Martin Velits, anch'egli ciclista professionista.\nCarriera.\nDebutta da professionista nel 2007, all'et\u00e0 di ventidue anni, con la formazione Professional Continental Wiesenhof-Felt; in quella stagione vince il Grand Prix de Fourmies e, due settimane dopo, il titolo di campione del mondo in linea Under-23 a Stoccarda. Nel 2008 si trasferisce tra le file del Team Milram; quell'anno partecipa al Giro del Delfinato, chiudendo ventunesimo, e al Tour de France, piazzandosi al 58\u00ba posto della classifica generale e all'ottavo in quella dei giovani. Conclude inoltre undicesimo alla Vattenfall Cyclassics.\nNella primavera del 2009 \u00e8 decimo alla Milano-Sanremo e settimo alla Monte Paschi Strade Bianche. In giugno vince il Gran Premio del Canton Argovia, e giunge terzo e quarto in due tappe del Giro di Svizzera, concludendo la corsa in dodicesima posizione. In luglio disputa il Tour de France, arriva per due volte quinto e una volta settimo e termina la competizione in 32\u00aa posizione, settimo tra i giovani; in agosto \u00e8 invece quarto alla Cl\u00e1sica San Sebasti\u00e1n.\nPer il 2010 si trasferisce al Team HTC-Columbia. Quell'anno \u00e8 protagonista alla Vuelta a Espa\u00f1a: vince infatti la diciassettesima tappa, una cronometro con partenza e arrivo a Pe\u00f1afiel, e in tal modo sale fino al terzo posto provvisorio nella classifica generale; poi, nelle tappa di Bola del Mundo, riesce a mantenere la posizione, respingendo gli attacchi di Fr\u00e4nk Schleck e di Joaquim Rodr\u00edguez. Al termine della passerella di Madrid pu\u00f2 festeggiare il terzo posto finale, primo slovacco a salire sul podio in un Grande Giro.\nNel 2011 partecipa al Tour de France con ambizioni di classifica, ma non va oltre alcuni piazzamenti nei primi cinque di giornata e deve accontentarsi del diciannovesimo posto finale, staccato di 28'54\" dal vincitore Cadel Evans. Al termine della stagione si accasa alla Omega Pharma-Quickstep, squadra World Tour belga. Nel 2012 vince il Tour of Oman e, per la prima volta, il titolo nazionale Elite a cronometro. \u00c8 uno dei componenti del sestetto Omega Pharma-Quickstep che a Valkenburg e a Firenze si aggiudica i titolo mondiale nella cronometro a squadre 2012 e 2013. Nel 2014 si trasferisce alla BMC, vincendo il titolo nazionale a cronometro e, per la terza volta consecutiva, la cronometro a squadre al campionato del mondo di Ponferrada. Nelle due stagioni seguenti, sempre in maglia BMC, non ottiene particolari risultati, eccetto la vittoria nella cronometro a squadre di apertura della Vuelta a Espa\u00f1a 2015.\nRimasto senza contratto per il 2017, nel novembre 2016 annuncia il ritiro dall'attivit\u00e0."}
{"id": "2412020", "revid": "6923", "url": "https://it.wikipedia.org/wiki?curid=2412020", "title": "Casa Pere Company", "text": "Casa Pere Company \u00e8 un edificio modernista costruito nel 1911 da Josep Puig i Cadafalch che si trova al numero 56 del \"carrer Buenos Aires\" di Barcellona.\nLa casa nel 1911 venne proposta per il concorso annuale degli edifici artistici patrocinato dall\"'Ajuntament\" (municipio) di Barcellona, poi vinto dalla fabbrica Casaramona, altra opera di Josep Puig i Cadafalch.\nLa casa \u00e8 considerata la prima opera del \"periodo bianco\" di Puig i Cadafalch, in cui l'architetto di Matar\u00f3 introdusse all'interno dei suoi progetti diversi elementi ispirati alla Secessione viennese e la stessa facciata presenta diversi elementi decorativi, come il graffito dell'Assunzione di Maria opera di Tom\u00e1s Fontanals.\nI lavori vennero portati a termine sotto la direzione di Santiago Marco Urrutia (1885-1949), che dell'interno originale di Puig i Cadafalch ha conservato solo il camino."}
{"id": "2412025", "revid": "182396", "url": "https://it.wikipedia.org/wiki?curid=2412025", "title": "Toleria", "text": ""}
{"id": "2412029", "revid": "182396", "url": "https://it.wikipedia.org/wiki?curid=2412029", "title": "Carventum", "text": ""}
{"id": "2412030", "revid": "1456895", "url": "https://it.wikipedia.org/wiki?curid=2412030", "title": "Grigorij Kajdanov", "text": "Nato nella repubblica sovietica d'Ucraina, si trasfer\u00ec con la famiglia a pochi anni d'et\u00e0 a Kaliningrad, nella repubblica russa. Nel 1972 vinse il campionato under-14 della Repubblica Federativa Russa.\nNel 1987 vinse il torneo di Mosca, sconfiggendo tra gli altri l'astro nascente e futuro campione del mondo Viswanathan Anand. L'anno successivo ottenne il titolo di grande maestro.\nNel 1991 si trasfer\u00ec con la moglie e i due figli negli Stati Uniti a Lexington nel Kentucky, dove vive tuttora. Nell'ottobre 2021 si \u00e8 laureato Campione statunitense seniores.\nTra gli altri principali risultati i seguenti:"}
{"id": "2412032", "revid": "339392", "url": "https://it.wikipedia.org/wiki?curid=2412032", "title": "Gregory S. Kaidanov", "text": ""}
{"id": "2412033", "revid": "1632387", "url": "https://it.wikipedia.org/wiki?curid=2412033", "title": "Anna Vivarelli", "text": "Biografia.\nLaureata in filosofia nella citt\u00e0 natale, dove vive tuttora, ha esordito giovanissima come autrice teatrale e radiofonica per la Rai. Ha insegnato storia del teatro in scuole di recitazione, e ha svolto per molti anni attivit\u00e0 giornalistica come freelance.\nDal 1996, anno in cui vinse il premio Battello a Vapore, si dedica esclusivamente alla letteratura per ragazzi. Due volte vincitrice assoluta del Premio Cento (\"Amico di un altro pianeta\", \"La nonna di Elena\"), due volte vincitrice del Premio Selezione Bancarellino (\"Il mistero di Castlemoor\", \"I fratelli Wilson e la porta magica\"), svolge un'intensa attivit\u00e0 di animazione alla lettura per scuole e biblioteche.\nHa pubblicato con diverse case editrici, tra cui Einaudi, Feltrinelli, Piemme, Fabbri, San Paolo, Mondadori. \u00c8 autrice insieme ad Anna Lavatelli di due romanzi storici, \"Chiedimi chi sono\" e \"Senza nulla in cambio\", di un saggio letterario su Pinocchio e Artusi, di un libro di filosofia per ragazzi dal titolo \"Pensa che ti ripensa\".\nNel 2010 le \u00e8 stato assegnato il Premio Andersen come miglior scrittore. Nell'ottobre dello stesso anno ha ricevuto il Sigillo Civico della citt\u00e0 di Torino."}
{"id": "2412044", "revid": "110157", "url": "https://it.wikipedia.org/wiki?curid=2412044", "title": "HAS-160", "text": "In crittografia l'HAS-160 \u00e8 una funzione crittografica di hash. \u00c8 stata progettata per essere utilizzata assieme all'algoritmo coreano per la firma digitale KCDSA. Deriva dal SHA-1, con alcuni cambiamenti volti ad aumentarne la sicurezza. Produce un risultato di 160 bit.\nHAS-160 viene utilizzato allo stesso modo dello SHA-1. In primo luogo, il dato di ingresso viene suddiviso in blocchi di 512 bit ciascuno. Una funzione di \"digest\" aggiorna l'hash intermedio processando via via i nuovi blocchi di input.\nL'algoritmo elabora la firma HAS-160 in 80 passi."}
{"id": "2412048", "revid": "125833274", "url": "https://it.wikipedia.org/wiki?curid=2412048", "title": "Atlante catalano", "text": "L'Atlante catalano (1375 ca.) \u00e8 la mappa pi\u00f9 importante del periodo medioevale. Sicuramente ascrivibile allo stile della c.d. \"Scuola cartografica maiorchina\", di cui costituisce l'epitome, non riporta la firma dell'autore. Si suppone sia stato prodotto dall'ebreo maiorchino Abraham Cresques e da suo figlio Jafud\u00e0.\nLa mappa \u00e8 concettualmente un portolano, seppur preziosamente miniato in vari colori, anche oro e argento, e ricco di annotazioni, come tipico per le opere dei cartografi maiorchini. Originariamente era composto da 6 fogli, poi divisi a met\u00e0 per il lungo e incollati su cinque tavole di legno, mentre la prima met\u00e0 sinistra del primo foglio e l'ultima met\u00e0 destra dell'ultimo vennero incollate su una pergamena. Le pagine misurano ca. 65x50 cm per un totale di 65x300 cm. La scala di rappresentazione \u00e8 1 cm \u2248 50 miglia.\nLa data di realizzazione dell'opera \u00e8 stata stimata al 1375 in ragione delle note presenti nel calendario. L'opera fu regalata dall'Infante Giovanni I d'Aragona al nuovo re di Francia Carlo VI e dal 1380 figura nella biblioteca reale francese. Attualmente \u00e8 custodita nella \"Biblioth\u00e8que nationale de France\", segnatura \"Espagnol 30\".\nAutore.\nNon \u00e8 certo che Abraham Cresques sia l'autore dell'Atlante catalano ma \u00e8 documentato che contemporaneamente realizz\u00f2 diverse mappe dello stesso tipo e che i re d'Aragona le offrirono in regalo ad altri monarchi europei. Si sa che nel novembre 1381 Giovanni, duca di Girona e primogenito di Pietro il Cerimonioso, volle fare un regalo al nuovo re di Francia e cugino di sua moglie, Iolanda di Bar, il giovane Carlo VI, e decise d'inviargli una mappa del mondo depositata negli archivi di Barcellona. Mand\u00f2 a chiamare l'autore della mappa, Cresques \"il Giudeo\" (\"Cresques lo juheu qui lo dit mapamundi ha fet\") e suo figlio Jafud\u00e0, perch\u00e9 dessero maggiori informazioni all'emissario del Francese, il ciambellano Joan de Janer. I Cresques ricevettero come compenso 150 fiorini d'oro dall'Aragona (Abraham) e 60 lire maiorchine (Jafud\u00e0).\nDescrizione.\nL'Atlante catalano \u00e8 composto da sei doppi fogli di pergamena di \"vellum\", ciascuno incollato su una tavola pieghevole di legno (o due tavole articolate), tranne la prima met\u00e0 del primo foglio e la seconda met\u00e0 dell'ultimo foglio che sono incollate sulle copertine posteriori, in legno e pelle, della rilegatura dell'atlante. Ogni foglio ha dimensioni di 65\u00d750 cm, il che rende le dimensioni totali dell'opera 65\u00d7300 cm.\nIl primo foglio comprende un diagramma per il calcolo delle maree, un altro per determinare le festivit\u00e0 mobili e un'anatomia medica astrologica, oltre a una raccolta di testi cosmografici. Sul secondo foglio c'\u00e8 un calendario lunisolare per il calcolo delle fasi lunari durante tutto l'anno. I fogli dal terzo al sesto contengono quattro mappe poste una dopo l'altra (non perfettamente allineabili ma sovrapponibili in alcuni punti) rappresentanti il mondo conosciuto nel Trecento, da 10\u00b0 a 60\u00b0 di latitudine nord e tra 20\u00b0 longitudine ovest e 120\u00b0 est, cio\u00e8 tutto il continente eurasiatico e l'Africa settentrionale, mentre nell'Oceano Atlantico \u00e8 raffigurata ad ovest dell'Irlanda la leggendaria isola di Hy Brazil. Contrariamente ad altre carte dell'epoca, la lettura della carta normale si effettua nord in basso, con una lettura dall'estremo oriente all'Atlantico. Tutta la carta \u00e8 basata sul concetto di sfericit\u00e0 della terra e vi si nota uno sforzo per ingrandirne le parti settentrionali. Vi viene indicata anche una stima della circonferenza terrestre in 180.000 stadi, tenuto conto che lo stadio era lungo circa 200 metri si ottiene una lunghezza errata per difetto di soli 4.000\u00a0km.\nUna delle caratteristiche della scuola cartografica maiorchina, ben evidente nell'Atlante catalano, \u00e8 la presenza di molte bandiere e leggende con dati sulla geografia fisica, economica e umana. Ricchissimo \u00e8 poi il correddo d'immagini miniate d'argomento mitologico-letterario, oltre che meramente decorativo: le raffigurazioni del Cristo Re e dei Re Magi; le allusioni alle ricchezze naturali delle Isole Fortunate (Isole Canarie); in Asia centrale la raffigurazione della lotta tra i pigmei e le gru della loro stessa taglia; le fantasiose tecniche minerarie impiegate per estrarre diamanti in precipizi inaccessibili. Sono tutti temi e soggetti ricorrenti nella letteratura di viaggio medievale, con particolare riguardo per \"Il Milione\" di Marco Polo. Le note sono scritte in lingua catalana. \nI regni europei e i loro possedimenti sono simboleggiati da bandiere, mentre i regni africani e asiatici sono simboleggiati anche dalle immagini dei loro sovrani. Ci sono anche bandiere con la stella di Davide che sventola in varie citt\u00e0, come Satallea (Antalya). Vi figurano le tre principali vie della seta. I nomi dei porti pi\u00f9 importanti sono scritti in rosso gli altri in nero. Le citt\u00e0 cristiane sono contrassegnate da una croce mentre le citt\u00e0 musulmane sono contrassegnate da una cupola; l'unica eccezione \u00e8 Granada, che contiene la croce ma ha una bandiera con iscrizioni arabe in possibile allusione al vassallaggio della dinastia nasride nella Corona di Castiglia.\nI nomi geografici sono scritti perpendicolarmente alla costa, con i porti principali in rosso e il resto in nero, mentre al largo la segnaletica \u00e8 in direzioni opposte in modo da poter leggere le mappe da un lato e dall'altro. Ognuna delle quattro mappe \u00e8 disegnata secondo un sistema di 32 percorsi a partire da 16 punti principali ed equidistanti posti su un cerchio invisibile. In questo modo, da tutti i punti ci sono 15 direzioni verso il resto e 17 verso l'esterno della mappa, coprendo cos\u00ec l'intera superficie.\nLa rete del percorso \u00e8 sovrapposta a un sistema di coordinate rettangolari non graduato. La distanza tra i paralleli diminuisce man mano che ci si avvicina al Polo Nord e all'equatore, suggerendo una proiezione di Lambert (in seguito, la proiezione di Mercatore aument\u00f2 le distanze tra i paralleli ai poli). La prima rotta N-S attraversa l'isola El Hierro (Canarie), portando avanti il recupero della tradizione tolemaica. Va ricordato che nel 1634, i pi\u00f9 eminenti matematici d'Europa, riuniti a Parigi, adottarono come loro meridiano originario proprio quello di El Hierro.\nFoglio I.\nIl primo foglio dell'Atlante catalano \u00e8 diviso in quattro colonne.\nLa met\u00e0 di sinistra riporta nella colonna di sinistra l'elenco dei 30 giorni lunari divisi tra fausti e infausti (es. nel primo giorno lunare \u00ab\"Adamo fu creato ed \u00e8 un buon giorno per iniziare qualsiasi attivit\u00e0, sposarsi, vendere e comprare, viaggiare via mare o via terra e costruire case\"\u00bb; invece nel settimo giorno lunare \u00ab\"Caino uccise Abele; \u00e8 una brutta giornata per qualsiasi attivit\u00e0, i malati moriranno e cos\u00ec moriranno i nati; se tuona sar\u00e0 segno di morte\"\u00bb; ecc.) e nella colonna di destra tre raffigurazioni: il \"Diagramma delle maree\"; il \"Diagramma delle festivit\u00e0 \"mobili\"\"; e \"L'uomo zodiacale\".\nDiagramma delle maree.\nQuesto grafico a torta viene utilizzato per calcolare le ore di marea in diverse localit\u00e0 del Canale della Manica dai giorni della Luna. \u00c8 costituito da un disco con una serie di anelli concentrici suddivisi in 16 settori, ciascuno dei quali corrisponde ad un'ora e mezza, in modo che l'intero cerchio rappresenti 24 ore. Un unico settore etichettato elenca 14 toponimi del Canale della Manica dall'esterno verso l'interno, come l'\u00cele de Batz (Bretagna) o Portland Island (Dorset). Negli altri settori sono presenti, ad intervalli di sei ore e per ciascuna localit\u00e0, le due coppie di iniziali \"P\" (alta marea) e \"B\" (bassa marea).\nPer calcolare la marea per qualsiasi giorno lunare, tieni presente che il giorno lunare ha 24 ore e 50 minuti. Sapendo che la luna nuova passa attraverso il meridiano alle 12, 5 giorni dopo la luna passer\u00e0 attraverso il meridiano 4 ore e 10 minuti dopo (50 minuti \u00d7 5). Questo ritardo va sommato ai tempi indicati nel diagramma per l'alta marea e la bassa marea. Ad esempio, per l'\u00cele de Batz l'alta marea (P) \u00e8 contrassegnata alle 6:00 e alle 18:00 e la bassa marea (B) alle 0:00 e alle 12:00. Pertanto, il quinto giorno lunare, la luna piena sar\u00e0 alle 10 h 10 min e 22 h 10 min e la bassa marea sar\u00e0 alle 16 h 10 min e 4 h 10 min.\nDiagramma delle festivit\u00e0 \"mobili\".\nQuesto diagramma circolare permetteva di calcolare le date delle feste mobili, cio\u00e8 Pasqua, Pentecoste, e il numero delle settimane di Carnevale, cio\u00e8 il periodo compreso tra l'Epifania e il Mercoled\u00ec delle Ceneri.\n\u00c8 un disco con una serie di anelli concentrici di 19 settori. Si basa sul fatto che gli anni giuliani incontrano il ciclo metonico in cui 19 anni giuliani (365,25 giorni) coincidono con un numero quasi esatto di mesi lunari (29,53 giorni) e quindi la luna piena cade nuovamente nelle stesse date. Gli anni di un ciclo metonico sono numerati con il cosiddetto numero aureo, da 1 a 19, e il testo indica che l'anno 1375 corrisponde all'8 e il 1376 al 9. Nel diagramma, l'anello contenente i numeri aurei \u00e8 associato all'anello contenente le 19 possibili date della prima luna piena di primavera del calendario giuliano da cui si calcola la data di Pasqua che \u00e8 la prima domenica dopo questa luna piena.\nGli altri anelli del diagramma includono alcune possibili date della Pentecoste (la \"seconda Pasqua\" o \"Pasqua del melograno\") e i numeri (da 6 a 10) delle settimane di carnevale, oltre a un anello che indica, con cinque lettere B, che gli anni 1372, 1376, 1380, 1384 e 1388 sono bisestili. C'\u00e8 anche un anello, questo di 28 settori, con le lettere della domenica (dalla a alla g) per calcolare in quale giorno della settimana cade la luna piena, poich\u00e9 ogni anno corrisponde a una lettera che indica quale giorno \u00e8 la prima domenica di l'anno (se il 1 gennaio \u00e8 domenica la lettera della domenica \u00e8 a, se il 2 gennaio \u00e8 b e cos\u00ec via).\nSecondo il testo, una figura, scomparsa, fungeva da indice: rappresentava un personaggio che doveva essere ruotato in modo che la sua mano sinistra indicasse il numero aureo dell'anno. Poi la mano destra indicava il numero delle settimane del carnevale, la guaspa della spada indicava la Pasqua e il berretto del capo la Pentecoste.\nPer calcolare esattamente le festivit\u00e0 mobili, ad esempio dell'anno 1376, \u00e8 necessario prendere dal diagramma il numero aureo di quest'anno (9) e, dei settori allineati, la lettera della domenica (f) e la data del primo luna piena di primavera (5 aprile). Poich\u00e9 la lettera f indica che la prima domenica di quest'anno \u00e8 il 6 gennaio e che la lettera B dice che \u00e8 un anno bisestile, si arriva al fatto che il 5 aprile cade di sabato, e quindi Pasqua \u00e8 il 6 aprile. Poi la Pentecoste (50 giorni dopo) \u00e8 luned\u00ec 26 maggio e il mercoled\u00ec delle ceneri (46 giorni prima di Pasqua) \u00e8 il 20 febbraio, con 7 settimane di carnevale.\nL'uomo zodiacale.\nSi tratta di un set composto da un disegno di un uomo nudo, un testo con le istruzioni e una tabella. L'uomo ha segni zodiacali scritti su ogni parte del corpo: es. i Gemelli sulle braccia. La tabella ha la funzione di determinare, in modo alquanto rudimentale, in quale segno si trova la Luna ogni giorno del mese. Nella prima colonna ci sono i trenta giorni della Luna e nella prima riga i dodici mesi dell'anno, mentre nelle altre caselle i segni zodiacali scritti in diagonale. Ci\u00f2 si basa sul principio che l'inizio d'ogni mese coincida con l'ingresso del Sole in un segno diverso: es. il 1\u00b0 marzo in Ariete, ecc. Il testo che accompagna la tavola si riferisce a Tolomeo e dice che \"fai attenzione a non ferire il tuo corpo con ferro o sangue mentre la luna \u00e8 in quel segno che \u00e8 al di sopra di quell'arto\". Secondo la tabella, ad esempio, il segno del settimo giorno lunare di febbraio \u00e8 il Toro, che l'uomo zodiacale ha scritto sul collo; pertanto, il collo non dovrebbe sanguinare in questo giorno.\nNella seconda met\u00e0 di questo primo foglio c'\u00e8 un ampio testo sulla Terra, la sua origine, forma e dimensioni, la maggior parte del quale \u00e8 una traduzione di estratti dalla \"Imago mundi\" di Onorio di Ratisbona (XII secolo). Ad esempio, dice che la Terra \u00e8 rotonda come una palla e assomiglia a un uovo per la sua composizione, in cui il guscio sarebbe il cielo e il tuorlo la Terra. Spiega anche la creazione del mondo in cinque modi ed elenca i quattro elementi che lo compongono: terra, acqua, aria e fuoco. Infine, descrive le dimensioni della Terra, a cui attribuisce una circonferenza di 180.000 stadi o 20.052 miglia. Se il calcolo viene effettuato ad una velocit\u00e0 di 185 metri per stadio, si ottiene un risultato di circa 33.300 km, 6.770 al di sotto della cifra effettiva di 40.070 km.\nFoglio II.\nIn questo foglio, il testo del foglio precedente continua in alto e in basso. Inizia spiegando la posizione relativa della Luna rispetto al Sole durante il mese lunare e il suo rapporto con le maree, e d\u00e0 istruzioni per calcolare la posizione della Luna conoscendo i giorni dalla luna nuova: lo dice per sapere dove \u00e8 la Luna \"bisogna sapere in anticipo quante ore avr\u00e0, perch\u00e9 la Luna ha un quarto di vento [11,5\u00b0] al giorno, quindi se la Luna \u00e8 di otto giorni saranno otto quarti di vento [90\u00b0] lontano dal Sole; perci\u00f2, se il sole tramonta verso occidente, la luna sar\u00e0 a mezzogiorno e le acque sorgeranno.\" Con questo puoi sapere qual \u00e8 la posizione della Luna nel cielo anche se \u00e8 nuvoloso.\nMostra anche come il tempo possa essere calcolato di notte dalle stelle circumpolari, in particolare le stelle \u03b1 e \u03b2 dell'Orsa Maggiore, allineate con la stella polare e non sono poste a latitudini maggiori di 35\u00b0. Nell'equinozio di primavera queste stelle compaiono a est quando il sole tramonta (18:00) e scompaiono a ovest all'alba (6:00). Il tempo pu\u00f2 quindi essere calcolato dalla rotazione di queste stelle di riferimento.\nInfine, il testo fornisce una serie di dati sui punti in cui il Sole sorge e tramonta, la durata del giorno e l'altezza del Sole a mezzogiorno nei giorni dei solstizi e degli equinozi ma solo per una certa latitudine che \u00e8 circa 40\u00b0. Non si tratta quindi di istruzioni per il calcolo della latitudine ma solo di dati indicativi.\nAgli angoli del foglio, intorno al calendario lunisolare che domina la composizione, c'\u00e8 la rappresentazione delle quattro stagioni che coincidono con la posizione dei segni zodiacali sul calendario. Sono simboleggiate da quattro figure che reggono una legenda con dati astronomici: es. dell'inverno dice che \"\"comincia quando il Sole entra nel primo grado del Capricorno; scoprirai che quando arriva l'inverno, la notte \u00e8 di quattordici ore e due terzi, e il giorno \u00e8 di nove ore e un terzo.\"\nCalendario lunisolare.\nAl centro del calendario c'\u00e8 il sistema mondiale secondo il modello geocentrico di Claudio Tolomeo (v.si \"Tetrabiblos\"), con la Terra rappresentata come un cerchio all'interno del quale un astronomo misura l'altezza delle stelle con un astrolabio. Intorno alla Terra ci sono una serie di cerchi concentrici che completano il calendario. Prima l'acqua (bianca), l'aria (verde) e il fuoco (rosso). Nei cerchi blu la Luna, Mercurio, Venere, il Sole, Marte, Giove e Saturno e il firmamento con 18 stelle. Poi le classiche allegorie di queste stelle (il Sole come re, Marte come guerriero, ecc.) con un disegno e un testo per ciascuna: es. Saturno che \"rende gli uomini vecchi, tristi e scortesi\"\" e raffigurato come un vecchio.\nDi seguito sono riportati i dodici segni dello zodiaco rappresentati da un disegno e un segno con il suo nome. E le stelle che compongono le 28 dimore lunari di fronte ai disegni di 28 lune; rappresentano il fatto che la Luna, durante tutto il suo periodo orbitale (27,32 giorni) coincide ogni notte con un diverso gruppo di stelle considerate la loro dimora notturna. Ad esempio, Aldebaran, nell'atlante \"Aldabren \u00b7e\u00b7\u00b75\u00b7\", nella costellazione del Toro.\nInfine il calendario contiene un cerchio di 12 settori con i mesi e cinque cerchi di 365 settori per ciascuno dei giorni dell'anno, che sono: il cerchio dei giorni della settimana, in serie di 7 lettere (a, b, c , d, e, f, g); il cerchio dei 19 numeri aurei per ogni mese e i tre cerchi che includono il giorno, l'ora e i minuti della luna nuova. Dal numero aureo spiega ancora - come per lo schema delle parti mobili di prima pagina - che nel 1375 gli corrisponde il numero aureo 8 e nel 1376 il numero aureo 9, e cos\u00ec via fino al completamento del ciclo di 19 anni giuliani quando il conto riprende.\nPoich\u00e9 gli anni giuliani incontrano quasi esattamente il ciclo metonico di 19 anni in cui le fasi lunari coincidono di nuovo nelle stesse date, tutte le lune nuove possono essere collocate sullo stesso calendario per tutti gli anni del ciclo. Quindi, dal numero aureo di ogni anno si trova per ogni mese la data del suo novilunio.\nFoglio III.\nLa rosa dei venti presente nel Foglio III dell'Atlante catalano \u00e8 considerata la prima rappresentazione ornata di questo strumento su una carta nautica. Contiene 32 direzioni e gli 8 venti principali, rivelando la conoscenza che gli autori avevano della \"moderna\" strumentazione nautica. I nomi dei venti, di lingue di diversa origine e usate dai navigatori nella \u201clingua franca\u201d, sono scritti secondo la seguente grafia: Tramontana (N), Grecale (NE), Levante (E), Scirocco ( SE), Ostro (S), Libeccio (SO), Ponente (O) e Maestrale (NO). La decorazione della rosa dei venti \u00e8 completata da una rappresentazione della stella polare e, ad est, da una stilizzazione della croce che ricorda il sacro candelabro degli ebrei, la \"menorah\". La ricerca di questo simbolo su varie mappe di quel periodo ha permesso di attribuire altre opere anonime di Cresques.\nIl nord \u00e8 in realt\u00e0 il nord magnetico che subisce una deviazione di circa 10\u00b0 verso est dal nord geografico a causa della declinazione magnetica, un'informazione ignota ai navigatori di allora. In altre parole, come in altre carte nautiche medievali, l'Atlante catalano non si basa su dati di latitudine e longitudine reali ma \u00e8 costruito su dati ottenuti dalla direzione della bussola. Ne risulta, ad esempio, che la parte orientale del Mediterraneo ha pi\u00f9 latitudine di quanta sia effettivamente e che l'intero mappamondo \u00e8 ruotato in senso antiorario rispetto alla posizione corretta.\nPer quanto riguarda la geografia del continente europeo, spiccano le descrizioni della Norvegia, terra \u00ab\"molto aspra, molto fredda e montuosa, selvaggia e piena di foreste\"\u00bb, e dell'Irlanda, dove dice che ci sono molte isole meravigliose. Proprio nell'ovest dell'Irlanda c'\u00e8 un disegno di una piccola isola etichettata come \"Hy Brazil\", Isola del Brasile, che nulla ha a che vedere con il Brasile moderno ma, secondo la tradizione irlandese, il suo nome deriverebbe dagli U\u00ed Breasail (it. \"discendenti del clan Breasail\" ).\nNel \"Mare Oceano\" (Oceano Atlantico) si trovano tutte le isole conosciute e dei punti di riferimento per un esplicito desiderio del committente, l'Infante Giovanni, come gli arcipelaghi delle Azzorre, Madeira e le Isole Canarie; per esempio, sull'isola di Tenerife si pu\u00f2 vedere il punto bianco del Teide. Appena sotto c'\u00e8 il disegno d'una nave che rappresenta la nave di Jaume Ferrer, il navigatore maiorchino arrivato nel 1343 con una nave nel porto di Bruges. La mappa si riferisce a un altro viaggio che fece in direzione di Capo Bojador con una nave che \u00ab\"si avviava verso il Fiume dell'Oro (ca. \"Riu d'Or\") il 10 agosto 1346, giorno di San Lorenzo\"\u00bb.\nL'Africa interna \u00e8 menzionata per le carovane di mercanti che collegavano le citt\u00e0 della costa mediterranea e le citt\u00e0 del sud della catena montuosa dell'Atlante. Le principali rotte carovaniere da Al-Andalus terminavano nella citt\u00e0 di Kunbi Salih, la capitale del Regno del Ghana. Prodotti come zafferano, olio, ceramica smaltata, cotone e cavalli venivano tutti trasportati da Almeria alla capitale del Ghana, dove venivano scambiati con l'oro. In questo percorso si trova il disegno della citt\u00e0 di Sigilmasa (presso Er-Rissani, attualmente in rovina) che appare tutta circondata da un fiume. Pi\u00f9 nell'entroterra \u00e8 raffigurato, accanto alla citt\u00e0 di \"Tenbuch\" (Timbuktu), il \"Mansa Musa\", il \"re dei re\" dell'impero del Mali, seduto sul suo trono con in mano una canna d'oro. Mansa Musa era il sovrano pi\u00f9 ricco del suo tempo ed \u00e8 considerato la persona pi\u00f9 ricca di tutti i tempi se la sua ricchezza viene adeguata all'inflazione.\nIn fondo a questo foglio c'\u00e8 la scala utilizzata per le mappe: si tratta di due linee orizzontali suddivise in una serie di settori, ciascuno equivalente a 50 miglia. Poich\u00e9 ogni divisione \u00e8 lunga circa 1 cm, questo rende la scala 1 cm \u2248 50 miglia.\nFoglio IV.\nIn questo foglio, a nord, il Mar Baltico \u00e8 chiamato \u00ab\"Mar di Germania, Gotland e Svezia\"\u00bb. Spiega che \u00e8 un mare ghiacciato per sei mesi l'anno, da met\u00e0 ottobre a met\u00e0 marzo, durante i quali \u00e8 attraversabile con i carri trainati da buoi. L'isola di Gotland \u00e8 etichettata come \"isola di Visby\", dal nome della sua citt\u00e0 pi\u00f9 grande.\nNell'entroterra dell'Europa continentale, spicca la citt\u00e0 ucraina di Leopoli (Lviv), dove \u00ab\"alcuni mercanti vengono dal Levante per recarsi nelle Fiandre lungo il Mar di Germania\"\u00bb. Il Danubio \u00e8 disegnato con molti dei suoi affluenti. Nei territori dell'Ungheria \u00e8 raffigurata la citt\u00e0 di Albargala (Sz\u00e9kesfeh\u00e9rv\u00e1r) che porta la bandiera tricolore (blu, oro e rossa) adottata nel regno ungherese dopo l'arrivo degli Angioini. A un'estremit\u00e0 della mappa, a nord del Mar Nero, c'\u00e8 un'altra scala graduata vicino al fiume Lussom (Dnepr). Sulla sponda meridionale del Mar Nero, la citt\u00e0 di \"Sinuso\" (Samsun) porta una bandiera con la stella di Davide. A \"Sesmire\" (Izmir) \u00e8 invece presente una bandiera contenente la croce di San Giorgio poich\u00e9 allora dominata dai Genovesi.\nLa rappresentazione della costa mediterranea \u00e8 abbastanza accurata, a riprova della validit\u00e0 della scienza nautica aragonese di allora. Le colonie marittime e i rapporti di vassallaggio nelle tre penisole, nonch\u00e9 il predominio delle isole, rendono in qualche modo meno esagerata la frase, attribuita a Roger de Ll\u00faria, \u00ab\"non credo che alcun pesce possa salire al di sopra [delle acque] se non porta uno scudo con lo stemma del re d'Aragona sulla coda\"\u00bb. Per quanto riguarda il disegno, si nota che le isole di Corsica, Sardegna, Sicilia, Creta e Cipro sono decorate con forme a spirale su fondo oro. In Sicilia sventola la bandiera a quattro sbarre e due aquile del Regno di Sicilia, mentre a Cipro sventola la bandiera con due croci d'oro del Regno di Gerusalemme. La citt\u00e0 di Gerusalemme \u00e8 rappresentata, differentemente dalle altre citt\u00e0 cristiane, con il disegno di una chiesa ed occupa pressappoco il centro della composizione complessiva dei fogli da III a VI. C'\u00e8 anche una miniatura del monastero di Santa Caterina sul monte Sinai, dove \u00ab\"Dio diede la legge a Mos\u00e8\"\u00bb.\nIl fiume Nilo \u00e8 biforcato in Nilo Azzurro e Nilo Bianco, con il disegno del sultano babilonese d'Egitto, che \u00ab\"\u00e8 il pi\u00f9 grande e il pi\u00f9 potente della regione\"\u00bb. Il Mar Rosso \u00e8 rappresentato da un colore prominente che allude al suo nome. Sulla sponda egiziana si trova il porto di Chos (Quseir al-Qadim), dove \u00ab\"portano le spezie che giungono dalle Indie: poi le portano a Babilonia dall'Egitto e da Alessandria\"\u00bb. In uno dei bracci del Mar Rosso, all'estremit\u00e0 nord-ovest, una piccola incisione obliqua bianca simboleggia il passaggio del popolo d'Israele durante la fuga dall'Egitto.\nNell'interno dell'Africa sono visibili le miniature di altri due sovrani saraceni: il re di Organa, armato di scimitarra e scudo, del quale dice che \u00e8 costantemente in guerra con i saraceni della costa e con altri arabi; e il re di Nubia, che \u00ab\"\u00e8 sempre in guerra con i cristiani di Nubia che sono sotto la sovranit\u00e0 dell'imperatore d'Etiopia e la terra di Prete Giovanni\"\u00bb.\nFoglio V.\nProseguendo verso est, la quinta mappa inizia con il corso inferiore del fiume Volga e le sue caratteristiche foci nel Mar Caspio. In questa zona si trova la citt\u00e0 di Sarai (poi distrutta), con il disegno del suo sovrano, Jambek, il cui impero inizia nella provincia di B\u00f3lgar [sulle rive del Volga] e termina nella citt\u00e0 di 'Urganch [su una dei canali del fiume Amurdari\u00e0].\nCresques spiega che le carovane di mercanti partono da Sarai in direzione del \"Catayo\" (Cina) e rappresenta una carovana che costeggia le montagne del Tien Shan: un gruppo di cammelli, usati come bestie da soma; i cammellieri che li guidano tra le tempeste di sabbia; in ultimo, i mercanti a cavallo. Il disegno \u00e8 accompagnato da un'ampia legenda con informazioni tratte dal Milione di Marco Polo, ove dice che \u00ab\"coloro che vogliono attraversare questo deserto riposano per una settimana intera in una citt\u00e0 chiamata Lop, e poi prendono tutto ci\u00f2 di cui hanno bisogno\"\u00bb. \"Lop\" potrebbe riferirsi alla moderna Ruoqiang, situata tra i deserti di Takla Makan e Kumtag nel sud-est dello Xinjiang.\nPi\u00f9 a sud c'\u00e8 Baghdad, sulle rive del fiume Tigri, di cui dice, Damasco\u00bb. Curiosa la miniatura di Xiraz, che viene rappresentata con le sue pareti all'interno del disegno di una sfera. Degno di nota \u00e8 anche il Monte Ararat con l'arca di No\u00e8 su di esso, cos\u00ec come la Torre di Babele. La citt\u00e0 pi\u00f9 importante su questo foglio \u00e8 la Mecca, con uno schema diverso dalle altre citt\u00e0, con due cupole in pi\u00f9 e un punto dorato che potrebbe rappresentare la Ka\u02bfba. Il testo descrittivo della Mecca riporta: \u00ab\"In questa cittadina si trova il santuario di Maometto, il Profeta dei Saraceni, che qui giungono in pellegrinaggio da ogni paese. E dicono che, avendo visto qualcosa di cos\u00ec prezioso, non sono pi\u00f9 degni di vedere pi\u00f9 nulla, e si accecano in onore di Maometto\"\u00bb.\nUn personaggio biblico che Cresques mostra nell'Atlante \u00e8 la regina di Saba, sovrana del regno di Saba, l'antica terra dei Sabei, situata nell'attuale Yemen. Di questa provincia dice che contiene abbondanti profumi, come la mirra e l'incenso, e che \u00e8 abbondante in oro, argento e pietre preziose. Tuttavia, le figure pi\u00f9 riconoscibili su questa mappa sono i tre Re d'Oriente sulla strada per Betlemme.\nLe isole identificabili del Golfo Persico sono le isole di \"Ormis\" (Hormuz) e \"Chis\" (Kish), e il Golfo di Aden l'isola di Socotra. In queste acque sono i pescatori di perle, che \"prima di scendere in fondo al mare recitano gli incantesimi che fanno fuggire i pesci\". E il disegno di una canna a cinque alberi con la spiegazione che queste navi hanno sessanta gomiti e trentaquattro di lunghezza, che possono avere da quattro a dieci alberi, e che le vele sono di canna e di palma.\nIl Sultanato di Delhi \u00e8 rappresentato dalla figura del sultano, che \u00ab\"ha al suo comando 700 elefanti e 100.000 uomini a cavallo, e innumerevoli soldati in piedi\"\u00bb. Ai margini di questa mappa, all'estremit\u00e0 meridionale dell'India, si trova la citt\u00e0 di \"Colombo\" (Kollam, al largo della costa del Kerala), da non confondere con la capitale dello Sri Lanka. A Kollam esisteva una delle varie comunit\u00e0 cristiane dell'India meridionale, quindi \u00e8 molto probabile che i Cresques abbiano avuto accesso alle Meraviglie descritte da Fra Jord\u00e0 de Catalunya, che serv\u00ec come missionario in India intorno all'anno 1330.\nFoglio VI.\nIn questa mappa, la mancanza di informazioni geografiche \u00e8 compensata da un ricco ornamento che riempie la sensazione di vuoto e allo stesso tempo alimenta la curiosit\u00e0 degli umani del Medioevo verso le favolose ed enormi terre del Catai, la Cina. L'orografia e l'idrografia non sono tipiche delle altre mappe, qui contribuiscono a strutturare gli spazi.\nNella parte superiore del foglio c'\u00e8 una miniatura raffigurante la cremazione di un uomo mentre tre musicisti stanno suonando. La spiegazione dice che uomini e donne vengono bruciati con musica e xerinola, anche se i parenti del defunto piangono. Dice che a volte, anche se non molto spesso, le donne si buttano nel fuoco con i loro mariti, ma che i mariti non ci si buttano mai con le loro mogli.\nCresques colloca nelle terre pi\u00f9 a nord del Catai una serie di miniature che si riferiscono alla fine dei tempi. Nella prima vediamo il re della terra di Gog e Magog, a cavallo, con uno scettro in mano, protetto da un baldacchino sorretto da un gruppo di uomini, con un testo che dice \u00ab\"apparir\u00e0 ai giorni dell'Anticristo con molte persone\"\u00bb. Sotto c'\u00e8 Alessandro Magno accanto a Satana, con la scritta \u00ab\"nelle montagne del Caspio [Caucaso orientale], Alessandro era sull'orlo della morte se non fosse stato per Satana che lo salv\u00f2 con il suo potere; e con la sua potenza fece tacere i tartari Gog e Magog\"\u00bb, chiaro riferimento al mito delle \"Porte di Alessandro\" caro alla letteratura di viaggio medievale. Alla destra di Alessandro c'\u00e8 il disegno dell'Anticristo, incoronato come re e circondato da nobili, vescovi, suore e villici, per il quale la prova della Seconda Venuta \u00e8 che sta portando frutto dai rami secchi. La leggenda di accompagnamento dice che quando l'Anticristo \u00ab\"avr\u00e0 trent'anni, comincer\u00e0 a predicare a Gerusalemme e, contrariamente alla verit\u00e0, dir\u00e0 che \u00e8 Cristo\"\u00bb.\nLe citt\u00e0 sono le informazioni cartografiche pi\u00f9 rilevanti su questa mappa. La pi\u00f9 importante \u00e8 \"Chanbalech\" (Khanbaliq, attuale Pechino), la citt\u00e0 del \"Gran Khan\", di cui spicca la cinta muraria e ci viene riportato che ha un perimetro di 24 leghe, \u00e8 molto ben murata e squadrata, ogni suo lato misura 6 leghe ed \u00e8 alto 20 gradini e spesso 10. Tutte informazioni derivate dal \"Milione\" di Polo. L'uniformit\u00e0 della costa meridionale del Catai \u00e8 interrotta da diverse grandi baie, associate a grandi porti noti ai marinai e commercianti arabi, che sono, da nord a sud: \"Caysam\" (Hangzhou), \"Fussam\" (Fuzhou), \"Zayton\" (Quanzhou) e \"Cincolam\" (Canton).\nL'imperatore mongolo Kublai Khan appare sulla mappa come \"Holubeim\". Il testo che accompagna il disegno rimanda nuovamente all'opera di Marco Polo.\nIn fondo alla mappa ci sono due grandi isole: \"Iana\", possibile allusione allo Sri Lanka, dove si dice che \"ci sono molti alberi di aloe, canfora, sandalo, spezie pregiate, galanga, noce moscata e cannella\"; e \"Trapobana\", probabilmente Giava o Sumatra, di cui cita che \u00ab\"in alcune montagne di quest'isola vi sono uomini di grande statura, di circa dodici gomiti, come i giganti; sono molto neri e non hanno conoscenza, mangiano anche uomini bianchi e stranieri se riescono a prenderli\"\u00bb. Anche l'isola di \"Caynam\" (Hainan) \u00e8 rappresentata.\nInfine si fa cenno alla ricchezza delle altre isole, oltre che al loro numero, 7.548 (Marco Polo ne aveva registrate 7.459). Il 14 novembre 1492 Cristoforo Colombo disse che \"queste isole sono le non numerate sulla mappa orientale del mondo\"; e quando trov\u00f2 l'isola di Cuba disse che \"l'ho trovata cos\u00ec grande che ho pensato che potesse essere la terraferma della provincia del Catai\"."}
{"id": "2412049", "revid": "1654832", "url": "https://it.wikipedia.org/wiki?curid=2412049", "title": "Piccole donne (miniserie televisiva 1955)", "text": "Piccole donne \u00e8 uno sceneggiato televisivo trasmesso in cinque puntate dalla Rai nel 1955 sull'allora programma nazionale (oggi Rai 1). La prima puntata and\u00f2 in onda il 12 novembre e l'ultima il 10 dicembre. Inizialmente previsto in 4 puntate, divennero 5 \u00aba furor di popolo\u00bb.\nSi tratta della seconda \"fiction televisiva\" irradiata dall'ente radiotelevisivo di stato che aveva iniziato le trasmissioni regolari proprio nell'anno precedente (la prima fu \"Il dottor Antonio\").\nTratto dal romanzo omonimo di Louise May Alcott - \"Piccole donne\", appunto - lo sceneggiato fu adattato per il piccolo schermo con sceneggiatura di Anna Luisa Meneghini e Anton Giulio Majano che cur\u00f2 anche la regia televisiva.\nNel 1989 \u00e8 stato realizzato un \"remake\" dello sceneggiato, con la miniserie televisiva \"Quattro piccole donne\", nella riduzione di Lidia Ravera dell'anno precedente e per la regia di Gianfranco Albano.\nCast.\nIl \"cast\" comprendeva diversi attori affermati molti dei quali di formazione teatrale.\nContribu\u00ec a lanciare definitivamente Alberto Lupo ed Emma Danieli. Oltre agli interpreti principali altri attori impiegati erano:\nCritica.\nL\"'Enciclopedia della televisione\" sottolinea, alla voce concernente lo sceneggiato \"Piccole donne\", il successo di pubblico che la \"fiction\" fece registrare nonostante i dubbi e le diffidenze della Rai preoccupata dalle recenti (all'epoca) versioni cinematografiche che dal lavoro della Alcott erano state derivate. In particolare, si ricorda come la produzione fu costretta, in virt\u00f9 di questo successo, ad allestire una quinta puntata aggiuntiva a base \"flashback\".\nSul piano della tecnica registica (va ricordato che la televisione in Italia era attiva da neanche due anni), il talento di Majano \u00e8 volto a creare ex novo una sintassi propriamente televisiva."}
{"id": "2412050", "revid": "1305772", "url": "https://it.wikipedia.org/wiki?curid=2412050", "title": "Pedum", "text": "\"Pedum\" avere diversi significati:"}
{"id": "2412051", "revid": "767487", "url": "https://it.wikipedia.org/wiki?curid=2412051", "title": "Il venditore di armi", "text": "Il venditore di armi (\"The Gun Seller\") \u00e8 il primo romanzo dell'attore, scrittore e musicista britannico Hugh Laurie. Pubblicato nel Regno Unito nel 1996 ma arrivato in Italia il 23 maggio 2007.\nTrama.\nIl protagonista Thomas Lang ha perso il suo lavoro di poliziotto, non ha pi\u00f9 denaro e non ha una moglie. Lavora come mercenario e l'unica cosa che gli rimane \u00e8 la sua moto Kawasaki ZZR 1100. Nonostante la sua condizione disperata non accetta l'offerta di centomila dollari per l'assassinio di un industriale americano, bens\u00ec vuole avvertire quest'ultimo del rischio che sta correndo. Malgrado le sue buone intenzioni, Lang viene coinvolto in un complotto di scala internazionale in cui sono a loro volta coinvolti il governo inglese, la CIA, terroristi e trafficanti di armi. Lang tenta in tutti i modi di evitare la strage terroristica mondiale ed infine di salvare la donna di cui si \u00e8 innamorato durante questa disavventura."}
{"id": "2412059", "revid": "390153", "url": "https://it.wikipedia.org/wiki?curid=2412059", "title": "Antiproibizionisti", "text": ""}
{"id": "2412060", "revid": "123857157", "url": "https://it.wikipedia.org/wiki?curid=2412060", "title": "Henry Miller", "text": "\u00c8 ricordato soprattutto per il suo tentativo di rottura con le forme letterarie del suo tempo, essendosi votato alla ricerca d'una tipologia inedita di \"romanzo\" - cosa che in effetti funger\u00e0 d'apripista all'opera della \"Beat Generation\" - da lui sviluppata dal suo personalissimo intreccio sperimentale di narrativa memorialistica, romanzo tradizionale, diaristica d'impostazione filosofica e saggistica d'analisi e critica sociale, il tutto articolato con un ampio utilizzo di tecniche letterarie d'avanguardia quali il flusso di coscienza e la scrittura automatica di matrice surrealista. Le principali opere che seguono questa corrente sono: \"Tropic of Cancer\" (\"Tropico del Cancro\"), \"Black Spring\" (\"Primavera nera\") e \"Tropic of Capricorn\" (\"Tropico del Capricorno\").\nMiller scrisse anche memorie di viaggio e saggi di critica letteraria e di analisi e pubblic\u00f2 i suoi acquerelli.\nBiografia.\nHenry Valentine Miller nasce a Yorkville, un quartiere di Manhattan (New York), il 26 dicembre del 1891, figlio di Heinrich Miller e di Louise Marie Neiting, ambedue immigrati tedeschi. Da bambino vive al civico 622 di Driggs Avenue, nel quartiere di Williamsburg (a Brooklyn). Militante del Partito Socialista statunitense (suo idolo del tempo, come da lui stesso affermato in un'occasione, era infatti lo scrittore ed intellettuale socialista afro-americano, riconosciuto come \"il padre del radicalismo di Harlem\", Hubert Harrison), frequenta per un solo semestre il City College di New York. Con i soldi che il padre ha risparmiato per mandarlo all'universit\u00e0, fugge con una donna divorziata di 37 anni. Nei successivi quattro anni vagabonda per gli Stati Uniti mantenendosi con lavori umili e precari.\nNel 1914 torna a New York per aiutare il padre nella conduzione della sua sartoria. Nel 1917 convola a nozze, pi\u00f9 per gioco che per altro, con Beatrice Sylaus Wickens, con la quale ha anche una bambina. A questo periodo risalgono i suoi primi tentativi letterari. Dal 1919 lavora per cinque anni presso la Western Union in qualit\u00e0 di vice direttore del personale e scrive \"Clipped Wing\" (1922), dodici ritratti di colleghi. Poi nel 1924 inventa i \u00abMezzotints\u00bb, fogli letterari da distribuire a mano nei bar di Manhattan, coinvolgendo in questa attivit\u00e0 anche la moglie.\nNel 1923 incontra la ballerina June Mansfield, che sposa l'anno successivo dopo aver ottenuto il divorzio da Beatrice. \u00c8 June la prima a credere nel suo talento di scrittore, e nei sei anni successivi sar\u00e0 lei a mantenere il marito, anche, quasi sicuramente, prostituendosi. In questi anni riesce a pubblicare, a proprie spese, una raccolta di 15 prose poetiche chiamata \"Mezzotints\". Tra il 1928 ed il 1929 soggiorna brevemente a Parigi e nei suoi dintorni, accompagnato da June. L'anno successivo si trasferisce definitivamente, senza la moglie al seguito, nella capitale francese e vi rimane fino allo scoppio della Seconda guerra mondiale.\nNell'autunno del 1931 Miller trova occupazione nella redazione parigina del \"Chicago Tribune\" grazie all'amico Alfred Perl\u00e8s, che vi lavora. Miller, che non pu\u00f2 pubblicare personalmente articoli, ne pubblica alcuni sotto il nome dell'amico. Il periodo parigino \u00e8 molto creativo per lo scrittore: viene fortemente influenzato dal surrealismo e stabilisce un'importante e influente rete di contatti con gli autori che ruotano attorno a Villa Seurat, propriet\u00e0 dell'amico Michael Fraenkel, dove risiede; uno di questi autori \u00e8 il giovane inglese Lawrence Durrell che diventa suo amico intimo e corrispondente per tutta la vita. In questo stesso periodo, Miller entra a far parte del salotto di Ana\u00efs Nin.\nLe opere che scrive contengono dettagliati racconti di esperienze sessuali, in particolare le prime prove quali \"Moloch\" (1927), \"Crazy Cock\" (1930), e il pi\u00f9 tardo e scandaloso \"Opus Pistorum\" (1941). Continua a scrivere racconti anche se vengono vietati negli Stati Uniti per oscenit\u00e0. \"Tropico del Cancro\" (1933), \"Primavera nera\" (1936) e \"Tropico del Capricorno\" (1938) vengono introdotti clandestinamente negli Stati Uniti. Uno dei primi riconoscimenti di Henry Miller come grande autore moderno \u00e8 stato da parte di George Orwell che, nel saggio \"Inside the Whale\" (\"Dentro la balena\", 1940) scrive:\n\u00ab \"La mia opinione \u00e8 che sia il solo scrittore in prosa che abbia immaginazione e valore, apparso negli ultimi anni tra i popoli di lingua inglese. Anche se si potrebbe obiettare che la mia sia una valutazione eccessiva, bisognerebbe ammettere che Miller \u00e8 uno scrittore fuori dell'ordinario, a cui val la pena di rivolgersi pi\u00f9 a lungo che con un semplice sguardo; dopotutto essendo come scrittore completamente negativo, non costruttivo e amorale, una specie di semplice Jonah, uno che accetta passivamente il male, una sorta di Walt Whitman tra i cadaveri\" \u00bb.\nMiller intreccia ben presto una relazione con Ana\u00efs Nin, il cui \"La casa dell'incesto\" gli serve da base per una sceneggiatura (\"Scenario. A Film with Sound\", 1937), rimasta irrealizzata. Dal rapporto con lei e con la moglie verranno successivamente pubblicati un libro (\"Henry and June\", 1986) basato sui diari di Nin e una narrazione (\"The Devil at Large\", 1993, di Erica Jong). \nNel 1938 lancia una rivista con gli amici Lawrence Durrell e Alfred Perl\u00e8s, chiamata \"The Booster\", che per\u00f2 non ottiene riscontro di vendite.\nNel 1940 Miller rientra negli Stati Uniti dal soggiorno parigino e dal febbraio 1944 si stabilisce a Big Sur, in California, dove continua a scrivere opere che sfidano i valori culturali e morali americani. Torner\u00e0 per\u00f2 a ricordare gli anni parigini spesso, e a pubblicare scritti risalenti a quegli anni ma rimasti nei cassetti (come \"Quiet Days in Clichy\", scritto nel 1939 e pubblicato nel 1956). Da un viaggio in Grecia, invece, riporter\u00e0 gli appunti che diventeranno \"The Colossus of Maroussi\" (1941).\nI libri \"Tropico del Cancro\" e \"Tropico del Capricorno\" furono pubblicati in inglese ma in Francia, da Obelisk Press e Olympia Press; e raggiunsero una certa notoriet\u00e0 tra i cittadini europei e tra le comunit\u00e0 americane espatriate. Introdotti di contrabbando negli Stati Uniti, hanno avuto notevole influenza sugli autori della Beat Generation, in particolare su Jack Kerouac, che adott\u00f2 tecniche stilistiche e tematiche presenti nelle opere di Miller (il quale a sua volta scrisse la prefazione a \"The Subterraneans\" nel 1959).\nLa pubblicazione negli Stati Uniti, nel 1961, di \"Tropico del Cancro\" mette in causa le leggi degli Stati Uniti sulla pornografia. La Corte suprema degli Stati Uniti nella causa \"Grove Press, Inc. vs. Gerstein\", citando \"Jacobellis vs. Ohio\", dichiara il libro di Miller un'opera di letteratura: uno dei pi\u00f9 importanti eventi nella storia della censura legata a quella che viene definita come Rivoluzione sessuale. Elmer Gerzt, l'avvocato che ha sostenuto con successo il primo caso per la pubblicazione del romanzo in Illinois, diventa amico intimo di Miller, e la loro corrispondenza verr\u00e0 pubblicata in seguito. \nIl ritorno a casa non mette Miller di buonumore, e anzi ne esce una critica della societ\u00e0 americana con \"The Air-conditioned Nightmare\" (1941). Nello stesso anno raccoglie i suoi articoli di critica letteraria in \"The Wisdom of the Heart\".\nDopo la guerra scrive \"Time of the Assassins\" (pubblicato solo nel 1956), un libro su Arthur Rimbaud, riconosciuto come proprio maestro. Dopo molti libri in piccole case editrici e promozioni di amici artisti, e dopo \"Remember to Remember\" (1947), torna ai temi preferiti con \"Crocefissione in rosa (The Rosy Crucifixion,\" 1949-1960), una trilogia composta dai romanzi \"Sexus\", \"Plexus\" e \"Nexus\". Altri libri rilevanti, tra la memoria e il saggio, sono \"The Books of My Life\" (1951, sui suoi libri preferiti e di formazione), \"The Henry Miller Book of Friends\" (ritratti di amici) e \"A Devil in Paradise\" (tradotto come \"Paradiso perduto\", 1960 e parte di \"Big Sur e le arance di Hieronymus Bosch\"). Nel 1955, intanto, l'amico Alfred Perl\u00e8s ne scrive il ritratto in \"My Friend Henry Miller\". Scopre che ha una figlia, Barbara, nata nel 1919 da B\u00e9atrice Wickens, con cui aveva avuto una relazione, e ha due nuovi figli, Valentine (nata nel 1945) e Tony (nato nel 1948) da Janina Lepska.\nOrmai considerato una specie di icona in vita, nell'ultima parte della sua vita, rilascia alcune interviste. Dopo la morte nel 1980 sono pubblicate altre lettere (tra le altre, a due donne con cui ha avuto una relazione, Hiroko Tokuda e Brenda Venus, raccolte in \"Misteriosa cantabile\" e in \"Dear Dear Brenda\", entrambi del 1986, quelle con Ana\u00efs Nin, \"Storia di una passione\" del 1987, e con Lawrence Durrell, \"I fuorilegge della parola\" nel 1988). \nMiller \u00e8 stato anche pittore di acquerelli, scrivendo inoltre sul suo lavoro in questo campo, ed \u00e8 amico intimo del pittore francese Gr\u00e9goire Michonze. \nPrima della sua morte Miller recita nel film \"Reds\" di Warren Beatty, presentato al pubblico diciotto mesi dopo la sua morte.\nNel 1986 viene pubblicata la biografia non autorizzata di Jay Martin \"Always Merry and Bright\", nel 1991 quella di Robert Ferguson \"Henry Miller. A Life\". Quando Miller muore a Pacific Palisades, vicino a Los Angeles, dove ha vissuto gli ultimi anni in una casa difficile da raggiungere, trascinando un carrello per la spesa nonostante l'et\u00e0 avanzata e rifiutando l'automobile, viene cremato e le sue ceneri vengono sparse al vento. I documenti di Miller sono stati poi donati all'UCLA Young Research Library Department of Special Collections.\nOpere.\nI titoli sono in ordine crescente in base alla data di pubblicazione delle rispettive prime edizioni originali.\nOpere inedite in Italia.\nLa lista seguente \u00e8 da prendere con beneficio del dubbio."}
{"id": "2412064", "revid": "6923", "url": "https://it.wikipedia.org/wiki?curid=2412064", "title": "Palau del Bar\u00f3 de Quadras", "text": "Il Palau del Bar\u00f3 de Quadras \u00e8 un edificio modernista, progettato nel 1904 dall'architetto Josep Puig i Cadafalch e che si trova al numero 373 dell'Avinguda Diagonal di Barcellona.\nL'edificio ha due facciate: quella posteriore che presenta dei graffiti floreali policromi con una tribuna su tutto il primo piano, e la cui parte centrale continua verticalmente per i quattro piani secondo lo stile della Secessione viennese, e quella principale di dodici metri di larghezza, riccamente scolpita e d'ispirazione plateresca.\nLa tribuna della facciata principale \u00e8 l'elemento che pi\u00f9 cattura l'attenzione ed \u00e8 composta da una galleria di archi completamente scolpiti, con all'angolo alla sinistra la figura di San Giorgio in lotta con il drago di Eusebi Arnau. Al secondo piano si trovano quattro finestre di stile gotico, mentre nel terzo piano vi \u00e8 una galleria e nel quarto una grande mansarda con cornicioni di legno e ceramica vetrata. La porta \u00e8 stata realizzata da Manuel Ballar\u00edn in ferro battuto e vetro, mentre all'interno la scala \u00e8 l'elemento pi\u00f9 spettacolare.\nIl 9 gennaio 1976 il Palau del Bar\u00f3 de Quadras \u00e8 stato dichiarato Bene culturale d'interesse nazionale da parte della \"Generalitat de Catalunya\"."}
{"id": "2412066", "revid": "298055", "url": "https://it.wikipedia.org/wiki?curid=2412066", "title": "Lillie Connolly", "text": ""}
{"id": "2412070", "revid": "124985672", "url": "https://it.wikipedia.org/wiki?curid=2412070", "title": "Eric Whitacre", "text": "Percorso musicale.\nEspulso dalla banda della Douglas High School, Whitacre inizi\u00f2 il suo apprendimento musicale mentre frequentava l'Universit\u00e0 del Nevada, Las Vegas, dove studi\u00f2 composizione con il maestro ucraino Virko Baley e direzione di coro con David Weiller. Fu qui che scrisse \"Cloudburst\", \"Water Night\", e \"Three Flower Songs\" per coro misto, e \"Ghost Train\", trittico per banda musicale. Whitacre consegu\u00ec una laurea specialistica alla Juilliard School in composizione, sotto l'insegnamento di John Corigliano e David Diamond.\nMusica.\nNel decennio scorso Whitacre \u00e8 diventato un importante compositore per banda musicale, e uno dei pi\u00f9 importanti compositori di musica corale della sua generazione.\nWhitacre scrive la sua prima opera per palcoscenico nel 2004 alla California State University, Northridge, un anno dopo aver scritto la sua prima suite a Berlino, Germania nell'estate 2003. Lo spettacolo \u00e8 ispirato all'opera di John Milton \"Paradise Lost\". La musica di questo spettacolo \u00e8 miscuglio di vari generi diversi come ad esempio la musica trance, classica e musica elettronica. Paradise Lost \u00e8 stata rappresentata le prime volte durante luglio e agosto 2007 nel Teatro di Boston Court a Pasadena con tutto il cast, i taiko, le animazioni, e gli effetti volanti."}
{"id": "2412076", "revid": "117875822", "url": "https://it.wikipedia.org/wiki?curid=2412076", "title": "Coeur d'Alene", "text": "Coeur d'Alene ( ) \u00e8 un comune (\"city\") degli Stati Uniti d'America e capoluogo della contea di Kootenai nello Stato dell'Idaho. La citt\u00e0 prende il nome dalla trib\u00f9 dei Coeur d'Alene.\nGeografia.\n\u00c8 la principale citt\u00e0 dell'area statistica metropolitana di Coeur d'Alene. La citt\u00e0, la cui popolazione era di persone al censimento del 2010, si trova circa ad est della pi\u00f9 grande Spokane, Washington, di cui \u00e8 una citt\u00e0 satellite. Le due citt\u00e0, compongono l'area statistica combinata di Spokane-Coeur d'Alene, di cui Coeur d'Alene \u00e8 la terza citt\u00e0 pi\u00f9 grande (dopo Spokane e il suo pi\u00f9 grande sobborgo Spokane Valley). Coeur d'Alene \u00e8 la pi\u00f9 grande citt\u00e0 dell'Idaho Panhandle, ed \u00e8 situata sulla sponda settentrionale del lago Coeur d'Alene, 25 miglia () di lunghezza.\nCoeur d'Alene, che a livello locale \u00e8 conosciuta come \"Lake City\", o semplicemente con le sue iniziali \"CDA\", \u00e8 situata a (47.692845, \u2212116.779910). Secondo lo United States Census Bureau, ha un'area totale di 16,08 miglia quadrate (). Si trova ad est di Spokane, Washington, ed \u00e8 parte di un'area metropolitana comune. Si trova ad est di Seattle, Washington, sullo stretto di Puget sul lato ovest della catena delle Cascate.\nSociet\u00e0.\nEvoluzione demografica.\nSecondo il censimento del 2010, c'erano persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 93,8% di bianchi, lo 0,4% di afroamericani, l'1,2% di nativi americani, lo 0,8% di asiatici, lo 0,1% di oceaniani, lo 0,9% di altre razze, e il 2,8% di due o pi\u00f9 etnie. Ispanici o latinos di qualunque razza erano il 4,3% della popolazione."}
{"id": "2412079", "revid": "1439131", "url": "https://it.wikipedia.org/wiki?curid=2412079", "title": "Mercedes-Benz W11", "text": "La sigla W11 identifica una piccola famiglia di autovetture di fascia alta prodotte dal 1929 al 1934 dalla Casa tedesca Mercedes-Benz. Da tale piccola famiglia sono strettamente derivati i veicoli commerciali W37 e W137, prodotti fino al 1936.\nProfilo e caratteristiche.\nL'esigenza della Casa tedesca di lanciare una vettura intorno ai 2.6 litri di cilindrata nacque dal fatto che oramai dal 1927 non era pi\u00f9 in listino un modello di tale fascia, e precisamente dall'uscita di produzione della Typ 260 derivata dalla produzione Benz. Per contenere i costi si scelse di partire dall'autotelaio della 8/38 PS, sul quale venne montata una versione maggiorata del 2 litri M02, la cui cilindrata venne portata da 1988 a 2581 cm\u00b3 mediante rialesatura.\nFu cos\u00ec che nel 1929 si diede origine alla capostipite della famiglia \"W11\", dalla quale sarebbero nati anche mezzi commerciali e militari.\nMercedes-Benz 10/50 PS Typ 260 Stuttgart.\nIl primo modello appartenente alla famiglia \"W11\" fu la 260, commercializzata come 10/50 PS Typ 260 e nota anche con l'appellativo \"Stuttgart\", come avveniva anche per la contemporanea \"Typ 200 Stuttgart\", evoluzione della \"8/38 PS\". Questo per evidenziare la stretta parentela tecnica tra i due modelli.\nLa \"260\" fu prodotta in diverse varianti di carrozzeria, dalla torpedo alla roadster, passando per due configurazioni di limousine (a 4 e a 6 posti) e per ben quattro diversi tipi di cabriolet. I prezzi erano compresi tra 6.500 e 10.600 marchi.\nTecnicamente la \"260 W11\" era piuttosto convenzionale: il telaio era in lamiera d'acciaio stampata con sospensioni ad assale rigido e molle a balestra. I freni erano meccanici a tamburo sulle quattro ruote. Il cambio era a 3 marce, ma sulle versioni \"W11S\" era possibile ottenere una marcia supplementare che agiva da overdrive. La frizione era monodisco a secco. Il robusto motore M11 da 2.6 litri era in grado di erogare fino a 50 CV e di spingere la vettura a velocit\u00e0 comprese fra gli 85 e i 90 km/h.\nDurante il suo arco di produzione, la \"260 W11\" fu proposta in diverse versioni: accanto alla versione base, venne per esempio lanciata nel 1933 la versione a passo allungato, con carrozzeria limousine a 6 posti. Gi\u00e0 nel 1930, poi, vi furono migliorie tecniche al motore, passato a 53 CV.\nLa produzione della \"260\" cess\u00f2 nel 1934 con un totale di 6.807 esemplari in totale.\nMercedes-Benz Typ 260 K\u00fcbelwagen.\nDurante la produzione della \"Typ 260 W11\", venne avviato anche il progetto W11 III, destinato alla produzione di una camionetta militare per uso fuoristradistico. Tale veicolo, denominato Typ 260 K\u00fcbelwagen, utilizzava lo stesso telaio e la stessa meccanica delle normali \"260\" e venne utilizzato per le forze militari tedesche.\nLa \"W11 III\" venne prodotta fino al 1930, anno in cui venne rimpiazzata dalla W11 IV, dotata di piccole migliorie meccaniche introdotte anche nelle normali autovetture, come il motore portato da 50 a 53 CV di potenza massima.\nIn entrambi i casi, le prestazioni non erano molto dissimili tra loro: la velocit\u00e0 massima raggiungeva fino a 90 km/h, ma in alcune versioni particolari vi furono modifiche particolari in grado di spingere la vettura fino a 110 km/h.\nIn totale ne furono prodotti 3.530 esemplari, di cui 1.507 \"W11 III\" e 2.023 \"W11 IV\".\nMercedes-Benz W37.\nPoco dopo il lancio delle \"Typ 260\", venne avviato anche il progetto W37, dal quale prese forma un veicolo commerciale, il Typ 260 L750, realizzato sul telaio a passo lungo che in seguito sarebbe stato utilizzato per la \"Typ 260 Lang\". Tale telaio venne anche opportunamente irrobustito, data la gravosit\u00e0 del compito che era chiamato a svolgere. Il motore era ovviamente lo stesso, ma in questo caso la massa del veicolo aument\u00f2 notevolmente e le prestazioni si ridussero notevolmente. La velocit\u00e0 massima del \"Typ 260 L750\" raggiungeva i 65 km/h. Questo furgone fu utilizzato prevalentemente per il servizio postale tedesco e venne prodotto fino al 1933.\nMercedes-Benz W137.\nDal progetto \"W37\" venne a sua volta originato il progetto W137, volto alla realizzazione di un furgone dalla maggior capacit\u00e0 di carico e dalla maggior robustezza. Questo furgone fu il Typ 260 L1000, dove il \"1000\" indicava il massimo carico utile espresso in kg.\nQuesto furgone venne utilizzato fino al 1936, due anni dopo l'uscita di produzione delle normali \"Typ 260\"."}
{"id": "2412084", "revid": "124123", "url": "https://it.wikipedia.org/wiki?curid=2412084", "title": "Oscar Zariski", "text": "Biografia.\nDopo aver completato (con passaporto polacco) gli studi in matematica nel 1925 a Roma, dove fu allievo di Guido Castelnuovo, trov\u00f2 lavoro come docente universitario di matematica negli USA, dapprima alla Johns Hopkins University di Baltimora nel 1937, poi alla Harvard University. Fu uno dei pionieri della geometria algebrica astratta, il cui nome lo si deve proprio a Zariski. Con i suoi studi trov\u00f2 la soluzione al problema di riduzione delle singolarit\u00e0 delle variet\u00e0 algebriche. Ebbe vari allievi, tra cui Heisuke Hironaka, Robin Hartshorne, Michael Artin."}
{"id": "2412085", "revid": "547034", "url": "https://it.wikipedia.org/wiki?curid=2412085", "title": "Il tempo della nostra vita (soap opera)", "text": "Il tempo della nostra vita (\"Days of Our Lives\") \u00e8 una soap opera statunitense, creata da Ted Corday, Irna Phillips e Allan Chase, nata nel 1965 e trasmessa tuttora negli Stati Uniti dal network NBC.\nLa soap opera \u00e8 stata trasmessa per la prima volta in Italia dal febbraio al maggio 1985 con il titolo Passano gli anni, passano i giorni su Rete A. Successivamente \u00e8 stata trasmessa su Italia 7 da giugno 1992 fino a marzo 1993. Come sigla di apertura era stata usata la canzone \"Don't Give Up\" di Peter Gabriel e Kate Bush.\nNegli Stati Uniti \"Il tempo della nostra vita\" riusc\u00ec ad arrivare ad essere la soap opera pi\u00f9 seguita nella stagione 1973-1974 (a pari merito con altre due soap: \"Destini\" sempre della NBC e \"Cos\u00ec gira il mondo\" della CBS).\nTrama.\nLa soap opera racconta gli amori ed intrighi degli abitanti della cittadina immaginaria di Salem, nell'Illinois, dove si consumano tradimenti, matrimoni e divorzi di diversi nuclei familiari appartenenti a diversi ceti sociali, il tutto sullo sfondo dell'ambito ospedaliero, dove i protagonisti lavorano. La soap opera inizia raccontando le vicende della famiglia Horton, guidata dal patriarca Dr. Tom Horton e da sua moglie Alice, attorno a loro ruotano gli amori e le tragedie di altri personaggi. Nel 1980 sono introdotte le famiglie Brady e DiMera, che rapidamente alimentano le loro rivalit\u00e0 accanto agli Horton, portando scompiglio a Salem."}
{"id": "2412090", "revid": "71433", "url": "https://it.wikipedia.org/wiki?curid=2412090", "title": "I giorni della nostra vita", "text": ""}
{"id": "2412092", "revid": "71433", "url": "https://it.wikipedia.org/wiki?curid=2412092", "title": "Passano gli anni, passano i giorni", "text": ""}
{"id": "2412095", "revid": "123868400", "url": "https://it.wikipedia.org/wiki?curid=2412095", "title": "Zaccaria (azienda)", "text": "Zaccaria \u00e8 stata un'azienda italiana produttrice di flipper e videogiochi arcade. \nFondata dai fratelli Natale, Marino e Franco Zaccaria intorno al 1972 a Bologna e chiusa nel 1988, produsse nel corso degli anni diversi flipper, esportati anche all'estero, e videogiochi da bar: alcuni di questi sono \"cloni\" di titoli di altri produttori (come una versione di \"Space Invaders\" intitolata \"The Invasion\" o una di \"Pengo\" chiamata \"Penta\"); altri, come \"Quasar\", sono giochi originali. Si tratta di una delle rare aziende italiane, come la meridionale MIDCOIN, ad avere prodotto videogiochi arcade, ed \u00e8 stata una delle poche aziende europee in grado di produrre flipper di qualit\u00e0 paragonabile a quelli statunitensi, ottenendo una certa fama negli stessi Stati Uniti oltre che in Europa. Nel 1983 i fratelli Zaccaria organizzarono anche il primo campionato italiano di flipper.\nStoria.\nNel 1958 Marino Zaccaria apr\u00ec un bar a Bologna, che dal 1963 venne dotato di flipper, caratteristica ancora insolita all'epoca. Visto l'interesse dimostrato da altri gestori di bar, cominci\u00f2 a occuparsi di approvvigionamento di flipper, coinvolgendo i fratelli in questa nuova attivit\u00e0. Nel frattempo (1968) in Italia i flipper statunitensi erano andati incontro a problemi legali per via della loro componente d'azzardo, data dalla possibilit\u00e0 di vincere partite o palline extra; gli Zaccaria sfruttarono quindi la situazione e si impegnarono a modificare i flipper per renderli a norma e poterli commercializzare in tutta Italia. In seguito iniziarono a realizzare macchine proprie. Il primo flipper interamente italiano venne prodotto allo stabilimento di Calderara di Reno nel 1973. I flipper Zaccaria si affermarono in Europa grazie alla qualit\u00e0 paragonabile a quella dei prodotti statunitensi, ma a prezzi pi\u00f9 bassi.\nAlla fine degli anni '70 il mercato torn\u00f2 a favore dei produttori stranieri grazie ai nuovi flipper elettronici, che soppiantavano quelli elettromeccanici. Anche in questo caso la Zaccaria riusc\u00ec ad allinearsi, aggiornandosi rapidamente allo sviluppo di macchine elettroniche, di qualit\u00e0 leggermente inferiore rispetto a quelle americane, ma con approvvigionamento pi\u00f9 facile e costi pi\u00f9 bassi.\nIl primo flipper elettronico italiano fu \"Winter Sports\", ultimato nel gennaio 1978.\nDi l\u00ec a poco, la stessa storia si ripet\u00e9 con l'avvento dei videogiochi arcade: essi soppiantarono rapidamente i flipper, ma la Zaccaria si adatt\u00f2 a realizzarli in proprio, sia su licenza sia originali, con una nuova linea di produzione e propri game designer. \"Quasar\", il primo videogioco Zaccaria, graficamente rozzo ma comunque competitivo, usc\u00ec nel 1980. \"Laser Battle\" (1981) fu il primo videogioco italiano esportato oltreoceano.\nL'azienda continu\u00f2 nella produzione parallela di flipper e videogiochi. Si ricordano in particolare i flipper \"Soccer Kings\" (1982), ispirato dalla vittoria italiana ai mondiali di calcio e dotato di voce in italiano, e \"Time Machine\" (1983), utilizzato nel torneo italiano; tra i migliori videogiochi originali \"Money Money\" e \"Jack Rabbit\". \"Money Money\" e \"Soccer King\" ottennero accoglienza positiva anche negli Stati Uniti.\nAl 1983 l'azienda produceva in totale 13.000 macchine all'anno, ponendosi al terzo posto nel mondo per la produzione di flipper e al nono/decimo per quella di videogiochi arcade. Il primo contratto di esportazione venne firmato nel 1973 verso l'Inghilterra; nel 1983 circa l'80% della produzione era destinata all'esportazione, soprattutto verso Europa e paesi dell'est.\nNel 1988 l'azienda cambi\u00f2 nome e proprietario, divenendo Mr. Game; continu\u00f2 a produrre nuovi flipper fino al 1990.\nVideogiochi.\nDi seguito sono elencati solo i videogiochi originali o imitati. Pi\u00f9 numerosi furono i giochi fabbricati con licenza ufficiale concessa dai produttori statunitensi, tra i quali soprattutto la Bally Midway; questi accordi consentivano di avere in Europa costi molto pi\u00f9 bassi rispetto all'importazione diretta. Alcuni esempi di produzioni su licenza sono \"Tron\", \"Up'n Down\", \"Vanguard\"."}
{"id": "2412096", "revid": "923674", "url": "https://it.wikipedia.org/wiki?curid=2412096", "title": "Carla Bizzarri", "text": "Biografia.\nCarla Bizzarri, sorella della giornalista televisiva e critica di danza Vittoria Ottolenghi, fu attiva in teatro, cinema e televisione tra gli anni cinquanta e gli anni ottanta.\nLavor\u00f2 in teatro con Luchino Visconti.\nApparve spesso in televisione, partecipando tra l'altro nel 1962 alla trasmissione culturale \"Libri per tutti\", dove leggeva brani scelti di scrittori intervistati da Luigi Silori."}
{"id": "2412097", "revid": "599013", "url": "https://it.wikipedia.org/wiki?curid=2412097", "title": "Il tempo della nostra vita", "text": ""}
{"id": "2412098", "revid": "599013", "url": "https://it.wikipedia.org/wiki?curid=2412098", "title": "Mato Jajalo", "text": "Biografia.\nDa bambino fugge dalla guerra in Jugoslavia (Bosnia) trasferendosi in Germania con la famiglia.\nNel 2016 abbandona la nazionalit\u00e0 croata e prende quella bosniaca. Ci\u00f2 gli ha consentito anche di cambiare la maglia della nazionale dal momento che non ha mai disputato incontri ufficiali con la nazionale maggiore croata, ad eccezione di due amichevoli, non ritenute dalla FIFA influenti sul passaggio di nazionalit\u00e0.\nCaratteristiche tecniche.\n\u00c8 un regista molto duttile, dotato di buon temperamento e personalit\u00e0, forte fisicamente, tatticamente disciplinato, aggressivo, ambidestro, che pu\u00f2 giocare all'occorrenza come trequartista ed \u00e8 dotato di un'ottima tecnica individuale. Possiede un buon tiro dalla lunga distanza (che \u00e8 anche potente), inoltre \u00e8 abile nel recuperare i palloni nella zona mediana.\nCarriera.\nClub.\nSlaven Belupo e Siena.\nCresciuto nelle file dello Slaven Belupo, ha esordito in prima squadra nella stagione 2007\u20132008. Il 1\u00ba giugno 2009 \u00e8 stato acquistato dal , con il quale ha firmato un contratto quinquennale con scadenza 30 giugno 2014. Con i bianconeri ha collezionato 25 presenze, senza realizzare alcuna rete. Coi tecnici Baroni e Malesani gioca da esterno alto e da mezzala.\nColonia, il prestito al Sarajevo e Rijeka.\nIl 2 luglio 2010 \u00e8 stato ceduto in prestito al Colonia. Con il tecnico Zvonimir Soldo gioca da interno di centrocampo e da trequartista. Il 22 giugno 2011 viene riscattato dal Colonia per una cifra di circa 2,5 milioni. Con questa maglia rimarr\u00e0 fino al gennaio 2014, quando \u00e8 stato ceduto in Bosnia al Sarajevo.\nTornato al Colonia in estate, viene subito ceduto al Rjeka, societ\u00e0 calcistica di Fiume. Durante il ritiro invernale del Rijeka, in rotta con il suo club, abbandona l'albergo in cui alloggiava la squadra che di l\u00ec a poco annuncia che il giocatore \u00e8 da considerarsi fuori rosa, provvedimento seguito dalla rescissione del contratto che comporta il pagamento delle tasse per la risoluzione anticipata da parte di Jajalo.\nRitorno in Italia: Palermo.\nIl 28 gennaio 2015, nella sessione invernale di mercato, passa da svincolato al , facendo ritorno in Serie A dopo quasi cinque anni. Esordisce in maglia rosanero alla prima partita utile del girone di ritorno, il 1\u00ba febbraio, giocando da titolare in Palermo-Verona (2-1); esce al 70' per fare spazio ad Andrea Belotti.\nIl 24 maggio segna il suo primo gol con i siciliani e in massima categoria, in casa allo Stadio Renzo Barbera, contro la , partita per\u00f2 terminata successivamente a sfavore (2-3).\nCon 147 presenze complessive \u00e8 lo straniero pi\u00f9 presente nella storia del club siciliano.\nUdinese.\nL\u201911 giugno 2019 viene ufficializzato da parte dell'Udinese l\u2019acquisto del giocatore bosniaco, con cui firma un contratto fino al giugno 2022.\nNazionale.\nHa rappresentato la selezione croata in vari livelli giovanili e ha disputato due amichevoli con la nazionale croata. Dal 2007 al 2010 ha militato nella nazionale Under-21 croata, venendo eletto anche come capitano. Nel luglio 2016 dopo un colloquio con il CT Mehmed Ba\u017edarevi\u0107, ha scelto di rappresentare la Bosnia, suo paese di nascita. Nel settembre seguente viene convocato per la prima volta in nazionale, per le gare di qualificazione al mondiale 2018, 7-10 ottobre, contro e .\nFa il suo esordio nella nazionale bosniaca, il 7 ottobre seguente, giocando da titolare nella partita persa in trasferta per 4-0 contro il .\nStatistiche.\nPresenze e reti nei club.\n\"Statistiche aggiornate al 7 gennaio 2022.\""}
{"id": "2412101", "revid": "1318658", "url": "https://it.wikipedia.org/wiki?curid=2412101", "title": "Locomotiva FS 477", "text": "La locomotiva gruppo 477 era una locomotiva a vapore con tender di costruzione austroungarica che le Ferrovie dello Stato acquisirono come bottino di guerra dopo il 1918.\nStoria.\nLa vittoria dell'Italia nella prima guerra mondiale port\u00f2 all'incorporazione nel parco delle Ferrovie dello Stato di un notevole numero di locomotive, tra quelle che rimasero entro i nuovi confini del territorio nazionale e quelle ottenute come risarcimento danni; si trattava di diversi tipi di locomotive ferroviarie di costruzione tedesca e austriaca. Tra queste \u00e8 il gruppo di 77 locomotive appartenenti, 50 unit\u00e0 al gruppo austriaco delle ferrovie imperial-regie austriache k.k.St.B 18 (dal 1905 divenuto gruppo 180) e 27 unit\u00e0 alla ferrovia S\u00fcdbahn (intero gruppo Sb 4001-4027).\nNel parco rotabili delle Ferrovie dello Stato esse assunsero la classificazione di gruppo 477.001-077 e vennero utilizzate alla trazione dei treni merci pesanti sulle linee di valico dal nord al sud della penisola.\nBuona parte di esse vennero cedute durante la seconda guerra mondiale e portate in Germania, Ungheria e Cecoslovacchia; quelle rimaste, qualche decina, rimasero in servizio fino alla fine degli anni cinquanta, poi furono accantonate ma non tutte demolite. La gr. 477.011 \u00e8 conservata al Museo nazionale ferroviario di Pietrarsa.\nCaratteristiche.\nLa locomotiva era a vapore saturo, a 2 cilindri esterni a doppia espansione.\nLa caldaia poteva contenere a pieno carico 5\u00a0m\u00b3 di acqua con un volume di vapore di 2,2\u00a0m\u00b3. La pressione massima di esercizio era stabilita in 14 bar e il volume di vapore asciutto prodotto in un'ora raggiungeva la quantit\u00e0 di 9.400\u00a0kg. La potenza sviluppata era di circa 900\u00a0hp con uno sforzo di trazione massimo al cerchione di ben 10.000\u00a0kg. La macchina raggiungeva a pieno carico la massa di 68\u00a0t, tutte aderenti, che si riduceva a vuoto a 63\u00a0t. Il tender accoppiato, della massa di 32\u00a0t in servizio, conteneva 16\u00a0m\u00b3 di acqua e 8\u00a0t di carbone.\nLa locomotiva era dotata di freno continuo automatico ad aria compressa ma non della condotta del riscaldamento a vapore delle carrozze in quanto prevista per il servizio merci pesante."}
{"id": "2412103", "revid": "1431409", "url": "https://it.wikipedia.org/wiki?curid=2412103", "title": "Teko Modise", "text": "Carriera.\nClub.\nHa cominciato la propria carriera professionistica nel Ria Stars nel 2001, ma, dopo la cessione della societ\u00e0, \u00e8 passato ai City Pillars, dove \u00e8 rimasto fino al 2006, anno in cui \u00e8 stato ingaggiato dal Supersport United. Nel 2006 fu anche nominato \"Mvela Golden League Player\" della stagione.\nDopo un anno passato al Supersport United si trasfer\u00ec all'Orlando Pirates, dove, nel 2008, \u00e8 stato premiato come miglior giocatore stagionale della PLS.\nNel mercato di riparazione del 2011 il fuoriclasse sudafricano viene acquistato dal team Mamelodi Sundowns.\nNazionale.\nModise ha iniziato la carriera internazionale direttamente nella nazionale maggiore. Non \u00e8 mai sceso in campo, infatti, con le altre squadre nazionali. Ha debuttato con il Sudafrica nella sfida contro il Malawi, giocata il 26 maggio 2007 e valevole per la COSAFA Cup 2007.\nHa realizzato tre doppiette contro Mauritius, Canada e Camerun, e singole marcature contro Botswana, Zambia e Australia.\nNel 2010 \u00e8 stato convocato per i Mondiali di calcio in Sudafrica, senza per\u00f2 riuscire a passare alla fase ad eliminazione diretta."}
{"id": "2412108", "revid": "782150", "url": "https://it.wikipedia.org/wiki?curid=2412108", "title": "Marcia del sale", "text": "La marcia del sale (in inglese \"Salt Satyagraha\" o \"Salt March\", in hindi \u0926\u093e\u0902\u0921\u0940 \u092e\u093e\u0930\u094d\u091a) fu una manifestazione non-violenta che si svolse dal 12 marzo al 5 aprile 1930 in India ad opera del Mahatma Gandhi, nell'ambito della Satyagraha.\nLa manifestazione si svolse contro la tassa sul sale, su cui vigeva un assoluto monopolio imperiale, imposta dal governo britannico a tutti i sudditi dell'India, residenti europei compresi. Consistette in una marcia di oltre trecento chilometri a piedi da Ahmedabad a Dandi, nello stato del Gujarat, sull'Oceano Indiano, con lo scopo di raccogliere una manciata di sale dalle saline, rivendicando simbolicamente il possesso di questa risorsa preziosa al popolo indiano.\nStoria.\nNonostante le ingenti riserve del Punjab (ad esempio nelle miniere di Raniganj e Khewra), del Rajputana e dei laghi del nord, la produzione indiana di sale si aggirava intorno alle 100.000 tonnellate/anno, insufficienti per soddisfare la domanda interna, e quindi il Paese era costretto ad importare la materia prima da Liverpool, Amburgo, Aden e dai porti egiziani del Mar Rosso. Mentre il governo dell'Afghanistan aveva avviato una mappatura geologica del territorio in previsione di una propria attivit\u00e0 estrattiva pubblica, affrancandosi dall'impero inglese e russo nei confronti dei quali svolgeva la funzione di \"zona cuscinetto\", il deficit storico dell'India era anche motivato dall'assenza di operatori privati disposti ad investire nel settore.\nIn tale contesto di prezzi amministrati da soggetti esteri, la marcia del sale fu l'episodio pi\u00f9 significativo del nazionalismo indiano dalla cessazione del \"movimento di non cooperazione\" del 1920-22, e seguiva direttamente la dichiarazione di sovranit\u00e0 ed autogoverno pronunciata dal\"'Indian National Congress\" il 26 gennaio 1930. La scelta di attaccare la tassa sul sale, invece di altre imposte imperiali, fu giustificata con il fatto che essa colpiva pressoch\u00e9 tutti gli indiani, anche quelli appartenenti alle caste pi\u00f9 misere, mentre costituiva soltanto 8,2% del totale dei proventi dell'Impero britannico in India. \nRicordando la sospensione del movimento di non cooperazione del 1922, causata dall'aggressione con cui una turba indiana uccise 22 poliziotti disarmati inglesi a Chauri Chandra, Gandhi scelse di reclutare i discepoli, che lo avrebbero seguito verso Dandi, soprattutto tra i partecipanti del \"Bardoli Satyagraha\" del 1928, il cui successo era dipeso anche dalla sua natura assolutamente pacifica e priva di significativi incidenti. Inoltre, il Mahatma rivolse un appello direttamente al vicer\u00e9, offrendosi di revocare la marcia se fossero state accolte undici richieste: quando fu chiaro che il vicer\u00e9 non intendeva neppure incontrarlo per esporre le richieste, nella sua base di Sabarmati Ashram, nei pressi di Ahmedabad, Gandhi pronunci\u00f2 il discorso con le celebri parole: \"ho chiesto in ginocchio pane ed invece ho ricevuto pietre\".\nLa sera prima della partenza, Gandhi parl\u00f2 di fronte a migliaia di persone: anche se quella fosse stata l'ultima sua preghiera, invitava a continuare a lottare senza mai ricorrere alla violenza. In questo, diede seguito ai fondamenti del suo pensiero della non violenza, secondo cui c'\u00e8 \"un'inviolabile connessione tra i mezzi ed il fine, alla stessa stregua di quella tra il seme e la pianta\". La disposizione era che i marciatori vestissero tutti l'abito bianco detto \"white khadi\".\nLa marcia a piedi si svolse per 24 giorni; agli iniziali 79 discepoli si aggiunsero molti altri dimostranti, per tutto il percorso, arrivando alle saline del Butan con migliaia di persone. Gandhi il 6 aprile 1930 a Dandi raccolse una manciata di sale direttamente sulla spiaggia, nel gesto che in violazione delle leggi imperiali compivano molti nullatenenti indiani rischiando l'arresto. \nLa polizia era presente sul posto per sedare la rivolta e si oppose all'avanzata dei manifestanti con duri colpi di sfollagente, ma i manifestanti continuarono ad andarle incontro, subendo i colpi senza reagire, subito sostituiti da altri quando cadevano. Gandhi prosegu\u00ec a sud verso le saline di Dharasana, ma fu arrestato alla mezzanotte tra il 4 ed il 5 maggio 1930 prima di arrivare a destinazione.\nConseguenze.\nL'episodio - molto pi\u00f9 simbolico che deleterio per il monopolio britannico sul sale - ebbe molto scalpore in tutto l'Impero anglo-indiano, e perfino i giornali britannici ne diedero notizia. Il movimento di disobbedienza prosegu\u00ec per quasi un anno, portando a circa 80.000 arresti di persone che violavano la tassa del sale allo stesso modo di Gandhi: cess\u00f2 con il rilascio del Mahatma e con la convocazione di una seconda tavola rotonda per negoziati, da parte del vicer\u00e9 Lord Irwin, ma essa non produsse alcuna concessione concreta da parte britannica."}
{"id": "2412111", "revid": "1086846", "url": "https://it.wikipedia.org/wiki?curid=2412111", "title": "Real Madrid Club de F\u00fatbol 2001-2002", "text": "Questa voce raccoglie le informazioni riguardanti il Real Madrid Club de F\u00fatbol nelle competizioni ufficiali della stagione 2001-2002."}
{"id": "2412119", "revid": "71433", "url": "https://it.wikipedia.org/wiki?curid=2412119", "title": "Days of Our Lives", "text": ""}
{"id": "2412120", "revid": "287204", "url": "https://it.wikipedia.org/wiki?curid=2412120", "title": "Twin Falls", "text": "Twin Falls \u00e8 una citt\u00e0 degli Stati Uniti, capoluogo della contea di Twin Falls, nello Stato dell'Idaho.\n\u00c8 la maggiore citt\u00e0 della regione centro-meridionale dello Stato dell'Idaho (Magic Valley), ha un'area di influenza molto ampia che si estende anche a parte del Nevada nord-orientale.\nPresso Twin Falls si trovano le maestose cascate di Shoshone Falls, definite le \"Niagara\" dell'ovest, e per altro pi\u00f9 alte di queste."}
{"id": "2412130", "revid": "1305772", "url": "https://it.wikipedia.org/wiki?curid=2412130", "title": "Sweet Child o' Mine", "text": "Sweet Child o' Mine \u00e8 un singolo del gruppo musicale statunitense Guns N' Roses, pubblicato il 17 agosto 1988 come terzo estratto dal primo album in studio \"Appetite for Destruction\".\n\u00c8 stato il primo e unico brano del gruppo a raggiungere la vetta della Billboard Hot 100. A fine anno, risult\u00f2 il quinto singolo pi\u00f9 venduto negli Stati Uniti durante il 1988.\nDescrizione.\nIl brano fu firmato da Axl Rose, e agli strumenti lavorarono in primo luogo Slash, Izzy Stradlin e Duff McKagan. \u00c8 incentrato sull'ex moglie di Axl, Erin Everly. Scrisse il brano come una sorta di lettera d'amore per lei, allora sua fidanzata. Su VH1 \u00e8 stato sostenuto che Slash avesse suonato per scherzo il riff, durante una sessione ritmica. Lui e l'ex batterista Steven Adler si stavano allora scaldando, e il primo inizi\u00f2 a suonare una melodia \"da circo\", mentre faceva le smorfie al collega. Adler gli chiese di risuonare il riff, ed Izzy Stradlin part\u00ec anche lui con la chitarra ritmica. Axl ne rimase estasiato, e su quel riff inizi\u00f2 a cantare il brano che aveva composto.\nLa canzone presenta una forte somiglianza con il brano \"Unpublished Critics\" del gruppo rock australiano Australian Crawl.\nVideo musicale.\nIl videoclip della canzone mostra i componenti della band suonare la canzone in un deposito. Del video, sono presenti due versioni differenti, una a colori e una in bianco e nero.\nLa prima idea di Axl Rose (poi messa da parte) per il video di \"Sweet Child o' Mine\" era di mostrare una donna asiatica che andava con un bambino in terra straniera, per poi scoprire che quel bambino era morto ed era stato riempito di droga. Rose lo ha rivelato ad un'intervista su \"Eddie Trunk Rocks\", nel maggio del 2006.\nIl 15 ottobre 2019 \"Sweet Child o' Mine\" \u00e8 diventata la prima canzone degli anni ottanta a raggiungere il traguardo del miliardo di visualizzazioni su YouTube. I Guns N' Roses avevano gi\u00e0 nel 2018 stabilito un record simile quando \"November Rain\" aveva raggiunto il miliardo di visualizzazioni diventando la prima canzone degli anni novanta a farcela.\nRiconoscimenti.\n\"Sweet Child o' Mine\" \u00e8 al 37\u00ba posto tra i 50 migliori brani con assoli di chitarra per la rivista specializzata \"Guitar World\". \u00c8 inoltre in settima posizione tra le 100 pi\u00f9 grandi canzoni degli anni ottanta secondo VH1. \"Rolling Stone\" l'ha inserita al 198\u00ba posto nella sua lista dei 500 migliori brani musicali. Nel 2004 il celebre riff di apertura \u00e8 stato votato il migliore di sempre dai lettori del periodico \"Q\". Nel 2014 \u00e8 stata indicata come la seconda pi\u00f9 grande canzone pop metal da Yahoo! Music.\nCover.\nDella canzone sono state fatte numerose cover da artisti come Texas, Sheryl Crow, Most Precious Blood, Akasha (con Neneh Cherry), Luna, The Aluminium Group e Myles Kennedy. La cover di Sheryl Crow \u00e8 presente nella colonna sonora del film \"Big Daddy - Un pap\u00e0 speciale\" (1999).\nBonnie Tyler l'ha rifatta nel 2005 per il DVD di beneficenza \"Rock for Asia\". Nel 2012 la cantante statunitense Anastacia ne ha registrato una cover per il proprio album di cover \"It's a Man's World\", mentre nel marzo 2013 il gruppo italiano Belladonna ha pubblicato una propria versione del brano su iTunes. La canzone, con arrangiamento di Philip Klein e Kirk Ross, \u00e8 stata utilizzata nella colonna sonora del film \"Captain Fantastic\" (2016), cantata da Samantha Isler, Annalise Basso, George MacKay, Nicholas Hamilton e Viggo Mortensen.\nNel 2006 Banda Do Sul ha realizzato una cover intitolata \"Sweet Child\", interpretata dalla cantante Natasha, in cui il famoso riff viene eseguito con un flauto. L'introduzione \u00e8 stata anche campionata in un brano da un mixtape dei Fort Minor, intitolato \"S.C.O.M.\". Un campionamento del riff di \"Sweet Child O' Mine\" \u00e8 presente anche nel brano \"Dirty Love\" degli Infinity, uscito nel 1993."}
{"id": "2412131", "revid": "767487", "url": "https://it.wikipedia.org/wiki?curid=2412131", "title": "The Suburbans - Ricordi ad alta fedelt\u00e0", "text": "The Suburbans - Ricordi ad alta fedelt\u00e0 (\"The Suburbans\") \u00e8 un film drammatico e satirico del 1999 diretto da Donal Lardner Ward.\nTrama.\nNel 1998 Danny, Mitch, Gil e Rory, gli ormai dimenticati membri del gruppo musicale \"Suburbans\", si riuniscono per presentare il loro unico singolo alla cerimonia del matrimonio di uno dei membri del gruppo. Cate, una produttrice discografica, si avvicina a loro e suggerisce loro di partecipare ad uno show per guadagnare maggior fama. Questo evento potrebbe cambiare le vite dei quattro membri della banda."}
{"id": "2412133", "revid": "327773", "url": "https://it.wikipedia.org/wiki?curid=2412133", "title": "Fabula milesia", "text": "La Fabula Milesia ( e \u039c\u03b9\u03bb\u03b7\u03c3\u03b9\u03b1\u03ba\u03bf\u03af \u03bb\u03cc\u03b3\u03bf\u03b9 (Mil\u0113siako\u00ed l\u00f3goi), \"Storie milesie\") di Aristide di Mileto \u00e8 una raccolta di novelle andata perduta, le cui storie, secondo le testimonianze antiche, erano a sfondo erotico.\nPur mancando del tutto dati biografici dell'autore e riferimenti cronologici all'epoca di composizione, si tende a collocare l'opera tra la fine del II e l'inizio del I secolo a.C., ponendo l'attivit\u00e0 dell'autore, in modo congetturale, tra il 126 e il 90 a.C.\nDescrizione.\nL'opera non ci \u00e8 pervenuta n\u00e9 nella redazione originale greca, di cui si conserva solo un frammento, n\u00e9 nella traduzione latina di Lucio Cornelio Sisenna, di cui rimangono dieci frammenti; restano per\u00f2 alcune testimonianze dalle quali si evince che l'opera fosse piuttosto nota tra I e II secolo: il secondo libro dei \"Tristia\" ovidiani, il prologo degli \"Amores\" pseudolucianei, un passo della \"Vita di Crasso\" di Plutarco. Ovidio accenna all'opera di Aristide parlando di \"Milesia crimina\", termine che ne sottolinea la licenziosit\u00e0; Plutarco la definisce \u1f00\u03ba\u03cc\u03bb\u03b1\u03c3\u03c4\u03b1 e lo Pseudo-Luciano , termini di egual valore. Aristide si serv\u00ec forse della tecnica dello \u00abstile orale\u00bb: le vicende sarebbero state raccontate da un narratore omodiegetico (interno al romanzo, in prima persona) che identificandosi spesso nel protagonista avrebbe narrato i fatti come personalmente vissuti o uditi (e in questo senso sono importanti gli \"Amores\", ove troviamo Aristide intento a farsi raccontare fatti accaduti a Mileto); tuttavia le informazioni disponibili sulla raccolta sono troppo scarse per stabilire se il narratore fosse effettivamente in prima persona e lo si \u00e8 inferito principalmente dall'analisi del \"Satyricon\" o delle \"Metamorfosi\", che subirono influssi dalla \"Fabula Milesia\". Analogamente non \u00e8 stato possibile verificare l'ipotesi moderna secondo la quale almeno parte delle novelle sarebbero state prosimetriche, che del resto non \u00e8 confermata dalle testimonianze antiche, n\u00e9 quella che propone una cornice narrativa di collegamento tra le storie, che comunque \u00e8 plausibile.\nLa data di composizione delle novelle non \u00e8 nota, ma si sono ipotizzati gli anni a cavallo tra II e I secolo a.C.; non \u00e8 da escludere, per\u00f2, che le origini delle novelle siano molto pi\u00f9 antiche, poich\u00e9 avrebbero delle somiglianze con le favole sibaritiche di cui parlava gi\u00e0 Aristofane nel V secolo a.C.\nIl titolo della raccolta presuppone una connessione con la citt\u00e0 di Mileto. Forse si riferisce all'origine dell'autore o al carattere lascivo e molle attribuito agli abitanti di quella citt\u00e0, o forse ancora \u00e8 una parodistica imitazione dei titoli della tradizione logografa ionica di et\u00e0 ellenistica.\nFortuna letteraria.\nL'opera ebbe particolare fortuna nel mondo romano, nel quale fu conosciuta per il tramite della traduzione in lingua latina fatta dallo storico romano Sisenna. L'influenza letteraria \u00e8 visibile in alcune parti del \"Satyricon\" di Petronio Arbitro e delle \"Metamorfosi\" di Apuleio.\nIl termine \"Fabula milesia\" fu successivamente usato non solo per riferirsi all'opera di Aristide (o alla traduzione latina), ma continu\u00f2 ad arricchirsi e a svilupparsi con Apuleio; \u00e8 citata anche da alcune testimonianze di et\u00e0 cristiana (Girolamo, Tertulliano, Sidonio Apollinare), nelle quali per\u00f2 il significato prevalente \u00e8 quello di \"racconto licenzioso\"."}
{"id": "2412137", "revid": "125948700", "url": "https://it.wikipedia.org/wiki?curid=2412137", "title": "Pago (cantante)", "text": "Carriera.\nDi origini napoletane, \u00e8 nato a Quartu Sant'Elena in provincia di Cagliari, dopo varie esperienze con la prima band, i \"New Rose\", e dopo alcune esperienze come artista di strada, decide di lasciare la sua isola in cerca di fortuna. Gira l'Italia, partendo da Napoli fino a stabilirsi a Milano. Dopo molte esibizioni \"live\" da solo, entra a far parte della cover-band \"Super'Up\", che gli permette di realizzare oltre 200 date l'anno. \nNel 2005, dopo molti provini inviati, ottiene un contratto con la Carosello Records e la Warner Music Italy. Esce il suo primo singolo \"Parlo di te\", che, oltre a far da colonna sonora a uno spot pubblicitario, diventa uno dei tormentoni dell'estate. Dopo un tour promozionale che tocca radio e televisione, ha l'occasione di esibirsi al Festivalbar 2005. Nell'ottobre dello stesso anno, esce il singolo \"Non cambi mai\".\nL'anno successivo partecipa, vincendo, alla terza edizione del reality show \"Music Farm\", condotto da Simona Ventura su Rai 2. Dopo questa esperienza pubblica il suo primo album, che porta il suo nome \"Pacifico Settembre\", anticipato dal singolo \"Vorrei tu fossi mia\". Nel 2008 esce il singolo \"Love my love\", Il videoclip del brano \u00e8 stato girato a Las Vegas. Un anno dopo pubblica il suo secondo album \"Aria di settembre\", anticipato dall'uscita della cover \"Un'estate fa\", cantata in coppia con Franco Califano. Nel 2010 il nuovo singolo \u00e8 ancora una cover, questa volta porta la firma di Stevie Wonder, \"A Place in the Sun\", portata al successo da Dino negli anni sessanta con la versione italiana dal titolo \"Il sole \u00e8 di tutti\". Nel luglio 2012 pubblica il nuovo singolo \"In eterno\".\nNel settembre 2019 partecipa, insieme alla sua compagna Serena Enardu, alla seconda edizione del reality show \"Temptation Island VIP\", da cui non escono come coppia, ma come single. Il 14 dicembre 2019 annuncia nel programma \"Verissimo\" che dall'8 gennaio 2020 sar\u00e0 un concorrente della quarta edizione del reality show \"Grande Fratello VIP,\" la sua esperienza all'interno della casa durer\u00e0 per circa 45 giorni, venendo eliminato col 47% delle preferenze al televoto contro Licia Nunez. Durante la terza settimana entra a gioco iniziato anche Serena Enardu, che permette ai due di riappacificarsi e tornare insieme; Serena viene eliminata quattro giorni prima di Pago.\nNel 2020, partecipa come concorrente a \"Tale e quale show\" su Rai 1 vincendo la decima edizione del programma, divenendo la terza persona italiana a vincere due reality-talent.\nVita privata.\nNel 2003 ha sposato la showgirl Miriana Trevisan da cui si \u00e8 separato nel 2006; i due sono tornati insieme nel 2008, per poi separarsi definitivamente nel 2013. Dall'unione con la Trevisan \u00e8 nato un figlio. \u00c8 stato legato sentimentalmente a Serena Enardu, ex tronista di \"Uomini e donne\"."}
{"id": "2412141", "revid": "767487", "url": "https://it.wikipedia.org/wiki?curid=2412141", "title": "Organon", "text": "Organon (, \"strumento\") \u00e8 il nome dato da Andronico di Rodi, seguace di Aristotele tra i Peripatetici, all'edizione delle sue sei opere di logica: le \"Categorie\", il \"De Interpretatione\", gli \"Analitici primi\", gli \"Analitici secondi\", i \"Topici\" e gli \"Elenchi sofistici\".\nStruttura.\nL'ordine delle opere non \u00e8 quello cronologico (molto difficile, peraltro, da stabilire), ma venne deciso da Teofrasto, con l'esplicito scopo di costituire un sistema ben strutturato, anche se in effetti sembra che alcuni di questi testi fossero in origine appunti per delle lezioni di logica.\nInfluenza.\nDopo la caduta dell'Impero romano d'Occidente nel V secolo, la gran parte dell'opera di Aristotele and\u00f2 perduta nell'Occidente latino. Le \"Categorie\" e il \"De interpretazione\", tradotti e commentati in latino da Boezio erano gli unici significativi testi di logica disponibili nell'alto Medioevo. Le altre opere di logica rimasero a lungo non disponibili in Occidente, finch\u00e9 non vennero tradotte in latino nel XII secolo.\nNel VI secolo gli scritti di logica di Aristotele erano stati tradotti in siriaco; intorno all'850, l\"Isagoge\" di Porfirio e le \"Categorie\", il \"De interpretatione\" ed i \"Primi analitici\", di Aristotele erano stati tradotti dal siriaco all'arabo; verso i 900 la traduzione dell\"Organon\" era completa..Nel X secolo, al-Farabi aveva commentato alcuni scritti dell\"'Organon\" e dell'opera di Porfirio, oltre a scrivere una \"Concordanza fra Platone e Aristotele\". Al tempo di Averro\u00e8 una parte della sua opera era gi\u00e0 nota nei centri culturali dell'Andalusia.\nGli Arabi tentarono di conciliare Platone con Aristotele, attribuendo all'autorit\u00e0 di quest'ultimo il \"Liber de causis\" e la \"Teologia di Aristotele\", ispirata alle \"Enneadi\" di Plotino.\nL'opera di Aristotele era comunque disponibile nel Vicino Oriente (Scuole di Edessa, Nisibi, Gundishapur, Casa della Sapienza) e venne studiata da pensatori siriaci, musulmani ed ebrei, tra cui il rabbino Mos\u00e8 Maimonide e il filosofo musulmano Ibn Rushd (Averro\u00e8, 1126-1198), entrambi vissuti a Cordova in Spagna. Cordova aveva settanta biblioteche, una delle quali con oltre 40000 volumi, mentre le pi\u00f9 grandi biblioteche nell'Europa non arabizzata non superavano i 2000 volumi.\nTutti i principali filosofi scolastici scrissero commenti all'Organon. Tommaso d'Aquino, Guglielmo di Occam e Giovanni Duns Scoto scrissero commenti alle \"Categorie\" e alle \"Confutazioni sofistiche\"; Roberto Grossatesta fu autore di un influente commento agli \"Analitici secondi\".\nNell'epoca moderna si assistette ad una rinascita dell'interesse per la logica come base dell'indagine scientifica, e un gran numero di testi, tra cui la \"Logica di Port-Royal\" in modo particolarmente efficace, rielaborarono la terminologia di Aristotele a scopi didattici. Durante questo periodo, in cui certamente la logica era ancora basata su quella di Aristotele, gli scritti aristotelici furono pi\u00f9 raramente la base dello studio. C'era in questo periodo la tendenza a considerare il sistema logico dell'epoca come completo, il che senza dubbio ostacol\u00f2 innovazioni in questo campo. Comunque Francesco Bacone pubblic\u00f2 il \"Novum Organum\" nel 1620 come una critica a tutto campo alla logica aristotelica. Immanuel Kant pensava che non ci fosse niente da inventare dopo Aristotele, e un famoso storico della logica, Carl Prantl (1820-1888), afferm\u00f2 che qualunque logico che dicesse qualcosa di nuovo a proposito della logica era \"confuso, stupido o perverso\". Questi esempi illustrano l'influenza avuta dalle opere logiche di Aristotele. In effetti gi\u00e0 al tempo degli scolastici era divenuto noto come \"il Filosofo\", in gran parte a seguito della sua influenza su Tommaso. Il dogmatismo creato dagli scolastici in favore di Aristotele non scomparve fino al principio dell'epoca moderna.\nDopo le innovazioni logiche del XIX secolo, in particolare la logica proposizionale, la logica di Aristotele \u00e8 studiata principalmente per motivi storici. C'\u00e8 comunque un grande interesse per la sillogistica a causa della sua struttura vicina alle forme di ragionamento che si incontrano nelle lingue naturali.\nAltri progetti.\n (in inglese)"}
{"id": "2412147", "revid": "110157", "url": "https://it.wikipedia.org/wiki?curid=2412147", "title": "U2 360\u00b0 Tour", "text": "Lo U2 360\u00b0 Tour \u00e8 stato il quindicesimo tour di concerti del gruppo musicale irlandese U2, a supporto del suo dodicesimo album in studio, \"No Line on the Horizon\".\nIl nome del tour prende spunto dal design a 360\u00b0 della struttura del palco, ribattezzato \"The Claw\" (\"artiglio\" in inglese) a causa della sua forma caratteristica. Per la prima volta gli U2 usano una sponsorizzazione per una loro tourn\u00e9e.\nCon un incasso di $ e un pubblico di spettatori, lo \"U2 360\u00b0 Tour\" \u00e8 stato il tour di maggior successo nella storia della musica, record poi superato dal \"\u00f7 Tour\" di Ed Sheeran (2017-2019).\nTappe e biglietti.\nIl tour \u00e8 stato annunciato il 9 marzo 2009 ed ha avuto come tappa iniziale, il 30 giugno 2009, il Camp Nou di Barcellona (preceduta il giorno prima dalla \"data 0\" senza pubblico nello stesso luogo). Il tour ha contato un totale di 110 date. I concerti della prima tappa europea si sono conclusi al Millennium Stadium di Cardiff il 22 agosto 2009. La tappa del Nord America \u00e8 partita invece dal Soldier Field Stadium di Chicago il 12 settembre 2009 per concludersi al BC Place Stadium di Vancouver il 28 ottobre.\nIl manager del gruppo Paul McGuinness si era detto ansioso a proposito della vendita dei biglietti che poteva essere influenzata della crisi economica accorsa tra il 2008 e il 2009. Anche il batterista Larry Mullen Jr. in un'intervista aveva dichiarato: \"Faremo il tutto esaurito? Chi lo sa. La situazione economica avr\u00e0 la sua influenza? \u00c8 probabile, ma questo non ci fermer\u00e0\". I risultati hanno poi fugato ogni dubbio e le richieste, specialmente per le date europee, sono state molto alte. Le date di Barcellona, Milano, G\u00f6teborg e Amsterdam si sono esaurite in poche ore tanto da rendersi necessaria l'aggiunta di una seconda data. In particolare per la tappa olandese i circa 60\u00a0000 biglietti messi in vendita sono andati in fumo in un quarto d'ora, alla media di 67 biglietti al secondo. Per la data catalana invece pi\u00f9 di 90\u00a0000 tagliandi sono stati venduti in 54 minuti. Si \u00e8 calcolato che nel giro di 7 ore sono stati acquistati 650\u00a0000 tagliandi.\nPer la prima volta nella storia della band, gli U2 hanno tenuto dei concerti in Croazia e sono state previste anche delle prime tappe in Russia e in Turchia.\nDopo la morte di Michael Jackson, il tour \u00e8 stato dedicato proprio al re del pop, e lo stesso Bono durante molte tappe non ha mancato di intonare alcuni snippet di canzoni come \"Man in the Mirror\" e \"Don't Stop 'Til You Get Enough\". La tourn\u00e9e \u00e8 stata dedicata anche alla leader birmana Aung San Suu Kyi. Non a caso infatti nella scaletta \u00e8 ricomparsa \"Walk On\", brano ispirato proprio al Premio Nobel per la pace del 1991.\nTra settembre e ottobre 2009 sono state annunciate nuove date che avvisavano del ritorno del gruppo dublinese negli stadi del Nord America tra maggio e luglio 2011 e in quelli europei tra agosto e ottobre in molte citt\u00e0 che non sono state toccate dalle prime tappe come Miami, Montr\u00e9al, Philadelphia, Denver, Vienna, Bruxelles, Atene e Monaco di Baviera.\nLa seconda tappa europea \u00e8 partita dallo Stadio Olimpico di Torino il 6 agosto (per l'occasione gli U2 hanno stazionato per due settimane in citt\u00e0, necessitando di ulteriori prove dopo l'annullamento della second tappa negli Stati Uniti) per concludersi sempre in Italia allo Stadio Olimpico di Roma l'8 ottobre. La seconda tappa nordamericana invece ha subito uno slittamento di un anno a causa dell'infortunio di Bono e quindi ha avuto inizio al Invesco Field at Mile High di Denver il 21 maggio 2011 per terminare a Pittsburgh il 26 luglio. Anche in questo caso la richiesta di biglietti \u00e8 stata molto alta tanto da costringere gli organizzatori a raddoppiare le date in alcune citt\u00e0.\nIl 23 novembre 2009 \u00e8 stata poi annunciata la partecipazione degli U2 al Festival di Glastonbury, che si \u00e8 tenuta il 25 giugno 2010, tappa anche questa annullata a causa dell'infortunio di Bono. Gli U2 che avevano anche scritto una nuova canzone apposta per il festival (che \u00e8 stata presentata poi in anteprima a Torino).\nDurante la seconda tappa europea sono state poi annunciate altre date che toccheranno il continente oceanico, in Messico e in Sudafrica, dal quale mancavano dai tempi del PopMart Tour. Gli U2 inoltre hanno fatto ritorno in Nuova Zelanda, Australia, Cile, Argentina e Brasile.\nL'infortunio di Bono e il rinvio della seconda tappa americana.\nIl 21 maggio 2010 sul sito ufficiale della band \u00e8 apparsa la notizia che Bono si \u00e8 dovuto operare d'urgenza per problemi alla schiena sorti durante la preparazione fisica pre-tour. I medici, al rientro di Bono in Irlanda, hanno poi riferito che il cantante ha sofferto della compressione del nervo sciatico con un distaccamento del nervo del disco di 8\u00a0mm. Inoltre una scheggia dell'osso si era infilata nel condotto spinale. A seguito di questa diagnosi \u00e8 stata consigliata l'operazione d'urgenza.\nPer questi motivi i tempi di recupero sono stati stimati in otto settimane di tempo. Inevitabile dunque la posticipazione dell'intera seconda tappa americana (compresa la partecipazione al Glastonbury Festival) che sarebbe dovuta partire il 3 giugno da Salt Lake City e concludersi a New York il 19 luglio 2010. La tappa \u00e8 stata poi recuperata nel 2011.\nIl design del palco.\nIl progetto del palco \u00e8 stato realizzato da Willie Williams che lavora con gli U2 dal 1982. Lo stage \u00e8 posizionato pi\u00f9 verso il centro dei campi da gioco rispetto alla consueta posizione. Il palco ha una base larga 56 metri e il pennacchio centrale si estende in altezza fino a 50 metri. La struttura, interamente d'acciaio, non ha un fronte e un retro ben definiti ed \u00e8 completamente circondato dagli spettatori. Questo ha consentito un aumento di circa il 15/20% della capacit\u00e0 degli stadi scelti per i concerti poich\u00e9 anche il lato dove si \"appoggia\" il palco (che solitamente rimane vuoto) pu\u00f2 ospitare degli spettatori.\n Per molti anni Williams ha pensato ad una configurazione a 360\u00b0 del palco e i primi schizzi furono presentati alla fine del Vertigo Tour nel 2006. \"The Claw\" si rif\u00e0 alla forma del \"Theme Building\" dell'Aeroporto internazionale di Los Angeles. Bono, in un'intervista concessa prima dell'inizio del tour, ha dichiarato come \"The Claw\" prendesse spunto anche dalla Sagrada Fam\u00edlia di Barcellona. Come tale chiesa, progettata da Antoni Gaud\u00ed, vuole essere un simbolo per la venerazione, cos\u00ec anche tale struttura vuole essere, come la musica, un inno verso Dio e le persone a cui teniamo. In un'altra intervista Williams ha invece riferito: \"La band sar\u00e0 posizionata sul palmo della mano degli spettatori\".\nIl palco sul quale staziona la band, \u00e8 circondato da una passerella circolare raggiungibile tramite due ponticelli mobili. Il tutto \u00e8 sormontato da un maxischermo circolare (dal peso di 54 tonnellate) ad alta definizione, che all'occasione pu\u00f2 anche allungarsi e abbassarsi creando uno spettacolare effetto scenico. Lo stesso maxischermo \u00e8 composto da 500\u00a0000 pixel, 320\u00a0000 elementi di fissaggio, 30\u00a0000 cavi e 150\u00a0000 parti meccaniche. Ogni lato dell'artiglio ha un proprio sistema di casse e pi\u00f9 72 subwoofer separati. Al centro, un grande pennacchio dove sono posizionate diverse luci e una palla da discoteca alla sua estremit\u00e0 superiore (quest'ultima non fu utilizzata nel concerto di Dallas a causa del maxi schermo appeso al centro del Cowboys Stadium).\nPer trasportare l'intero palco sono necessari 98 camion. I costi di produzione si aggirano attorno ai 750\u00a0000 dollari al giorno, esclusa la costruzione del palco.\n\"Pu\u00f2 sembrare paradossale, ma la struttura gigantesca che ci accompagna in questo tour serve per creare pi\u00f9 intimit\u00e0 tra noi e il pubblico. Una struttura aperta e circolare come \"The Claw\" ci consente di diffondere la musica in tutte le direzioni. Cos\u00ec l'energia continua a girare vorticosamente senza barriere\", ha detto Bono in una dichiarazione.\nLa scaletta.\nLe prime due tappe.\nNelle prime due tappe del tour la scaletta variava tra le 22 e le 24 canzoni a serata. Dopo l'intro composto da \"Space Oddity\" di David Bowie e da \"Soon\" degli stessi U2, la maggior parte dei concerti iniziano con il quartetto composto da \"Breathe\" (in apertura), \"No Line on the Horizon\", \"Get on Your Boots\" e \"Magnificent\" (tutte canzoni dell'ultimo album della band) seguite da \"Beautiful Day\". Solo nel secondo concerto di Boston il 21 settembre 2009, il concerto si \u00e8 aperto con \"Magnificent\", \"Breathe\" completamente esclusa dalla scaletta e \"Beautiful Day\" spostata come ottava canzone.\nDa \"How to Dismantle an Atomic Bomb\" sono state confermate \"Vertigo\" e \"City of Blinding Lights\". Da segnalare il ritorno costante di \"MLK\" e \"Walk On\", che di solito concludono la prima parte del concerto, di \"The Unforgettable Fire\" (dedicata spesso a Stephen Gately dei Boyzone dopo la sua morte), storico brano che non veniva pi\u00f9 suonato ormai da molti anni, di \"Ultra Violet (Light My Way)\" e di \"In a Little While\" (saltata solo in poche date). Tra i pezzi storici, gli U2 hanno talvolta riproposto anche \"Angel of Harlem\", \"Desire\" e \"Bad\". Inoltre da \"Achtung Baby\" sono state poi \"ripescate\" \"Mysterious Ways\" e \"Until the End of the World\".\nOltre alle quattro gi\u00e0 citate da \"No Line on the Horizon\", sono state suonate anche \"Unknown Caller\" (durante il ritornello sul maxi-schermo appariva il testo della canzone creando un karaoke da stadio), \"I'll Go Crazy If I Don't Go Crazy Tonight\" in versione remix (con il batterista Larry Mullen Jr. che cammina sulla passerella circolare del palco suonando un djembe) e \"Moment of Surrender\" che ha sempre segnato la fine dei concerti. L'unica volta che \"I'll Go Crazy If I Don't Go Crazy Tonight\" \u00e8 stata riproposta nella versione classica \u00e8 stato durante il secondo concerto di Barcellona tenutosi il 2 luglio 2009, poich\u00e9 vennero effettuate le riprese per il videoclip.\nNella seconda parte della tappa statunitense il quartetto iniziale \u00e8 stato poi scomposto, spostando pi\u00f9 avanti \"Magnificent\" e \"No Line on the Horizon\". Allo stesso tempo, \"Unknown Caller\" spesso \u00e8 stata tolta dalla setlist delle tappe centrali della prima tappa nordamericana. Nel corso di \"Sunday Bloody Sunday\" venivano mostrate alcune scritte in farsi, in onore delle proteste dei manifestanti iraniani in occasione delle elezioni presidenziali tenutesi nel loro Paese nel 2009.\nDurante la prima pausa, invece, sul maxi schermo veniva proiettato un video dell'arcivescovo sudafricano Desmond Tutu, divenuto famoso per il suo grande impegno contro l'apartheid nel suo Paese. Tra le novit\u00e0 inserite in scaletta da segnalare anche Trash, Trampoline and the Party Girl (dedicata alla figlia di Bono, Memphis Eve Hewson, in occasione del suo 18\u00ba compleanno nella prima data milanese), le prime volte \"live\" di \"Electrical Storm\" (in alcune date europee) e \"Your Blue Room\" (in alcuni concerti negli States). Nei \"bis\" (oltre alle gi\u00e0 citate \"Ultra Violet (Light My Way)\" e \"Moment of Surrender\") sono state sempre eseguite \"One\", \"Where the Streets Have No Name\" e \"With or Without You\".\nNella seconda tappa \"Elevation\" e \"Stuck in a Moment You Can't Get Out Of\" hanno fatto il loro ingresso quasi permanente in scaletta (a differenza della prima in cui sono state suonate solo in alcuni show), mentre \"Pride (In the Name of Love)\", la canzone pi\u00f9 suonata dal vivo dagli U2, \u00e8 stata quasi sempre esclusa.\nDurante alcuni concerti inoltre gli U2 hanno effettuato un collegamento con gli astronauti della Stazione Spaziale Internazionale. Nello show di Tampa del 9 ottobre 2009 il gruppo si \u00e8 collegato anche con Guy Lalibert\u00e9, padre del Cirque du Soleil, che in quel momento si trovava in orbita come turista spaziale.\nNelle prime due tappe dunque non tutte le canzoni di \"No Line on the Horizon\" hanno trovato spazio in scaletta, in particolare \"Stand Up Comedy\", \"Fez \u2013 Being Born\", \"White as Snow\" e \"Cedars of Lebanon\".\nLa terza, quarta e quinta tappa.\nLa ripresa del tour da Torino ad agosto 2010, ha visto gli U2 rivisitare in parte la scaletta utilizzata nelle prime due tappe. Il concerto infatti inizia con una nuova introduzione chiamata \"The Return of the Stingray Guitar\" seguita da \"Beautiful Day\", che quindi ha sostituito \"Breathe\" come apertura del concerto. Sempre nella prima parte sono poi stati inseriti due inediti: \"North star\" in versione acustica (canzone registrata nel periodo risalente ad \"How to Dismantle an Atomic Bomb\" e suonata solo in poche date) e \"Glastonbury\", brano che era stato scritto proprio per l'omonimo festival. Dalla data di Francoforte in poi \u00e8 rientrata \"New Years Day\".\nLa seconda parte del concerto \u00e8 stata invece quasi del tutto confermata, con la sola eccezione di \"Miss Sarajevo\" al posto di \"Unknown Caller\" e \"Hold me, Thrill me, Kiss me, Kill me\" (assente dai tempi PopMart Tour) al posto di \"Ultraviolet (Light My Way)\". Oltre a quelle gi\u00e0 suonate nella prime due tappe, non \u00e8 stata invece ripresa nessun'altra canzone dall'album \"No Line on the Horizon\".\nNella seconda data nella citt\u00e0 di Helsinki, si registrano diversi cambiamenti: al posto di \"New Years Day\", fa il suo debutto nel tour \"I Will Follow\", storico pezzo dell'album \"Boy\"; viene poi ripreso il brano \"No Line on the Horizon\", assente dalla fine della seconda tappa, rivisitato in chiave semiacustica. Il concerto di Helsinki fa anche registrare l'esecuzione di un terzo inedito: \"Every Breaking Wave\", che comparir\u00e0 poi nell'album \"Songs of Innocence\"; da segnalare anche il ritorno in scaletta di \"Pride\" che sostituisce \"Sunday Bloody Sunday\".\nUn'altra sorpresa \u00e8 rappresentata da Mercy (brano inciso durante le session di \"How to Dismantle an Atomic Bomb\", ma finora non inserito in nessun album) e suonato dal vivo per la prima volta nella seconda data di Zurigo.\nA partire dai concerti in Oceania, \u00e8 stata inoltre ripescata \"Scarlet\", la quale non veniva suonata dal 1981. Il brano ha sostituito \"MLK\" prima di Walk On.\nA partire dalle date in sudamerica, gli U2 hanno aperto il concerto con \"Even better then the real thing\", suonata con un nuovo arrangiamento, diverso dalle versioni live proposte durante lo ZooTv Tour o il PopMart Tour, mentre a San Paolo hanno fatto il loro ritorno \"Out of control\" e soprattutto \"Zooropa\", brano d'apertura dell'omonimo album suonata dal vivo solo tre volte e che non veniva eseguita da 18 anni. Dall'album Achtung baby \u00e8 stata anche ripescata The Fly, mentre l'ultima data del tour a Moncton \u00e8 stata chiusa da 40, anzich\u00e9 da \"Moment of surrender\".\nDi seguito, l'evoluzione della scaletta nei due anni di tour, prendendo in esame il primo concerto, l'ultimo della \"third leg\" (Europa 2010) e l'ultimo. In grassetto le canzoni suonate da No Line On The Horizon, album di lancio del tour.\nLa coreografia di Roma.\nCome detto in precedenza, la terza tappa del tour si \u00e8 conclusa allo Stadio Olimpico di Roma l'8 ottobre 2010. Per l'occasione il forum italiano \"U2Place\" ha organizzato una grandissima coreografia che ha coinvolto i 3/4 dello stadio. Con l'utilizzo oltre cartoncini colorati infatti in curva nord \u00e8 stata riprodotta la bandiera italiana, in curva sud quella irlandese, mentre in tribuna Tevere \u00e8 stata realizzata una gigantesca scritta \"One\".\nLa coreografia \u00e8 stata poi riprodotta durante la canzone \"I Still Haven't Found What I'm Looking For\" e la band intera, specialmente Bono, \u00e8 apparsa visibilmente commossa nel vedere ci\u00f2 che i fan erano riusciti a fare. I quattro irlandesi si sono guardati attorno quasi smettendo di cantare e suonare e prima di riprendere, il frontman degli U2 ha esclamato: \"Viva l'Italia\", scatenando il tripudio dei spettatori dell'Olimpico. Per l'occasione anche il sito ufficiale U2.com ha voluto rendere omaggio alla coreografia con un video, intitolandolo proprio \"Viva Italia\".\nLa scelta di eseguire la coreografia durante quella canzone \u00e8 motivata dal fatto che solitamente prima di eseguirla, la band effettua una piccola pausa, durante la quale Bono presenta i componenti del gruppo. Inoltre al via della canzone, il pubblico \u00e8 solito intonare la prima strofa assieme al resto della band.\nIl discorso di Desmond Tutu.\nCome accennato prima, durante la prima pausa della band, sul maxi schermo viene proiettato un discorso dell'arcivescovo Desmond Tutu, che pronuncia le seguenti parole:\nRecord e riconoscimenti.\nProprio grazie alla conformazione a 360\u00b0 del palco, il gruppo ha potuto riempire gli stadi in ogni loro settore, compresi quelli dove solitamente viene \"appoggiato\" il palco stesso e che quindi rimangono vuoti. In questo modo gli U2 nelle prime due tappe del tour hanno battuto numerosi record di presenze negli stadi per un concerto musicale, come per esempio a Milano (con oltre 153\u00a0000 spettatori nei due concerti, di cui 77\u00a0000 nella prima data), Parigi (con quasi 187\u00a0000 paganti nei due show), Barcellona (oltre 91\u00a0000 spettatori a sera), Berlino (con 88\u00a0265 partecipanti) e New York (con 84\u00a0472) paganti. Al termine del concerto nella Grande Mela, Bono ha dichiarato: \"Abbiamo battuto il record di spettatori in questa struttura (il Giants Stadium)\" e poi scherzando ha aggiunto: \"Abbiamo fatto pi\u00f9 del Papa,\" riferendosi al precedente primato che apparteneva a Giovanni Paolo II.\nCon il concerto di Los Angeles, al Rose Bowl di Pasadena, gli U2 hanno anche battuto il record assoluto di spettatori per un concerto in uno stadio negli Stati Uniti. In quell'occasione infatti, la band ha raccolto 97\u00a0014 spettatori, battendo primato che apparteneva a loro stessi (86\u00a0145 paganti al John F. Kennedy Stadium di Philadelphia nel 1987) risalente a molti anni prima. Altri sono stati i record battuti nelle prime due tappe e in generale tutte le date sono risultate sold out (comprese le tappe negli stadi nordamericani) con una media incassi di 7\u00a0082\u00a0676 dollari a sera per 69\u00a0802 spettatori. E anche quest'ultimo dato rappresenta un record.\nA consacrazione del successo del tour \u00e8 arrivato anche il premio come Best Live Act agli MTV Europe Music Awards tenutisi a Berlino il 5 novembre 2009.\nSecondo \"Billboard\" inoltre dopo la seconda data a San Paolo in Brasile (quindi con molte altre date in calendario), il 360\u00b0 Tour \u00e8 diventata la tourn\u00e9e pi\u00f9 redditizia di tutti i tempi, battendo il precedente record che apparteneva al A Bigger Bang Tour dei Rolling Stones. Sempre secondo \"Billboard\" \u00e8 stato calcolato che il tour \u00e8 stato visto da 7\u00a0268\u00a0430 milioni di spettatori, con una media di oltre 66\u00a0000 spettatori a sera e per un incasso totale di 736\u00a0137\u00a0344 dollari., divenendo cos\u00ec il tour con i maggiori incassi di sempre, record poi superato dal \"\u00f7 Tour\" di Ed Sheeran (2017-2019).\nTour su YouTube e DVD.\nIl concerto del 25 ottobre 2009 a Los Angeles, al Rose Bowl di Pasadena, \u00e8 stato trasmesso in streaming su YouTube, evento inedito della storia della musica rock. Il manager degli U2 Paul McGuinness ha dichiarato: \"Era da molto tempo che la band aveva intenzione di fare una cosa del genere. Dal momento che filmeremo il concerto di Los Angeles, questa \u00e8 una grande opportunit\u00e0 per estendere la festa al di l\u00e0 dello stadio. I fan hanno viaggiato per lunghe distanze per vedere gli U2, questa volta sar\u00e0 la band ad andare da loro\". Inoltre, come detto dallo stesso McGuinness, il concerto \u00e8 stato filmato per l'uscita di un DVD che \u00e8 uscito nei negozi il 7 giugno 2010 con il titolo \"U2 360\u00b0 at the Rose Bowl\". Il regista \u00e8 Tom Krueger.\nAssieme ai Black Eyed Peas (che hanno fatto da apripista in questa data) sul palco \u00e8 salito anche il chitarrista Slash per suonare \"Sweet Child o' Mine\". Al concerto ha poi assistito anche l'astronauta Buzz Aldrin, secondo uomo a mettere piede sulla Luna.\n\"Che ora \u00e8 nel mondo e dove stiamo andando?\", ha chiesto Bono durante lo show. Circa 10 milioni di utenti si sono collegati al canale ufficiale della band da dove \u00e8 stato trasmesso il concerto in 188 Paesi del mondo, con 70\u00a0000 commenti e 5\u00a0000 voti di gradimento durante le circa due ore e un quarto di diretta (che in Italia c'\u00e8 stata a partire dalle 4.30 del mattino). Successivamente lo streaming del concerto \u00e8 stato caricato interamente come un normale video sullo stesso YouTube ed \u00e8 stato visionato da oltre 2 milioni e mezzo di persone nelle due settimane in cui il video \u00e8 stato lasciato on-line per intero.\nLa scaletta del concerto.\nencore(s):\nAlbum dal vivo.\nAd ottobre 2011, \u00e8 stata annunciata la realizzazione di un album dal vivo, intitolato \"U22\". Il disco racchiude 22 tracce tratte da varie date del tour votate dagli iscritti del sito ufficiale della band, e la distribuzione \u00e8 stata riservata solamente a questi ultimi.\nVerso la fine del 2012 \u00e8 stato annunciato un secondo album dal vivo, intitolato \"From the Ground Up - Edge's Picks from U2360\u00b0\". Il disco contiene 15 canzoni (pi\u00f9 5 bonus) selezionate da The Edge. L'album \u00e8 in allegato alla raccolta di foto del tour \"From the Ground Up\".\nArtisti d'apertura.\nLa seguente lista rappresenta il numero correlato agli artisti d'apertura nella tabella delle date del tour."}
{"id": "2412150", "revid": "1543377", "url": "https://it.wikipedia.org/wiki?curid=2412150", "title": "Gran Premio del Belgio 1958", "text": "Il Gran Premio del Belgio 1958 fu la quinta gara della stagione 1958 del Campionato mondiale di Formula 1, disputata il 15 giugno sul Circuito di Spa-Francorchamps.\nLa corsa vide la vittoria di Tony Brooks su Vanwall, seguito da Mike Hawthorn su Ferrari e dall'altro pilota Vanwall Stuart Lewis-Evans."}
{"id": "2412152", "revid": "716632", "url": "https://it.wikipedia.org/wiki?curid=2412152", "title": "360\u00b0 Tour", "text": ""}
{"id": "2412153", "revid": "1086846", "url": "https://it.wikipedia.org/wiki?curid=2412153", "title": "Real Madrid Club de F\u00fatbol 2002-2003", "text": "Questa voce raccoglie le informazioni riguardanti il Real Madrid Club de F\u00fatbol nelle competizioni ufficiali della stagione 2002-2003."}
{"id": "2412154", "revid": "7", "url": "https://it.wikipedia.org/wiki?curid=2412154", "title": "I racconti di Padre Brown", "text": ""}
{"id": "2412155", "revid": "486946", "url": "https://it.wikipedia.org/wiki?curid=2412155", "title": "Racconto giallo", "text": ""}
{"id": "2412156", "revid": "2149966", "url": "https://it.wikipedia.org/wiki?curid=2412156", "title": "Mauritius", "text": " \nLa Repubblica di Mauritius, in italiano indicata anche come Maurizio (in inglese \"Republic of Mauritius\", : ; in francese \"R\u00e9publique de Maurice\"), \u00e8 un Paese insulare dell'Africa; si trova nell'Oceano Indiano sud-occidentale a est del Madagascar.\nOltre all'isola principale omonima comprende anche le isole Agalega, Cargados Carajos e Rodrigues.\nTutto l'arcipelago facente capo alla repubblica di Mauritius fa geograficamente parte delle isole Mascarene, che comprende anche il territorio francese d'oltremare della Riunione, circa 200\u00a0km a sudovest.\nMauritius non ha una lingua ufficiale; tuttavia, essendo una ex colonia del Regno Unito, da cui ottenne l'indipendenza nel 1968, la lingua utilizzata negli atti parlamentari \u00e8 l'inglese, bench\u00e9 quella pi\u00f9 parlata sia il creolo mauriziano, largamente basata sul francese con influssi inglesi, sudafricani e indiani.\nPoco meno del 4% della popolazione \u00e8 invece francofona pura.\nNon esiste una religione di Stato, ma quella pi\u00f9 praticata \u00e8 l'induismo, da pi\u00f9 della met\u00e0 della popolazione, al 70% circa di origine indiana discendente da lavoratori l\u00ec inviati sotto l'impero britannico in regime di servit\u00f9 debitoria.\nSi tratta dell'unico Paese africano a maggioranza induista.\nStoria.\nL'isola era gi\u00e0 nota ai Malesi e agli Arabi almeno dal X Secolo; gli Arabi la chiamavano \"Dina Arobi\". I Portoghesi la scoprirono nel 1505, battezzandola con il nome di \"Ilha do Cerne\" (\"isola del cigno\"), ma rimase disabitata fino al primo insediamento olandese, nel 1598. Furono gli Olandesi a darle il nome di Mauritius, in onore del principe Maurizio di Nassau. Cicloni e altri eventi climatici sfavorevoli portarono, alcuni decenni dopo, gli olandesi ad abbandonarla.\nNel 1715 i francesi ne presero possesso, ribattezzandola \"\u00cele de France\". Conquistata dai britannici nel dicembre del 1810, Mauritius ritorn\u00f2 al suo nome olandese. Il 1\u00ba febbraio 1835 l'amministrazione abol\u00ec la schiavit\u00f9. Nel 1965, i britannici sottrassero a Mauritius le Isole Chagos, che divennero parte del Territorio britannico dell'Oceano Indiano. In seguito, il governo di Mauritius sostenne che questa operazione fosse illegale, secondo le leggi internazionali, rivendicando il possesso delle Chagos.\nLa nazione raggiunse l'indipendenza il 12 marzo 1968, e divenne repubblica nell'ambito del Commonwealth nel 1992. L'isola \u00e8 da sempre una democrazia stabile, con elezioni libere e regolari, nel rispetto dei diritti umani, e attrae ingenti investimenti dall'estero. Possiede uno dei pi\u00f9 alti PIL pro-capite di tutta l'Africa.\nNel gennaio 2021 anche il tribunale marittimo dell'ONU ha stabilito che il Regno Unito non ha sovranit\u00e0 sulle Chagos e che deve restituirle alla Repubblica di Mauritius. \nIl 27 agosto, l'agenzia postale delle Nazioni Unite, la Upu, ha ordinato lo stop alla vendita e l'utilizzo dei francobolli britannici alle Chagos .\nGeografia.\nMorfologia.\nFa parte delle Isole Mascarene, un arcipelago di origine vulcanica, probabilmente appartenente a una catena sommersa, che comprende tra l'altro, anche le isole Seychelles e La R\u00e9union. Mauritus si form\u00f2, insieme con la vicina Rodrigues, circa 8-10 milioni di anni fa. Misura 58\u00a0km da nord a sud e 47\u00a0km da est a ovest, e si trova a 900\u00a0km dal Madagascar, alla stessa latitudine di Harare, capitale dello Zimbabwe, e di Rio de Janeiro. La nazione di Mauritius include l'isola principale, Rodrigues e numerosi atolli corallini.\nL'isola \u00e8 caratterizzata da un altopiano centrale il cui punto pi\u00f9 alto si trova a sudovest, il Piton de la Petite Rivi\u00e8re Noire, 828\u00a0m s.l.m. Verso nord, l'altopiano digrada dolcemente; verso sud, invece, la discesa verso la costa \u00e8 ripida. L'isola \u00e8 ricca delle tracce di un'attivit\u00e0 vulcanica passata: due esempi sono il cratere Curepipe, e il lago vulcanico, il Grand Bassin. Quando giunsero i coloni, il terreno era punteggiato da ciottoli lavici; nel tempo sono stati raccolti per lasciar spazio alle coltivazioni, e sono ammonticchiati qua e l\u00e0 in piramidi, soprattutto nei pressi dei campi di canna da zucchero.\nMauritius \u00e8 nota per la sua eccezionale bellezza naturalistica. Nel suo diario di viaggio, \"Seguendo l'Equatore\", Mark Twain annot\u00f2 che \u00abSi ha l'impressione che sia stata creata prima Mauritius e poi il paradiso, e che il paradiso sia stato copiato da Mauritius\u00bb. \u00c8 circondata dalla barriera corallina, che, nel corso del tempo ha prodotto la caratteristica sabbia bianca delle sue spiagge.\nLe terre colorate.\nChamarel si trova nel centro dell'isola, sul versante sud-occidentale. Le morbide ondulazioni delle terre dei sette colori presentano un ampio spettro di tonalit\u00e0, dal giallo al viola, a seconda dell'incidenza dei raggi solari.\nDato il carattere vulcanico dell'isola, le terre colorate sono probabilmente dovute alla presenza di rocce vulcaniche raffreddatesi a diverse temperature la cui trasformazione nel corso degli anni ha prodotto le attuali sabbie colorate.\nIdrografia.\nIl fiume pi\u00f9 lungo dell'isola \u00e8 la \"Grande Rivi\u00e8re\", a sud-est, lungo 39,4\u00a0km.\nClima.\nIl clima dell'isola \u00e8 tropicale, con venti che soffiano da sud-est; l'inverno, caldo e secco, va da maggio a novembre; l'estate \u00e8 calda e umida. Il fenomeno dei cicloni \u00e8 piuttosto frequente da novembre ad aprile.\nLa pi\u00f9 grande e importante citt\u00e0 dell'isola \u00e8 la capitale, Port Louis, situata nel nord-ovest. Altre citt\u00e0 rilevanti sono Curepipe, Vacoas-Phoenix, Quatre Bornes, Goodlands, e Beau Bassin-Rose Hill.\nSociet\u00e0.\nDemografia.\nMauritius con una popolazione di circa 1,3 milioni di abitanti presenta un'et\u00e0 media di 33,9 anni. La popolazione di oggi risulta formata da discendenti di coloni, schiavi, commercianti, ecc..\nLingue.\nLe due lingue ufficiali sono l'inglese e il francese, con il francese che rappresenta la lingua pi\u00f9 diffusa, bench\u00e9 la Francia abbia perso il controllo dell'isola quasi 200 anni fa. Gli abitanti usano spesso anche un idioma creolo basato principalmente sul francese, con influssi derivanti dall'inglese, dal portoghese, dal malgascio e dall'hindi.\nLa forma scritta del creolo mauriziano si \u00e8 sviluppata a partire dalla fine degli anni sessanta: essendo basata sulla pronuncia, assomiglia ben poco al francese. I discendenti di quei lavoratori indiani che furono portati nell'isola dai britannici, che oggi costituiscono il 67% circa della popolazione, parlano anche varie lingue indiane, fra cui l'hindi, l'urdu, il telugu e altre. Per il resto, gli abitanti sono di origine francese (2%), africana o mista (28%), e si contano anche circa 30.000 cinesi (3%) di etnia hakka e cantonese.\nReligione.\nLa cultura religiosa di Mauritius riflette sia i diversi trascorsi coloniali, sia la natura cosmopolita della sua societ\u00e0. In citt\u00e0 come la capitale Port Louis si trovano, a poca distanza, templi ind\u00f9, moschee, chiese cristiane, e un cimitero ebraico. Nel corso dell'anno si alternano feste religiose corrispondenti a diversi culti, le induiste Divali, o \"festa delle luci\", e Cavedee, il Natale cristiano e l'\u02bf\u012ad al-fitr islamica.\nSecondo il censimento del 2011 del locale ufficio nazionale di statistica, l'induismo riguarda il 49% della popolazione, il cristianesimo il 32%, l'islam il 17% e il buddhismo lo 0,4%.\nOrdinamento dello Stato.\nLa Costituzione delle Mauritius (in francese: Constitution de Maurice) risale al 12 marzo 1968.\nSuddivisione amministrativa.\nL'isola \u00e8 suddivisa in nove distretti.\nOltre all'isola principale, Mauritius ha le seguenti dipendenze:\nTerritori rivendicati da Mauritius:\nEconomia.\nDall'indipendenza, ottenuta nel 1968, Mauritius ha mantenuto un tasso di crescita economica annuo intorno al 5%-6%. Questo notevole risultato ne ha fatto il secondo paese africano come PIL pro capite dopo la Guinea Equatoriale.\nL'economia \u00e8 basata principalmente sull'agricoltura, con i settori industriale, finanziario, turistico e tessile in continua crescita. L'agricoltura \u00e8 basata principalmente sulla produzione di canna da zucchero, con oltre il 60% della superficie coltivabile dedicato a questa attivit\u00e0; l'esportazione contribuisce per il 25% alle entrate del Paese. Altre importanti coltivazioni dell'isola sono il t\u00e8 e la vaniglia. Vengono prodotti localmente anche alcuni rum.\nLa distribuzione della ricchezza fra i cittadini \u00e8 molto pi\u00f9 equilibrata di quanto non avvenga nella maggioranza dei paesi africani, fattore che ha influito positivamente sull'aumento delle aspettative di vita e la riduzione della mortalit\u00e0 infantile.\nLa strategia economica dei governi recenti punta molto sugli investimenti esteri, in tutti i settori. I principali interlocutori commerciali dell'isola sono la Francia e il Regno Unito, dove risiedono molti stabilimenti: per esempio, nel ramo tessile vengono prodotti a Mauritius indumenti di marchi famosi come Lacoste e Ralph Lauren, ma anche italiani (Nino Cerruti, Diesel e Gas).\nIl 4 aprile 2005, il Primo Ministro Pravind Jugnauth ha annunciato che nell'arco di 4 anni Mauritius sarebbe diventato un porto franco. Le tasse su molti prodotti sono gi\u00e0 state notevolmente ridotte o addirittura eliminate. In questo modo il governo si propone di attirare un volume di turismo ancora maggiore di quello odierno e, contemporaneamente, di aumentare il potere d'acquisto dei propri cittadini. Sempre in quest'ottica di sviluppo si pu\u00f2 leggere il progetto di estendere all'intera isola la copertura Wi-Fi per l'accesso a Internet, gi\u00e0 oggi disponibile sul 60% del territorio. Il volume del turismo, attualmente stabile intorno ai 700.000 visitatori annui, secondo gli attuali progetti potrebbe raddoppiare.\nIl sistema fiscale del paese e la sua bassissima aliquota d'imposta incoraggiano impunemente la deviazione di enormi entrate fiscali a scapito di alcuni Stati, generalmente africani. Il settore finanziario da solo rappresenta il 50% del prodotto interno lordo (PIL) del paese.\nFuso orario.\nTra Mauritius e l'Italia ci sono +3 ore quando in Italia vige l'ora solare, +2 ore quando in Italia vige quella legale.\nAmbiente.\nFlora.\nMauritius \u00e8 ricca di vegetazione endemica (circa una specie su tre); la sua vegetazione originaria, per\u00f2, \u00e8 in grave pericolo a causa dell'introduzione di piante e animali estranei e delle monocolture. Per osservare la vegetazione autoctona di Mauritius, ormai, \u00e8 necessario visitare l'orto botanico di Pamplemousses, primo giardino botanico tropicale creato nel mondo. L'istituto Mauritius Wildlife Appeal Fund (MWAF) sta cercando di delimitare aree protette in cui ripristinare l'ecosistema originale di Mauritius.\nL'isola ospita diverse specie endemiche di palme (\"Acanthophoenix rubra\", \"Dictyosperma album\", \"Hyophorbe amaricaulis\", \"Hyophorbe lagenicaulis\", \"Hyophorbe vaughanii\", \"Latania loddigesii\", \"Tectiphiala ferox\"), che un tempo formavano estese foreste, attualmente pressoch\u00e9 scomparse. Alcune delle specie succitate sopravvivono, con piccole popolazioni, solo su alcune delle isole minori.\nLe spiagge di Mauritius ospitano la casuarina, alberi alti e sottili simili a pini, ed eucalipti (importati). Altre piante spettacolari sono il banano gigante indiano e il flamboyant. Si coltiva l'anturio, un fiore decorativo importato dal Sudamerica.\nUn'altra pianta endemica \u00e8 il \"tambalacoque\" (\"Sideroxylon grandiflorum\") o \"albero dei dodo\", associata al noto animale estinto.\nFauna.\nFra i mammiferi che popolano l'isola si possono citare la mangusta e il sambar di Giava (\"Rusa timorensis\"), importato dagli Olandesi per essere usato come preda nelle battute di caccia. Nella zona del Rivi\u00e8re Noire si trovano anche maiali selvatici e macachi.\nNumerosissimi sono gli uccelli, sebbene anche in questo caso molte specie siano in pericolo. Il gheppio di Mauritius (\"Falco\u00a0punctatus\") \u00e8 un esempio di specie a rischio; il Mauritius Kestrel Conservation Program, fondato nel 1973, sta cercando di salvare la specie. Viene protetto dal\u00a0MWAF invece il parrocchetto di Mauritius (\"Psittacula eques\"). Sono in pericolo anche la colomba rosata (\"Nesoenas mayeri\"), la coracina di Mauritius (\"Lalage typica\"), il bulbul di Mauritius (\"Hypsipetes olivaceus\"), il pigliamosche del paradiso delle Mascarene (\"Terpsiphone bourbonnensis\"), l'occhialino olivaceo di Mauritius (\"Zosterops chloronothos\"). Sono gi\u00e0 estinti, oltre al celebre dodo (\"Raphus cucullatus\"), il piccione blu di Mauritius (\"Alectroenas nitidissimus\") e il gufo di Mauritius (\"Mascarenotus sauzieri)\". Fra le specie introdotte si possono infine citare il tessitore fiammante del Madagascar (\"Foudia madagascariensis\"), la maina indiana (\"Gracula religiosa\"), la maina comune (\"Acridotheres tristis\"), il tessitore gendarme (\"Ploceus cucullatus\") e il bulbul dai mustacchi rossi (\"Pycnonotus jocosus\").\nTra i rettili merita di essere ricordato l'estinto boa fossorio di Round Island (\"Bolyeria multocarinata\").\nLe acque intorno a Mauritius, con la loro barriera corallina, pullulano di vita; dalle specie che vivono nel \"reef\" (pesce pagliaccio, pesce pulitore, gamberetto delle attinie), alle diverse specie di mante (\"Manta birostris\", \"Aetobatus narinari\", \"Torpedo pantheri\", \"Taeniura lymma\" e \"Taeniura melanospilos\"), gli squali (squalo nutrice e pinna bianca) e le murene, oltre a qualche tartaruga marina (\"Caretta caretta\" e \"Chelonia mydas\") e agli innumerevoli invertebrati.\nAree naturali protette.\nLa pi\u00f9 grande area naturale protetta di Mauritius \u00e8 il parco nazionale Black River Gorges, attorno all'area della Rivi\u00e8re Noire, di oltre ettari Altri parchi nazionali sono il Parco nazionale Bras d'Eau, istituito nel 2011 e il Parco nazionale delle Isole minori che raggruppa alcune isole e isolotti che sorgono al largo delle coste dell'isola madre, tra cui \u00cele aux Flamants, \u00cele aux Fouquets, \u00cele aux Fous, \u00cele aux Oiseaux, \u00cele aux Vacoas, \u00cele d'Ambre, Rocher aux Pigeons e Rocher des Oiseaux. Altre riserve sono Le Pouce, \u00cele Ronde, \u00cele aux Serpents, \u00cele aux Aigrettes, \u00cele Cocos, \u00cele aux Sables, Coin de Mire, \u00cele aux Mariannes, \u00cele Plate, \u00celot Gabriel e Bois Sec. Vi sono poi una certa quantit\u00e0 di riserve naturali inaccessibili al pubblico, che vengono utilizzate per i programmi di conservazione delle specie.\nCultura.\nPatrimoni dell'umanit\u00e0.\nDue dei beni delle Mauritius sono stati inseriti nella Lista dei patrimoni dell'umanit\u00e0 dell'UNESCO: \nMusica.\nIl genere musicale tipico dell'isola, a cui corrisponde una forma di ballo specifica, \u00e8 la sega. Sebbene alla sega venga in genere attribuita un'origine africana, non vi sono paralleli evidenti con il continente n\u00e9 per quanto concerne il tipo di danza (caratterizzata da frenetici ma sensuali movimento del bacino) n\u00e9 la strumentazione usata (che include un tamburo noto come ravane). La sega viene spesso ballata negli hotel, come spettacolo per i turisti, ma ha un forte radicamento nella cultura anche moderna dell'isola, e alcune sue varianti sono legate all'impegno politico, soprattutto di sinistra (la cosiddetta \"sega engag\u00e9\"). Nelle aree interne, dove predominano le etnie indiane, c'\u00e8 anche una forte tradizione di canzoni bhojpuri. Nell'ambito musicale si \u00e8 distinto Willy William, disc jockey e cantante mauriziano ma naturalizzato francese.\nLetteratura.\nLa letteratura mauriziana \u00e8 stata a lungo tradizionalista, e ispirata a quella francese. L'opera letteraria pi\u00f9 celebre in assoluto \u00e8 \"Paolo e Virginia\" (\"Paul et Virginie\", 1778) di Jacques-Henri Bernardin de Saint-Pierre, un romanzo romantico che appartiene alla storia della letteratura mondiale. Ancora in francese scrissero nel XX secolo autori come Lo\u00efs Masson (\"L'\u00e9toil et la Clef\"), Malcolm de Chazal (\"Petrusmok\"), Yvan Lagesse, Khal Torabully, semiologo creatore della coolitude e poeta, ed altri. La letteratura in lingua creola mauriziana fu sostanzialmente fondata dall'opera \"pionieristica\" di Charles Bassaic (fine del XIX secolo), ma ha conosciuto un vero sviluppo solo a partire dagli anni Settanta, con autori come Ren\u00e9 Asgarally (\"Quand Montagne Pren Dif\u00e9\"), Ramesh Ramdoyal (\"Le Mare Mo M\u00e9moire\") e Dev Virahsawmy (\"La Fim\u00e9 de Lizi\u00e9\"). Alla letteratura in lingua francese e creola si affiancano anche tradizioni minori, per esempio in hindi (un autore mauriziano molto apprezzato anche in India \u00e8 Abhimanyu Unnuth). Per quanto concerne Mauritius e la storia della letteratura, si pu\u00f2 anche ricordare che Baudelaire scrisse in Mauritius la sua prima poesia, mentre Joseph Conrad in uno dei suoi viaggi, approdando sull'isola, vi trov\u00f2 lo spunto per alcuni suoi racconti, tra cui \"Un briciolo di fortuna\". Ttra gli autori che si sono distinti tra il XX e il XXI secolo spicca soprattutto Jean-Marie Gustave Le Cl\u00e9zio, scrittore francese e mauriziano, Premio Nobel per la letteratura, nel 2008.\nScienze.\nIn campo astronomico ricordiamo che il 3 giugno 2021 viene lanciato MIR-SAT 1, il primo satellite di Mauritius..\nSport.\nGli sport pi\u00f9 popolari a Mauritius sono il calcio e il pugilato, spesso vengono fatte anche gare di ballo.\nGiochi olimpici.\nPer quanto concerne Mauritius ai Giochi olimpici, \u00e8 nel pugilato che si registra la prima medaglia olimpica del paese: la medaglia di bronzo, nei pesi gallo, conquistata da Bruno Julie a Pechino 2008.\nKickboxing.\nImportanti affermazioni inoltre, si sono registrate nel kickboxing con James Agathe e Fabrice Bauluck campioni del mondo nel 2013 .\nCalcio.\nLa Nazionale di calcio di Mauritius, al momento, non ha ottenuto importanti risultati in campo internazionale; ha come suo capocannoniere Kersley Appou con 10 reti.\nTradizioni.\nFilatelia.\nMauritius fu la quinta nazione al mondo a emettere francobolli; i primi due tipi, il Red Penny e il Blue Penny, sono del 1847 e sono fra i pi\u00f9 rari e costosi del mondo. Le prime edizioni portavano infatti la scritta \"Post Office\", un errore di stampa per \"Post Paid\". Ritirati dal mercato non appena ci si accorse dell'errore, oggi sono venduti al prezzo di centinaia di migliaia di dollari.\nPur essendosi estinto gi\u00e0 nel 1681, il dodo rimane una sorta di simbolo del Paese: appare sullo stemma ufficiale di Mauritius, e viene usato come modello per moltissimi loghi, gadget e altre rappresentazioni.\nGastronomia.\nLe maggiori tradizioni culinarie si ritrovano nella tradizione gastronomica dell'isola: dai piatti della cucina creola, dai sapori forti e speziati, alle prelibatezze della cucina francese, fino alle zuppe della tradizione cinese, mentre la presenza dell'Oceano Indiano garantisce un vasto assortimento di pesci e crostacei. Analogamente alla religione, la cucina \u00e8 un misto di cucina Desi, creola, cinese e francese (ma il piatto pi\u00f9 comune \u00e8 comunque il \"cari poule\", il pollo al curry di evidente origine indiana)."}
{"id": "2412157", "revid": "46291", "url": "https://it.wikipedia.org/wiki?curid=2412157", "title": "Carduus", "text": "Carduus \u00e8 un genere di piante angiosperma dicotiledone appartenenti alla famiglia delle Asteraceae, note come cardi, dall'aspetto di erbacee annuali o perenni, mediamente alte, in genere molto spinose e dai fiori simili al carciofo.\nEtimologia.\nIl nome del genere \"Carduus\" deriva direttamente dal latino, mentre l'italiano \"cardo\" deriva dal latino volgare \"cardus\". \"Carduus\" \u00e8 privo di connessioni attendibili, ma forse \u00e8 collegato a *\"cardere\", ampliamento in -\"d\" di \"carere\", come \"tendere\" di \"tenere\" oppure si tratta di voce mediterranea. Meno plausibili sono derivazioni da una parola greca il cui significato si avvicina al nostro vocabolo \"rapare\" o da un'altra radice, sempre greca, \"ardis\", \"punta dello strale\", alludendo alla spinosit\u00e0 delle piante di questo genere.\nL'antichit\u00e0 del cardo viene attestata da varie leggende che associano questo fiore al pastore siciliano Dafni, alla cui morte (grazie all'intervento di Pan e Diana), la Terra, piena di dolore, fece nascere una pianta piena di spine, il cardo appunto. \u00c8 da ricordare ancora che nelle tradizioni norrene il cardo era associato al dio Thor (dio della guerra e dei fulmini).\nIl nome italiano \"cardo\" \u00e8 generico in quanto nel linguaggio comune si riferisce a diversi generi e specie di piante. Tra i generi che vengono chiamati direttamente \u201ccardo\u201d, oppure hanno una o pi\u00f9 specie che comunemente si chiamano con questo nome citiamo: \"Carduus\", \"Carduncellus\", \"Carlina\", \"Centaurea\", \"Cnicus\", \"Cynara\", \"Echinops\", \"Galactites\", \"Jurinea\", \"Onopordum\", \"Scolymus\", \"Silybum\", \"Tyrimnus\", tutti della famiglia delle Asteraceae. Ma anche in altre famiglie abbiamo dei generi con delle specie che volgarmente vengono chiamate \u201ccardi\u201d : il genere \"Eryngium\" della famiglia delle Apiaceae o il genere \"Dipsacus\" della famiglia delle Dipsacaceae.\nDescrizione.\nLa forma biologica prevalente \u00e8 emicriptofita bienne (H bienn): sono piante perennanti per mezzo di gemme poste al suolo con un ciclo di crescita biennale; questo significa che il primo anno si produce al pi\u00f9 una bassa rosetta basale di foglie, mentre il secondo anno fiorisce completamente. Tuttavia se il clima \u00e8 sufficientemente caldo pu\u00f2 fiorire gi\u00e0 durante il primo anno di vita. Il numero dei capolini per ogni pianta pu\u00f2 variare oltre che dalla specie anche dalle caratteristiche del sito in cui si trova la pianta e pu\u00f2 andare da 1 a oltre 100. Un'altra forma biologica, per questo genere, \u00e8 emicriptofita scaposa (H scap), ossia piante perennanti per mezzo di gemme poste al suolo formate da un asse fiorale lungo e con poche foglie.\nL'altezza di queste piante nella flora italiana (e anche europea) varia da 10cm a 1,5m. Nel Nord America un'altezza mediamente alta \u00e8 di 2m, ma in alcuni casi si pu\u00f2 arrivare fino a 4m.\nFusto.\nIl fusto \u00e8 eretto (ma esistono specie acauli \u2013 senza fusto) ramificato oppure semplice, e a volte \u00e8 alato con spine; nella parte terminale le foglie possono essere assenti o comunque sono ridotte; spesso si presenta il fenomeno della decorrenza delle foglie lungo il fusto in basso. La dimensione del fusto pu\u00f2 andare da pochi centimetri a oltre un metro (nelle zone extraeuropee sono stati riscontrati individui di alcune specie alti diversi metri). La superficie pu\u00f2 essere sia tomentosa che glabra.\nFoglie.\nLe foglie, sessili (raramente picciolate, spesso decorrenti), sono di forma generalmente lanceolata; la lamina pu\u00f2 essere lievemente dentata oppure incisa profondamente in 10 e pi\u00f9 lobi; il margine fogliare \u00e8 quasi sempre spinoso; spini che possono essere morbidi o pungenti e duri; la disposizione delle foglie lungo il fusto \u00e8 alterna e quelle basali formano una rosetta.\nInfiorescenza.\nL'infiorescenza \u00e8 formata da capolini fiorali (singoli o da 2 a 20) ognuno costituito da numerosi fiori tubulosi, (il tipo ligulato, presente nella maggioranza delle Asteraceae, qui \u00e8 assente.) Il capolino fiorale \u00e8 sorretto da un peduncolo nudo o bratteato (con foglioline avvolgenti) oppure alato e spinoso. La parte principale \u00e8 l'involucro (cilindrico o emisferico o ovoide) circondato da diverse serie (7-10 o pi\u00f9) di squame spinose, che a volte divergono dal corpo centrale in modo eretto o patente e a volte sono anche riflesse verso il basso. La forma delle squame \u00e8 importante come carattere distintivo della specie e pu\u00f2 essere lineare, lanceolata o ovata con strozzatura mediana oppure no, ristretta bruscamente con una spina appuntita o rotondeggiante. Il ricettacolo \u00e8 provvisto di pagliette.\nFiori.\nI singoli fiori sono ermafroditi, tetraciclici o a 4 verticilli (calice \u2013 corolla \u2013 androceo \u2013 gineceo) e pentameri (ogni verticillo ha 5 elementi).\nFrutti.\nI frutti sono acheni lisci di colore chiaro a forma obovoide-oblunga leggermente compressa e provvisti di pappo. Gli acheni sono carrucolati; ossia hanno delle protuberanze per agevolare il distacco dei semi. Il pappo \u00e8 formato da setole semplici e diritte con bordi scabri o finemente barbati, connate alla base e disposte in un anello deciduo in un unico pezzo.\nIl pappo ha la funzione di aiutare la dispersione del seme portato quindi dal vento. Ogni pianta pu\u00f2 produrre migliaia di semi (possono arrivare a oltre semi in totale\u00a0\u2013 e pi\u00f9 per capolino) e vengono dispersi circa un mese dopo la fioritura. Sembra che un singolo seme rimanga attivo nel suolo fino a 10 anni. Questo naturalmente non facilita il controllo di queste piante che in varie parti del mondo sono considerate infestanti.\nDistribuzione e habitat.\nQuesto genere comprende piante native dell'Europa (comprese le Canarie), Asia (fino al Giappone) e Africa (areale del Mediterraneo). \nIn Italia \u00e8 un Genere molto diffuso e lo si pu\u00f2 trovare praticamente ovunque anche perch\u00e9 le sue specie sono molto robuste e crescono bene in qualsiasi ambiente e nelle condizioni pi\u00f9 disparate.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre specie distribuite su generi, oppure specie e generi secondo altre fonti (una delle checklist pi\u00f9 aggiornata elenca fino a generi). La famiglia attualmente (2021) \u00e8 divisa in 16 sottofamiglie.\nIl genere \"Carduus\" elenca 92 specie distribuite in Eurasia e parte in Africa del nord, delle quali una ventina sono presenti spontaneamente sul territorio italiano.\nFilogenesi.\nIl genere di questa voce \u00e8 inserito nel gruppo tassonomico della sottotrib\u00f9 Carduinae. In precedenza provvisoriamente era inserito nel gruppo tassonomico informale \"Carduus-Cirsium Group\". La posizione filogenetica di questo gruppo nell'ambito della sottotrib\u00f9 \u00e8 abbastanza vicina al \"core\" della sottotrib\u00f9 (con il genere \"Cirsium\" forma un \"gruppo fratello\") e dalle analisi molecolari \u00e8 stato calcolato in 7,2 milioni di anni fa la separazione di questo genere dal resto del gruppo.\nIl genere \"Carduus\" spesso viene botanicamente \u201cconfuso\u201d con altri generi come quello del \"Cirsium\" o \"Cnicus\" (in effetti un tempo diverse specie di quest'ultimo genere appartenevano al genere \"Carduus\" \u2013 nel XVIII secolo fu proposto dai botanici lo sdoppiamento del genere \"Carduus\" passando diverse specie al nuovo genere \"Cnicus\"). Un modo per distinguere il genere \"Carduus\" dagli altri \u00e8 esaminare le setole del pappo: in questo le setole sono delle pagliette denticolate e ispide e non piumose come ad esempio nel genere \"Cirsium\".\nA parte questioni relative alla nomenclatura c'\u00e8 un'effettiva difficolt\u00e0 nel gestire questo genere in quanto le varie specie presentano pochi caratteri veramente distintivi e la variabilit\u00e0 di alcuni gruppi \u00e8 molto alta come anche le possibilit\u00e0 di ibridazione. L'Italia inoltre pu\u00f2 essere considerato il territorio con la maggior presenza di specie di questo genere con grandi possibilit\u00e0 di creare ibridi di difficile individuazione.\nIl numero cromosomico delle specie di questo genere \u00e8: 2n = 16, 18, 20, 22 e 26.\nSecondo la classificazione tradizionale la collocazione di questo genere \u00e8 la seguente:\nRecenti studi filogenetici collocano invece il genere \"Carduus\" nella sottofamiglia Carduoideae\nAll'interno della sottotrib\u00f9 Carduinae il genere \"Carduus\" fa parte del gruppo \"Carduus-Cirsium Group\" insieme ai seguenti generi affini:\nLe principali sinapomorfie riconosciute per questo genere sono:\nUsi.\nCucina.\nAlcune parti di queste piante (se raccolte quando sono ancora giovani) vengono utilizzate per l'alimentazione umana (ricordano il sapore del carciofo).\nIndustria.\nDalle piante dei \u201ccardi\u201d si pu\u00f2 ricavare dell'olio e della carta. Inoltre anticamente le infiorescenze secche del \"cardo dei lanaioli\" erano usate per la cardatura della lana."}
{"id": "2412161", "revid": "111999715", "url": "https://it.wikipedia.org/wiki?curid=2412161", "title": "CortoLovere", "text": "CortoLovere \u00e8 il Festival Internazionale di Cortometraggi nato nel 1998 a Lovere (BG) sul Lago d'Iseo con il nome originario di Oscarino. La manifestazione ha luogo presso il cinema-teatro Crystal ed \u00e8 organizzata dalla Fondazione Domenico Oprandi, associazione loverese Onlus.\nStoria.\nA inaugurare il Festival nel settembre 1998 \u00e8 Maria Grazia Cucinotta. Il nome della manifestazione (\"Oscarino\") era stato assegnato dalla Fondazione Oprandi come omaggio all'Oscar americano, del quale veniva e viene tuttora ricalcata la formula dei diversi premi. Il nome e la statuetta sono rimasti fino al 2007, anno in cui il fratello maggiore statunitense ha diffidato la Fondazione dall'utilizzare nome e logo. Gli organizzatori hanno quindi creato un nuovo nome per il Festival. \u201cOscarino\u201d \u00e8 diventato cos\u00ec \u201cCortoLovere\u201d, che mantiene la stessa formula e che \nIl presidente onorario del Festival \u00e8 il cartoonist Bruno Bozzetto mentre ogni edizione ha un diverso presidente di giuria. Nelle diverse edizioni del festival, che ogni anno hanno luogo per tradizione l'ultimo sabato di settembre, hanno assunto questo ruolo molti personaggi come Lina Wertm\u00fcller, Alessio Boni, Renzo Martinelli, Enzo Iacchetti, Cochi e Renato, Enrico Lo Verso, Luca Lucini, Maurizio Nichetti e altri ancora. Scopo della manifestazione \u00e8 di promuovere la cinematografia fra i giovani; dare dignit\u00e0 e visibilit\u00e0 al cortometraggio; creare un archivio di opere da conservare nel tempo; promuovere le opere dei giovani autori locali.\nNumerose sono le sezioni riconosciute: Miglior film, soggetto, fotografia, colonna sonora, film di autore bergamasco, film scuole di cinema e istituti scolastici, miglior film web, premi speciali del presidente di giuria e del pubblico in sala. Ogni anno si possono aggiungere altre sezioni.\nCortoLovere 2009.\nNell'edizione 2009 del Festival la lista dei premi vede anche la presenza del \"Premio Tv San Marino\", assegnato da San Marino RTV, canale televisivo diretto dalla giornalista Carmen Lasorella.\nMontepremi della XII edizione che si \u00e8 tenuta il 24-25-26 settembre al Teatro Crystal di Lovere \u00e8 di 8 000 euro.\nCortoLovere 2016.\nDal 2016 il festival vede la partecipazione del critico cinematografico Gianni Canova nelle vesti di direttore artistico; nasce, inoltre, una nuova sezione chiamata \"Occhi sul lago\" in cui alcuni registi, selezionati tramite concorso, presentano un corto in cui il lago deve avere un ruolo. I lavori, realizzati nel giro di 3 giorni, vengono presentati e votati durante la serata di gala del sabato."}
{"id": "2412164", "revid": "124302279", "url": "https://it.wikipedia.org/wiki?curid=2412164", "title": "Carletto il principe dei mostri", "text": " \u00e8 un manga di Fujiko Fujio, autore anche di \"Doraemon\". \u00c8 stato pubblicato da gennaio 1965 a maggio 1969 da Sh\u014dnen Gah\u014dsha sulle pagine di \"Shonen King\" e successivamente raccolto in 15 volumi \"tank\u014dbon\". In Italia \u00e8 stato distribuito da J-Pop il 20 novembre 2019 in due volumi contenenti una selezione delle storie migliori con il titolo Il principe dei mostri.\nNel 1968 ne \u00e8 stata tratta una prima serie anime in bianco e nero, composta da 50 episodi e mai arrivata in Italia. Nel 1980 ne \u00e8 stata prodotta un'altra a colori, formata da 94 episodi di 20 minuti (contenenti 2 segmenti ciascuno per 188 episodi). In Italia quest'ultima \u00e8 stata trasmessa per la prima volta nel 1983 da Italia 1, in un'edizione italiana parziale comprendente i primi 52 episodi per un totale di 104 segmenti, successivamente replicata su reti regionali. Nel 2009 la Yamato Video ha prodotto e pubblicato in DVD una nuova edizione di questa serie, che comprende parte degli episodi editi in passato e 3 segmenti inediti, per un totale di 44 episodi per 88 segmenti: questa edizione \u00e8 stata trasmessa pi\u00f9 volte in TV su vari canali digitali e satellitari. Dal 1\u00ba gennaio 2019 arrivano gli episodi inediti doppiati. Il totale degli episodi della serie trasmessi in Italia sono 185 dei 188 episodi pi\u00f9 2 speciali.\nNel 2010 \u00e8 stato trasmesso in Giappone anche un omonimo dorama in 10 puntate, conosciuto con il titolo internazionale di \"Monster\". Ad esso \u00e8 seguito anche un film in 3D, distribuito nel 2011.\nTrama.\nIl piccolo Carletto, principe di un Paese abitato dai mostri noto come Mostrilandia, decide di venire ad abitare sulla Terra, a Tokyo, insieme ai suoi aiutanti, Conte Dracula, Frank e Uomo Lupo, per poter avere un po' di tranquillit\u00e0, per ordine di suo padre il re che si preoccupa per il futuro. Carletto diventa presto amico di Hiroshi, un bambino intraprendente che vive con sua sorella Sis in un piccolo appartamento vicino alla vecchia casa dove i mostri si sono stabiliti. Nel corso della serie, Carletto non solo incontra dei mostri un po' buoni o un po' cattivi, e fa amicizia con gli uomini, ma deve anche aiutare Hiroshi e rendere pi\u00f9 felice la sorella del proprio amico.\nIn tutti i vari episodi Carletto e il suo trio, soprattutto in compagnia di Hiroshi, vivono un'avventura dopo l'altra in cui mostri e umani si affrontano, si capiscono, si combattono e diventano amici, ma soprattutto mirano alla salvezza del mondo da pericoli mostruosi e demoniaci, nonostante il mondo non sia pi\u00f9 popolato da mostri come una volta.\nNel finale della serie, dopo aver superato tanti guai per motivi di studio, Carletto e il suo trio torneranno a Mostrilandia, abbandonando Hiroshi per sempre dopo che lui ha sempre causato problemi a tutti anche tentando di rendere felice sua sorella che finalmente lo tratter\u00e0 bene.\nDoppiaggio e trasmissione in Italia.\nPrima edizione.\nIl doppiaggio italiano \u00e8 stato effettuato presso gli studi Arizona sotto la direzione di Aldo Barberito.\nQuesta edizione di 52 episodi (ovvero 104 segmenti) \u00e8 stata trasmessa inizialmente su Italia 1 dal luglio al settembre 1983 all'interno del contenitore \"Bim Bum Bam - Ritorno da scuola\", ed \u00e8 stata poi replicata su reti regionali, fra cui il circuito Junior TV.\nSeconda edizione.\nA partire dalla fine del 2009 sono stati doppiati, per conto di Yamato Video, diversi episodi rimasti inediti in Italia. Ad eccezione di Massimo Corizza, voce storica di Carletto, per le altre voci dei personaggi ci si \u00e8 affidati ad altri doppiatori, indicati nella tabella soprastante.\nUnendo alcuni episodi gi\u00e0 presenti nella prima edizione (ma non tutti) e alcuni segmenti tratti da questo nuovo doppiaggio si \u00e8 ottenuta una nuova edizione di 88 segmenti, per un totale di 44 episodi. Questa versione \u00e8 stata pubblicata da Yamato Video in due box DVD sempre con 44 episodi l'uno e poi trasmessa interamente in televisione sui canali di Sky DeA Kids (nel 2009) e Super3, sul canale terrestre Anime Gold (nel 2011), di nuovo sul satellitare con Man-ga e infine su Boing dal 4 luglio 2016. Nella versione televisiva, il segmento \"Lo specchio magico\" proveniente dal doppiaggio storico \u00e8 presente come prima parte dell'episodio 42, ma in realt\u00e0 contrariamente esso non \u00e8 incluso sul retro di copertina del secondo cofanetto DVD e al suo posto \u00e8 disponibile un segmento inedito intitolato \"Missione sulla valle preistorica\". Gli altri 4 segmenti: l'episodio 43 \"L'uomo delle nevi\"-\"Un fulmino birichino\" e l'episodio 44 \"Joker\"-\"Di nuovo in famiglia\" restano sempre gli episodi definitivi della serie sia nella versione televisiva che sul retro di copertina del secondo cofanetto DVD.\nTerza edizione.\nDal 1\u00ba gennaio al 5 novembre 2019, sono stati trasmessi su Man-ga i restanti episodi inediti della serie doppiati, tranne l'episodio 60 e la seconda parte dell'episodio 81 che rimangono del tutto inediti. Il 29 luglio 2021, Yamato Video ha annunciato il doppiaggio degli episodi successivi.\nEpisodi.\nNella pagina allegata si elencano tutti gli episodi della serie in base all'ordine originale giapponese. Nell'edizione italiana, in due edizioni, sia in TV che in DVD, il primo episodio \u00e8 \"Diventiamo amici\", mentre l'ultimo episodio \u00e8 \"Di nuovo in famiglia\". Qui spesso si indica la lista degli episodi compresi in ciascuna edizione italiana:\nEdizione originale.\nIn questa edizione contengono 52 episodi (per 104 segmenti) originali della serie.\nEdizione Yamato Video.\nIn questa edizione, dal 2009, \u00e8 stata rifatta con 44 episodi (per 85 segmenti pi\u00f9 3 inediti) da Yamato Video in DVD. Nel Box 1 contengono gli episodi 1-21, mentre nel Box 2 contengono gli episodi 22-44. Infatti, questi episodi vengono ritrasmessi anche in TV. Dal 2019 vengono trasmessi e pubblicati 84 episodi complessivi. Vengono omessi solo diciannove segmenti della prima edizione storica e altri tre segmenti che rimangono inediti. Dagli inizi degli anni 2020, tutti gli episodi completi sono stati pubblicati in DVD con due parti, per un totale di 84 episodi per 168 segmenti.\nFilm.\nLa serie in bianco e nero venne condensata in un lungometraggio riassuntivo proiettato in Giappone il 18 marzo 1969 all'interno del Toei Manga Festival.\nDalla serie a colori sono stati tratti tre film d'animazione: il primo \u00e8 , uscito in Giappone il 14 marzo 1981 assieme al lungometraggio \"Doraemon esplora lo spazio\", che racconta di una vacanza di Carletto insieme ad Hiroshi nel fantastico mondo di Mostrilandia. Il secondo \u00e8 uscito in Giappone il 13 marzo 1982, dedicato alla missione per salvare il padre di Carletto, il Re di Mostrilandia, l'unico lungometraggio pubblicato in Italia in VHS e trasmesso sulle televisioni locali. Il terzo sarebbe sempre nel 1982, in cui Hiroshi viene rapito dai diavoli che lo trasformano in un essere seriamente scontroso, scorbutico e cattivo, quest'ultimo inedito in Italia.\nSpin-off.\nDal manga \u00e8 stato realizzato un spin-off, intitolato \"Purinsu Demokin\", mentre dall'anime a colori \u00e8 in produzione un altro spin-off, intitolato \"Le avventure solitarie di Hiroshi e Sis\", che \u00e8 il seguito della serie.\nSigle.\nSigle giapponesi della serie del 1980.\nTutte le sigle hanno testi di Fujiko Fujio, musica di Aboshi Kobayashi e sono arrangiate da Hiroshi Tsutsui.\nSigla di apertura:\nSigle di chiusura:\nSigle italiane.\nNella prima edizione le sigle erano due: in apertura \"Carletto e i mostri\" ed in chiusura \"Che paura mi fa\", entrambe cantate da I Mostriciattoli. La prima era montata sulle immagini della sigla di apertura giapponese, ma era un remake della prima sigla di chiusura originale \"Ore tacha kaibutsu san-ningumi yo\"; la seconda usava le prime immagini di chiusura (quelle originali di \"Ore tacha kaibutsu san-ningumi yo\") ma era un remake della seconda sigla di chiusura \"Shin kaibutsu-kun ondo\".\nNella seconda edizione italiana le sigle sono cambiate per richiesta dei produttori giapponesi: come sigla di apertura vi \u00e8 la nuova \"Effetto Carletto\" (di Simonluca partendo dalla versione giapponese), edizione italiana di \"Yukaits\u016bkai kaibutsu-kun\" sulle sue corrette immagini originali, cantata da Renata Bertolas; \"Carletto e i mostri\" \u00e8 spostata in chiusura venendo anch'essa posizionata sopra le sue immagini originali, ed \u00e8 presentata in una versione rifatta (seppure con lo stesso testo storico) incisa su una versione sintetizzata della base giapponese e cantata da Antonello Governale, Oliviero Corbetta e Pietro Ubaldi (negli episodi doppiati appositamente per la seconda edizione \u00e8 invece cantata da Pietro Ubaldi, Paolo De Santis e Oliviero Corbetta). Non compare pi\u00f9 \"Che paura mi fa\"."}
{"id": "2412169", "revid": "322321", "url": "https://it.wikipedia.org/wiki?curid=2412169", "title": "San Giovanni Rotondo", "text": "San Giovanni Rotondo \u00e8 un comune italiano di abitanti della provincia di Foggia in Puglia, noto per ospitare le spoglie di Padre Pio, frate cappuccino vissuto a lungo nella citt\u00e0. Il comune fa parte del parco nazionale del Gargano.\nGeografia fisica.\nTerritorio.\nIl territorio comunale confina a nord e a ovest con San Marco in Lamis e Borgo Celano (frazione di San Marco in Lamis), a est con Monte Sant'Angelo e a sud con Manfredonia e Foggia; esso \u00e8 il 62\u00ba comune in Italia per estensione territoriale e va dalle pendici del Gargano, fino alla pianura del Tavoliere. Il dislivello altimetrico oscilla da 1056\u00a0m a 8,5\u00a0m. Nel suo territorio troviamo la Grava di Campolato.\nSismicit\u00e0.\nIl territorio comunale di San Giovanni Rotondo \u00e8 parte integrante del distretto sismico del Gargano.\nClima.\nIl clima di San Giovanni Rotondo, \u00e8 caratterizzato da inverni piuttosto freddi e da estati abbastanza calde. La temperatura media annua \u00e8 di 13,6\u00a0\u00b0C. Nei mesi pi\u00f9 freddi, gennaio e febbraio, non sono rare le nevicate; l'accumulo di neve annuo \u00e8 di 35\u201330\u00a0cm, mentre la piovosit\u00e0 totale annua \u00e8 in media di 772\u00a0mm. Il comune \u00e8 esposto prevalentemente a venti settentrionali, molto frequenti, e che a volte possono essere anche molto forti, con raffiche che superano i 70\u00a0km/h. Le nebbie non sono abituali, ma a volte sono molto intense.\nStoria.\nLa citt\u00e0 di San Giovanni Rotondo fu fondata nel 1095 sulle rovine di un preesistente villaggio del IV secolo a.C.; di questo borgo restano dei segni visibili, come alcune tombe ed un battistero circolare (l'epiteto \"Rotondo\" deriva proprio da questo) che, secondo la tradizione, anticamente era destinato al culto del dio Giano bifronte, e in seguito fu consacrato a San Giovanni Battista. Durante il Basso Medioevo ha sempre avuto un ruolo importante nell'organizzazione economica del Meridione.\nNel 1466 il feudo di San Giovanni Rotondo, insieme a quelli di Monte Sant'Angelo e Trani, fu donato da Ferdinando I di Napoli a Giorgio Castriota, detto Scanderbeg, eroe della resistenza albanese contro gli Ottomani e suo vassallo.\nNel 1623 fu eretto a ducato da Filippo IV di Spagna in favore di Pietro Cavaniglia.\nSotto il Regno delle Due Sicilie era sede in cui venivani stabiliti i prezzi della mercanzia commercializzata nel Regno .\nStoria contemporanea.\nIl 14 ottobre 1920 San Giovanni Rotondo fu teatro di un grave fatto di sangue. Era il giorno dell'insediamento in municipio dei socialisti che avevano vinto (1069 voti contro 850) contro una coalizione popolare clerico-fascista, denominata \"Arditi di Cristo\" , per paura di sommosse confluirono in paese 40 carabinieri e 82 soldati. La forte tensione nacque a causa della volont\u00e0 di esporre la bandiera rossa dal balcone del municipio cui si contrapposero fascisti e popolari. Un corteo popolare percorse le vie di San Giovanni Rotondo per accompagnare gli amministratori socialisti che si insediavano nel comune. Ma davanti alle porte del municipio il corteo fu fermato dai carabinieri.\nIl commissario Bevere che dirigeva il servizio d'ordine si opponeva al fatto che i socialisti, nel prendere possesso del municipio, esponessero la bandiera rossa dal balcone dell'edificio, perch\u00e9 diceva, sarebbe stata un'offesa alla patria e alla bandiera nazionale. Gli \u201carditi\u201d erano decisi anch'essi a impedire l'esposizione della bandiera rossa. Da essi partirono oltraggi e insulti ai dimostranti. Cominciarono cos\u00ec i tafferugli: simultaneamente dal balcone del municipio, dopo l'uccisione del carabiniere Vito Imbriani i carabinieri aprirono il fuoco sulla folla. Si parl\u00f2 anche del lancio di una bomba che per\u00f2 venne attribuito non alla forza pubblica ma agli \u201carditi\u201d.. Il bilancio finale fu di 14 morti e 85 feriti.\nIl deputato socialista Michele Maitilasso accus\u00f2 in Parlamento la setta degli \"Arditi di Cristo\" di aver provocato i manifestanti e il fuoco dei carabinieri. Don Giosu\u00e8 Fini sment\u00ec il coinvolgimento di Padre Pio, mentre altri proposero una ricostruzione storica secondo la quale gli \"Arditi\" coinvolti nella vicenda sarebbero stati gli \"Arditi d\u2019Italia\", un'associazione d'arma di origine fascista che raccoglieva ex combattenti e mutilati dei Reparti d'Assalto, delle Compagnie Arditi Reggimentali (V. E.) e delle truppe dislocate a Fiume.\nA San Giovanni Rotondo dal 4 settembre 1916 al 23 settembre 1968 visse quasi ininterrottamente e mor\u00ec san Pio da Pietrelcina.\nLa citt\u00e0 ha fatto parte della Comunit\u00e0 Montana del Gargano (soppressa nel 2010). La localit\u00e0 fu risparmiata dai bombardamenti che devastarono le aree limitrofe durante la Seconda Guerra Mondiale. Tale fatto \u00e8 stato attribuito ad una presunta intercessione del frate con le stigmate. Si stima che nel 1943 i bombardamenti causarono pi\u00f9 di 200.000 vittime nella sola Foggia.\nMonumenti e luoghi d'interesse.\nIl centro storico \u00e8 una zona quasi esclusivamente residenziale. Le attivit\u00e0 a carattere commerciale-turistico hanno scarso rilievo e questo fa s\u00ec che il centro del paese sia solo marginalmente interessato dal grande flusso turistico dovuto al culto di Padre Pio, che si consuma quasi esclusivamente intorno alla zona del convento. Passeggiando per le sue vie si incontrano la chiesa di San Giuseppe Artigiano, la chiesa di San Nicola, caratterizzata da un portale in rame raffigurante alcuni momenti della vita di San Nicola, la chiesa di Santa Caterina, la chiesa matrice di San Leonardo (che sul portale d'ingresso presenta una statua di san Michele Arcangelo), la chiesa di Sant'Orsola (da poco restaurata), la chiesa della Madonna di Loreto (che riproduce le dimensioni reali del sacro luogo natio del Signore a Betlemme), la chiesa di Sant'Onofrio ed infine l'antica chiesa di San Giovanni Battista del III-II secolo a.C.\nAlle chiese vanno aggiunti i reperti archeologici dell'antico Borgo Sant'Egidio e di La Curvara.\nArchitetture religiose.\nChiesa di San Leonardo abate.\nLa Chiesa di San Leonardo abate \u00e8 la chiesa matrice di San Giovanni Rotondo. Della sua genesi Medioevale restano ben poche tracce dal momento che nella seconda met\u00e0 del Seicento l'arcivescovo di Manfredonia Vincenzo Maria Orsini, futuro papa Benedetto XIII, ne ordin\u00f2 l'abbattimento e invit\u00f2 il popolo sangiovannese a riedificarla a proprie spese e a cessare di praticare usi e costumi superstiziosi. Il popolo sangiovannese ignora l'interdetto e l'arcivescovo con un decreto avente data 9 ottobre 1676 ma vigente dall'undici dello stesso mese, scomunica tutti. In questo frangente si sviluppa un morbo misterioso tra i sangiovannesi e provoca circa 500 vittime su una popolazione di 2690 persone. La popolazione pensa subito ad un castigo di Dio, e l'arcivescovo decide di revocare la scomunica.\nIl 16 giugno 1678, dopo aver tenuto una predica sullo splendore dovuto alla casa di Dio, il cardinal Orsini d\u00e0 lettura del decreto di profanazione e demolizione della chiesa e dell'erezione della nuova, designando la chiesa di Sant'Orsola come sede parrocchiale; dopo la lettura del decreto inizi\u00f2 la profanazione dell'altare maggiore. Il 26 ottobre 1678 viene posta la prima pietra della nuova chiesa dedicata, come la precedente, a San Leonardo abate.\nIl 30 settembre 1684 l'arcivescovo sipontino Tiberio Muscettola la riapr\u00ec al culto dedicandola, come la precedente, a San Leonardo abate. La dedicazione della chiesa avvenne il 15 novembre 1818 ad opera dell'allora arcivescovo di Manfredonia Eustachio Dentice, mentre la dedicazione dell'altare risale al 13 maggio 1867 per le mani del vescovo Vincenzo Taglialatela.\nNel 1909 \u00e8 stata edificata la navata laterale. Numerosi sono stati nel corso degli anni gli interventi di restauro, il pi\u00f9 corposo dei quali \u00e8 stato eseguito nel 1983 per volere del parroco del tempo, Domenico Umberto D'Ambrosio, oggi arcivescovo emerito di Lecce.\nLa chiesa oggi si presenta a due navate. La facciata principale presenta due scalinate laterali e un portale in legno. Sul portale \u00e8 incastonata, in una nicchia, la statua in pietra di San Michele arcangelo risalente al 1656. In alto sul cornicione, sono poste ai lati due statue in pietra della Beata Vergine Maria, e al centro si erge una lastra sulla quale c'\u00e8 scritto \"D.O.M.\" e sulla quale posa una croce. Sulla facciata della navata laterale si erge una scalinata monumentale con un portale in legno. Degno di nota \u00e8 anche il campanile, la cui ricostruzione inizi\u00f2 nel 1703 protraendosi fino al 1709; al giorno d'oggi ospita cinque campane.\nAll'interno della chiesa \u00e8 possibile ammirare la volta a capriate della navata centrale e sui lati sei altari votivi dedicati all'Immacolata Concezione, a San Giovanni Battista (con statua lignea del XV secolo di ignoto scultore meridionale), a San Giuseppe (con statua lignea del XX secolo), a San Leonardo abate (con statua lignea del XX secolo), a San Michele Arcangelo (con statua lignea del XVII secolo di ignoto intagliatore pugliese) e al Sacro Cuore di Ges\u00f9 (tela ad olio di Natale Penati del 1936).\nNella navata laterale \u00e8 posto il fonte battesimale chiuso da un pregevole coperchio bronzeo fuso nel 2013. Nel 1694 la chiesa venne fornita di organo, come attesta una lapide sul pilastro desto dell'arco dell'organo stesso. La chiesa \u00e8 oggi sede dell'omonima parrocchia.\nChiesa di Sant'Orsola.\nEdificata a partire dalla fine del Cinquecento, e quasi del tutto riedificata tra Seicento e Settecento, sorse per volont\u00e0 del sacerdote don Giovanni Donato Verna che voleva affiancarvi anche un monastero per suore. La chiesa di Sant'Orsola \u00e8 situata nel centro storico di San Giovanni Rotondo ed \u00e8 l'edificio sacro pi\u00f9 ricco di arte e di storia. Sorta come \"Chiesa del Purgatorio\", dall'8 dicembre 1638 la chiesa \u00e8 sede dell'Arciconfraternita dei Morti. L'arciconfraternita in seguito acquist\u00f2 molte case intorno alla chiesa, per soddisfare il desiderio del Verna, senza per\u00f2 riuscire a realizzare il monastero.\nAll'esterno, la facciata curvilinea in stile barocco rococ\u00f2, \u00e8 impreziosita dal portale di breccia e da finestre e nicchie, dove trovano posto due statue in pietra raffiguranti San Francesco d'Assisi e Sant'Antonio di Padova. L'interno, totalmente restaurato negli anni scorsi, custodisce diverse tele di pregio di scuola napoletana, quella dei \"Santi Vescovi\", quella della \"Madonna col Bambino\", \"San Gaetano da Thiene\" e \"Anime del Purgatorio\". La tela del \"purgatorio\", posta al centro del Coro, \u00e8 opera del Pittore Nunzio De Nunzi ed \u00e8 datata 1707. Al Cinquecento risale la tela della \"Deposizione\", di scuola veneta posta a sinistra dell'ingresso. Pregevoli gli apparati lignei, l'organo cinquecentesco, i pulpiti di legno dorato e il Coro. Nel 1928 il pittore milanese Natale Penati realizz\u00f2 i dipinti del soffitto e dei cornicioni, raffiguranti il \"Martirio di Sant'Orsola\" e \"Episodi della vita di Sant'Antonio da Padova\".\nChiesa di San Nicola.\nLa chiesa di San Nicola fu edificata nel XVI secolo. All'interno della chiesa si pu\u00f2 vedere la statua della \"Madonna dei Sette Dolori\", fatta venire da Napoli nel 1726.\nChiesa di Santa Caterina.\nLa chiesa, anticamente detta di Santa Maria Maggiore, risale al 1176. Solo nel XVII secolo fu dedicata a Santa Caterina. Pur essendo la chiesa pi\u00f9 antica, non conserva il suo aspetto originale.\nChiesa e Convento di Santa Maria Maddalena.\nIl convento sorse per volont\u00e0 dell'arciprete Bernardino Galassi. Fu costruito nel Seicento dopo la sua morte, vendendo tutti i suoi averi per seimila scudi d'oro.\nLa chiesa del monastero \u00e8 crollata alcuni decenni fa a causa di un forte terremoto.\nIl convento ospitava suore appartenenti all'ordine delle Clarisse. Esse dedicavano all'educazione delle figlie del ceto civile. Esse inoltre accoglievano all'interno del proprio convento, ragazze del basso ceto, sottratte dalla strada. Ogni sabato i poveri della citt\u00e0, si radunavano nel parlatorio del convento e, secondo un'antica tradizione, ricevevano un'elemosina di pane.\nDal 1925 al 1938, nei locali del convento, ebbe sede uno dei primi ospedaletti cittadini intitolato a San Francesco d'Assisi, voluto da Padre Pio per i poveri della citt\u00e0.\nChiesa di San Giacomo Apostolo.\nLa chiesa di San Giacomo Apostolo era di propriet\u00e0 dell'antico ospedale di San Giovanni Rotondo, della cui esistenza si ha certezza fin dal 1304. Nel 1718 essa venne assegnata ai Gesuiti. I Fratelli provvidero subito ad ingrandire la chies a, demolendo alcune case di propriet\u00e0 dell'ospedale.\nIl 6 novembre 1860 in questa chiesa si insedi\u00f2 un \"Consiglio subitaneo di guerra\" del nuovo Governo unitario, che vi emise una feroce sentenza di condanna a morte nei confronti di tredici cittadini sangiovannesi, riconosciuti colpevoli di eccitamento alla guerra civile durante la reazione borbonica del mese di ottobre del 1860, culminata con l'uccisione di ventiquattro cittadini liberali. La chiesa \u00e8 situata a pochi metri dalla Chiesa Matrice.\nChiesa della Madonna di Loreto.\nLa chiesetta di piccole dimensioni fu costruita \"extra moenia\" nel XV secolo da pellegrini marchigiani in visita al vicino Santuario di San Michele Arcangelo. La chiesetta riproduce le dimensioni reali della casa natia di Ges\u00f9. La chiesa \u00e8 situata in Piazza del Carmine, a pochi metri dalla chiesa di Sant'Onofrio.\nChiesa di Sant'Onofrio Anacoreta.\nLa chiesa di Sant'Onofrio \u00e8 un edificio sacro di origini medievali, ispirato alla severa essenzialit\u00e0 degli Ordini Mendicanti in capitanata a cavallo tra i secoli XIII e XIV. Fu edificata come \"opera regia\" da Federico II di Svevia che gi\u00e0 aveva proclamato la citt\u00e0 di San Giovanni Rotondo \"luogo regio\" affrancandola nei confronti dell'Abazia di San Giovanni in Lamis. La Facciata \u00e8 a capanna in stile romanico-gotico, \u00e8 arricchita da un portale ogivale, da un doppio oculo e da un coronamento ad archetti pensili. All'esterno sopra il portale, l'epigrafe in caratteri gotici tardi chiarisce la genesi dell'edificio, risalente agli anni attorno alla met\u00e0 del Duecento, precisamente nel 1231. Non e per\u00f2 escluso che la chiesa possa essere, nella redazione originale, ancora pi\u00f9 antica e risalente agli anni del primo Medioevo, quando poteva essere compresa all'interno di un polo religioso, del quale faceva parte anche il Battistero di San Giovanni Battista (La Rotonda).\nDa tempo immemorabile la piazza di San Giovanni Rotondo era importante per i commercianti di cereali di tutta la Puglia, poich\u00e9 vi si svolgeva una fiera i cui prezzi erano presi a riferimento per la vendita in altri luoghi. Questa consuetudine spinse i sovrani del Regno delle Due Sicilie a emanare disposizioni che resero obbligatori tali prezzi in tutte le terre del regno. Il prezzo dei cereali veniva proclamato proprio nella chiesa di Sant'Onofrio, alla presenza di molti sindaci. La \"voce\" del prezzo veniva resa pubblica da un banditore, che nel giorno dedicato a S. Onofrio (11 giugno) emetteva le sue \"grida\" in tutte le strade della citt\u00e0. Nell'anno 1575 una pragmatica del vicer\u00e9 spostava la fiera di Sant'Onofrio e la data delle \"grida\" al giorno 29 giugno, festa dei SS. Pietro e Paolo, poich\u00e9 a mese inoltrato si aveva pi\u00f9 certezza della qualit\u00e0 e della quantit\u00e0 del raccolto.\nCon la venuta del Regno Napoleonico, la chiesa cadde in completo disfacimento. Soltanto nel 1914, per interessamento dell'arciprete Giuseppe Prencipe, la chiesa pot\u00e9 essere riaperta al culto. Nel 1955 \u00e8 stata riportata alle sue linee primitive riportando alla luce resti di affreschi trecenteschi.\nNella chiesa \u00e8 venerata la Madonna del Monte Carmelo ed il 16 luglio vi \u00e8 anche una festa in suo onore. Recentemente sono stati costruiti a ridosso della chiesa, degli uffici Parrocchiali e delle aule per la catechesi. Oggi la chiesa di Sant'Onofrio ospita l'omonima parrocchia.\nChiesa di San Giovanni Battista o della Rotonda.\nLa Chiesa di San Giovanni Battista, nota anche con il nome di \"Rotonda\", risale al VI-VII secolo, ed \u00e8 l'edificio religioso pi\u00f9 antico e ricco di storia, da cui prese il nome la citt\u00e0. La leggenda dice che la chiesa sia sorta sulle rovine di un antichissimo tempio dedicato al dio Giano, tuttavia non esistono ad oggi motivazioni storiche che sostengano questa ipotesi. La chiesa era tappa obbligatoria dei longobardi perch\u00e9 sita lungo il percorso della Via Sacra Longobardorum, che conduceva alla grotta di San Michele Arcangelo. Si pensa, inoltre, sia stata per un lungo periodo un Battistero, dato il ritrovamento di una vasca battesimale di forma circolare che, con gli ultimi lavori di restauro, \u00e8 stata riporta alla luce assieme ai resti degli affresti lungo tutte le pareti della chiesa.\nLa chiesa \u00e8 situata nella zona est della citt\u00e0, in prossimit\u00e0 della chiesa di sant'Onofrio. Oggi la chiesa \u00e8 consacrata.\nChiesa di San Giuseppe Artigiano.\nLa Chiesa di San Giuseppe Artigiano \u00e8 situata nel centro della citt\u00e0, in Piazza Europa (Villa Comunale), e vi ha sede l'omonima parrocchia. La posa della prima pietra, risale al 1\u00ba maggio 1958, e avvenne in presenza di Padre Pio, il quale firm\u00f2 anche una pergamena ricordo, che fu chiusa nelle fondamenta. Venne dedicata il 15 settembre 1990. La chiesa si presenta come un edificio moderno a pianta centrale; L'interno \u00e8 formato da: una grande aula liturgica, gravante in dodici punti; due navate laterali e la cappella del Santissimo Sacramento. L'aula liturgica \u00e8 arricchita inoltre da decorazioni tra cui il mosaico raffigurante la Deesis con Cristo Pantocratore al centro, e la madre di Dio e San Giuseppe ai lati in atteggiamento orante, l'ambone con le icone dei quattro Evangelisti, l'altare marmoreo, il ciborio nella cappella del Santissimo Sacramento e le vetrate istoriate che rappresentano il ciclo cristologico. Adiacenti alla chiesa ci sono gli uffici parrocchiali. La parrocchia di San Giuseppe Artigiano rappresenta una delle parrocchie pi\u00f9 popolate della citt\u00e0, dato la sua estensione territoriale.\nChiesa di San Donato.\nSituata nel centro storico, la chiesa di San Donato risale al 1292. La chiesa fu fatta edificare dalla famiglia dei \"Germani\", in espiazione delle proprie colpe. Anticamente si accedeva alla chiesa da Corso Regina Margherita, mentre oggi il portale si trova in via San Donato. Il restauro pi\u00f9 consistente fu eseguito nel 1878, quando il soffitto fu sostituito da una volta con mattoni. Negli anni trenta viene fatto un altro restauro ad opera del pittore milanese Natale Penati.\nChiesa di Santa Croce.\nLa chiesa \u00e8 stata costruita nel 1960 ed \u00e8 sita nel quartiere \"Santa Croce\". Dal 1988 \u00e8 sede della parrocchia San Francesco.\nChiesa della Trasfigurazione del Signore.\nLa parrocchia della Trasfigurazione del Signore \u00e8 stata eratta canonicamente il 1\u00ba ottobre 2001 con decreto dell'Arcivescovo di Manfredonia-Vieste, mons. Vincenzo D'Addario. La parrocchia nasce davanti allo sviluppo territoriale e abitativo della citt\u00e0, in cui le periferie risultavano poco presenti nelle comunit\u00e0 parrocchiali. Il territorio parrocchiale si \u00e8 avuto sottraendo del territorio alle parrocchie di San Leonardo Abate, San Giuseppe Artigiano e San Francesco d'Assisi. Il 5 aprile 2008, \u00e8 stata posta la prima pietra per il nuovo complesso parrocchiale e per la nuova chiesa i cui lavori di costruzioni sono terminati nel 2010.\nLa chiesa \u00e8 stata aperta al culto dall'Arcivescovo di Manfredonia-Vieste-San Giovanni Rotondo, mons. Michele Castoro il 15 dicembre 2010 e solennemente dedicata dallo stesso arcivescovo, il 14 giugno 2014.\nComplesso conventuale di Santa Maria delle Grazie.\nIl complesso conventuale di Santa Maria delle Grazie, noto ormai in tutto il mondo per San Pio da Pietrelcina, \u00e8 formato dal convento dei cappuccini, da una chiesa antica ed una chiesa nuova entrambe dedicate a Santa Maria delle Grazie.\n\"La chiesa antica\"\nCirca cinque secoli fa un tale di nome Antonio Landi, don\u00f2 ai Frati Minori Cappuccini il suo podere situato su un poggio a nord-ovest dalla citt\u00e0 di San Giovanni Rotondo. I Cappuccini innalzarono le mura della chiesa nel 1540.\nPrima di San Pio la chiesa ospit\u00f2 un altro santo; nella celletta n\u00ba 5 del convento, infatti, dorm\u00ec San Camillo de Lellis. La chiesa fu restaurata negli anni dopo il 1930 da Natale Penati.\n\"La chiesa nuova\"\nLa nuova chiesa fu costruita per esplicito desiderio di Padre Pio, con l'intenzione di poter ospitare in modo consono il notevole afflusso di migliaia di pellegrini che affluivano sempre pi\u00f9 numerosi a San Giovanni Rotondo. La chiesa, progettata dall'architetto Giuseppe Gentile, fu iniziata il 2 luglio 1956 e fu consacrata il 1\u00ba luglio 1959. La navata centrale \u00e8 dominata da un mosaico raffigurante La \"Madonna delle Grazie\".\nNel piano sottostante, \u00e8 situata la \"cripta\" dove riposa il corpo di San Pio da Pietrelcina, sotto un monolito di 30 quintali. Nella notte tra il 2 e il 3 marzo 2008 \u00e8 stata riaperta la bara che conteneva il corpo di San Pio, per poi essere esposto, in una teca di cristallo, alla venerazione dei fedeli il 24 aprile 2008 fino al 23 settembre 2009.\nMonastero e Chiesa della Resurrezione\nFu edificato nel 1975, per volere di Padre Pio e di fra Daniele Natale, su un terreno donato dal dottor Pietro Melillo alle Clarisse Cappuccine. La prima pietra del complesso religioso fu posata il 23 settembre 1975. Al suo interno, sorge la chiesa della Resurrezione, il \"fulcro di preghiera\" di tutto il Monastero. Custodisce, inoltre, un ampio e capiente auditorium, nel quale hanno luogo seminari e convegni.\nSantuario di San Pio da Pietrelcina\nArchitetture civili.\nPalazzo Cavaniglia.\nSituato in Corso Regina Margherita, Fu edificato tra il 1615 e il 1630. Fu sede del barone don Michele Cavaniglia, feudatario di San Giovanni Rotondo.\nPalazzo San Francesco.\nEdificato nel 1470, fu in principio convento dei francescani fino al 1815, quando venne adibito a Palazzo di Citt\u00e0. Il palazzo, sede del comune, si trova in Piazza dei Martiri.\nPalazzo del Capitano della Piazza d'Armi.\nEdificato nel Seicento, fu sede del gran Capitano Consalvo Ferrante di Cordova \"utile Signore della Terra di San Giovanni Rotondo\" (via Besalemme).\nPalazzo Verna.\nRisale al XVII-XVIII secolo e fu sede di una delle famiglie della borghesia di San Giovanni Rotondo. I suoi componenti furono sindaci ed ecclesiastici, contribuirono con donazioni alla costruzione di chiese ed edifici pubblici, fra cui il Palazzo di Citt\u00e0.\nCasa dell'Universit\u00e0.\nIn et\u00e0 angioina e aragonese (XIV-XV secolo), era la sede dell'Universit\u00e0 e delle assemblee popolari di San Giovanni Rotondo. La facciata del palazzo \u00e8 arricchita da un portale con un arco a sesto acuto, e due bifore.\nCasa natale di Celestino Galiani.\nIn questa casa, risalente al XVII secolo, nacque Celestino Galiani, arcivescovo di Taranto, Tessalonica, Cappellano maggiore del Regno di Napoli, Ministro dei regi studi e Riformatore della regia Universit\u00e0 degli studi di Napoli. Definito \"uomo dottissimo in tutte le scienze\".\nPalazzo Bramante-Giuliani (XVIII secolo).\nSituato in via Galiani, fu edificato nel XVIII secolo, \u00e8 uno dei palazzi simboli della citt\u00e0. Vi abitarono nei secoli Decurioni, Mastrogiurati, Sindaci, Podest\u00e0, Arcipreti.\nPalazzo Lecce.\n\u00c8 situato in Corso Giacomo Matteotti, fu edificato tra il 1930-1935 ed \u00e8 sede di una delle famiglie benestanti della citt\u00e0.\nEx Palazzo Cavalli-Massa.\nEdificato tra il 1930-1935, il palazzo presenta interessanti rilievi architettonici e fregi sulla facciata principale. Il palazzo si trova in Viale Kennedy.\nScuola Elementare \"Michele Melchionda\".\nEdificato in piena era fascista, come \u00e8 nella sua forma uguale a tanti altri edifici scolastici sorti in quell'epoca. L'edificio \u00e8 intitolato al SottoTenente Michele Melchionda, medaglia d'oro al valor militare, caduto in Africa il 6 aprile 1938.\nArchitetture militari.\nSan Giovanni Rotondo, nel Medioevo, era circondato da mura possenti, con 15 Torri e 4 porte, edificate tra XII e XIV secolo; oggi restano ben poche tracce della fortificazione e delle torri.\nSociet\u00e0.\nReligione.\nIl credo religioso maggiormente praticato in citt\u00e0 \u00e8 il cattolicesimo. Il comune appartiene all'arcidiocesi di Manfredonia-Vieste-San Giovanni Rotondo. Vi si trova inoltre una comunit\u00e0 di Testimoni di Geova.\nSanit\u00e0.\nLa citt\u00e0 \u00e8 sede di uno dei pi\u00f9 importanti ospedali al mondo ossia la \"Casa Sollievo della Sofferenza\". La struttura sanitaria \u00e8 stata fondata ed inaugurata da Padre Pio nel 1956.\nCultura.\n\u00c8 la citt\u00e0 Natale del poeta Giovanni Scarale, che qui vi nacque il 6 marzo 1933. Giovanni Scarale \u00e8 anche noto come \"poeta di Padre Pio\". Sua \u00e8 la lirica \"Ora Padre Pio \u00e8 in noi\" posta di fianco alla statua di Padre Pio che \u00e8 all'inizio della Via Crucis di Francesco Messina.\nEventi.\nLa tradizione religiosa di San Giovanni Rotondo si coglie anche in alcune delle feste e dei riti cittadini, come la vestizione delle Madonne, che ha luogo nelle vie del centro storico la sera del 15 agosto.\nAltra festa importante \u00e8 quella di Santa Maria delle Grazie che ricorre nei giorni 8-9-10 settembre. Per questa occasione il quadro, di pregiata fattura, della Madonna delle Grazie sito presso l'omonimo Convento dei frati Cappuccini, dove \u00e8 vissuto Padre Pio, viene portato in paese presso la Chiesa Matrice il 31 agosto e vi rimane fino al 10 settembre.\nUn'altra festa molto importante \u00e8 quella dedicata al santo patrono che d\u00e0 il nome alla citt\u00e0: San Giovanni Battista, che si tiene 23-24-25 giugno, durante la quale viene portata in processione la statua del santo custodita nella Chiesa Madre.\nImportante \u00e8 altres\u00ec la veglia di preghiera in onore di San Pio da Pietrelcina che si tiene nella notte tra il 22 e il 23 settembre, durante la quale si fa memoria della morte del santo stimmatizzato. Questo evento vede confluire presso il sagrato della nuova chiesa migliaia di pellegrini.\nLa sera del Venerd\u00ec Santo si svolge la processione con le statue della Madonna dei Sette dolori e del Cristo Morto custodite nella chiesa di San Nicola.\nEconomia.\nDalla sua fondazione fino alla prima met\u00e0 del Novecento, l'economia era prevalentemente dedita alla pastorizia e all'agricoltura. Ma dalla fondazione dell'ospedale Casa Sollievo della Sofferenza l'economia del paese si \u00e8 incentrata sempre pi\u00f9 sul terziario; oggi, anche grazie al turismo che vede milioni di pellegrini ogni anno raccolti attorno alla figura del Santo di Pietrelcina, l'economia della citt\u00e0 \u00e8 al 95% incentrata sul terziario.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nAtletica leggera.\nDal 2010 ad agosto si tiene la San Giovanni Rotondo Muntain Running, una gara di corsa in montagna, alla quale partecipano anche alcuni nazionali di atletica leggera. Il comune \u00e8 sede dell'Associazione Sportiva Dilettantistica Atletica Padre Pio, fondata nel 1985.\nPallavolo.\nUna societ\u00e0 di pallavolo presente nel paese \u00e8 l'A.S.D Volley San Giovanni, la quale ha raggiunto l'obiettivo di competere nella Serie D femminile nella stagione 2018/2019."}
{"id": "2412170", "revid": "1534172", "url": "https://it.wikipedia.org/wiki?curid=2412170", "title": "Cervice uterina", "text": "La cerv\u00ecce uterina (o collo dell'utero) \u00e8 la porzione inferiore dell'utero. \u00c8 rivolta in basso, verso la vagina, sulla quale si inserisce.\nAnatomia.\nLa cervice uterina rappresenta il punto di giunzione tra il corpo dell'utero e la vagina. Ha un aspetto cilindrico, con un diametro trasverso inferiore rispetto al corpo e al fondo dell'utero. Possono essere distinte due porzioni, ben demarcate dalla presenza dell'istmo uterino.\nPorzione sopravaginale.\nRappresenta la porzione immediatamente inferiore e posteriore al corpo dell'utero. Anteriormente ha rapporti con la porzione posteriore della vescica; posteriormente e lateralmente ha rapporti con le anse intestinali che occupano il cavo del Douglas e le fosse iliache.\nPorzione vaginale o ectocervice.\nRappresenta la porzione di utero che protrude all'interno del canale vaginale formando il cosiddetto \"muso di tinca\". Tale entit\u00e0 anatomica pu\u00f2 essere osservata durante la visita ginecologica in seguito a dilatazione della vagina. Attorno al muso di tinca vengono a crearsi dei recessi vaginali chiamati fornici vaginali; il fornice vaginale anteriore \u00e8 delimitato anteriormente dalla parete vaginale anteriore e posteriormente dal labbro anteriore del muso di tinca. Il fornice vaginale posteriore, pi\u00f9 lungo, \u00e8 delimitato anteriormente dal labbro posteriore del muso di tinca e posteriormente dalla parete vaginale posteriore.\nCanale endocervicale.\nNella parte centrale del muso di tinca \u00e8 ben visibile l'orifizio uterino esterno, fessura trasversale delimitata dal labbro anteriore e da quello posteriore. Il condotto che fa capo all'orifizio uterino esterno e che si approfonda nella cavit\u00e0 uterina in corrispondenza dell'orifizio uterino interno \u00e8 detto canale endocervicale. All'interno del canale cervicale sono presenti delle pliche palmate che delimitano cripte cervicali deputate alla produzione di muco.\nModificazioni fisiologiche nello sviluppo.\nPrima della pubert\u00e0 la cervice rappresenta circa la met\u00e0 della dimensione totale dell'utero. Con lo sviluppo, soprattutto in seguito a gravidanza, le dimensioni relative diminuiscono fino ad un terzo del totale, dato il notevole sviluppo longitudinale del corpo.\nAnatomia microscopica.\nCome per il corpo e il fondo dell'utero, il tessuto che compone lo spessore della cervice \u00e8 costituito dal miometrio. L'endometrio presenta invece differenze tra la porzione sopravaginale e la porzione vaginale.\nPorzione sopravaginale: Endocervice.\nLa tonaca mucosa della porzione sopravaginale \u00e8 epitelio semplice colonnare (epitelio endocervicale) costituito da diverse cellule ciliate intercalate in numerose cellule muco secernenti. Queste popolazioni cellulari sono ancorate a una spessa lamina di connettivo denso che costituisce la lamina propria. Le cripte cervicali si approfondano nella lamina propria, costituendo una ricca rete di ghiandole tubulari ramificate secernenti muco, le cui caratteristiche fisico-chimiche variano a seconda delle fasi del ciclo. Qualora un'ostruzione del canale cervicale bloccasse la corretta clearance mucosa, le ghiandole possono trasformarsi in cavit\u00e0 cistiche contenenti muco; tale reperti anatomo-patologici prendono il nome di uova di Naboth.\nPorzione vaginale: Esocervice o \"muso di tinca\".\nLa tonaca mucosa della porzione vaginale viene definita mucosa esocervicale ed \u00e8 in continuit\u00e0 con la mucosa vaginale attraverso una zona di transizione, dove termina bruscamente l'epitelio cilindrico semplice endocervicale. \u00c8 costituita da un epitelio pavimentoso pluristratificato che tappezza l'ultima porzione del canale endocervicale a partire dall\u2019orifizio uterino esterno su tutta la \"portio\" (muso di tinca) e da una lamina propria in papille mucose riccamente vascolarizzate. Non ci sono ghiandole.\nGiunzione squamocolonnare.\nLa zona di transizione tra l'epitelio colonnare proprio dell'epitelio endocervicale e l'epitelio squamoso proprio della porzione esocervicale \u00e8 definita giunzione squamocellulare. Nella giovane adulta, la giunzione squamocellulare \u00e8 posizionata nel versante vaginale della cervice, mentre nella donna adulta la giunzione si approfonda all'interno del canale cervicale. Questa zona di transizione istologica assume una particolare importanza in oncologia essendo la zona anatomica maggiormente interessata dallo sviluppo del carcinoma della cervice uterina.\nFisiologia.\nAlla fine del periodo mestruale, l'orifizio esterno \u00e8 chiuso da un tappo mucoso denso ed acido, in grado di bloccare l'entrata degli spermatozoi nella cavit\u00e0 uterina ancora non predisposta per la gravidanza. In seguito, durante l'ovulazione, viene prodotto una maggiore quantit\u00e0 di muco, con una maggiore quantit\u00e0 di acqua e meno acido, ricco inoltre di trabecolature che guidano lo spermatozoo all'interno dell'utero. Tali reperti possono essere utilizzati per la valutazione empirica di fase ovulatoria (fertilit\u00e0). Isolare infatti abbondante materiale mucoso, trasparente ed oleoso, in seguito ad esplorazione digitale \u00e8 un reperto suggestivo (non certo) di periodo ovulatorio. Durante il parto la cervice pu\u00f2 dilatarsi fino a raggiungere dimensioni di 8\u201310\u00a0cm.\nMuco cervicale.\nLe ghiandole dell'endocervice, in numero di diverse centinaia, producono ogni giorno da 20 a 60\u00a0mg di muco cervicale; tale quantit\u00e0 aumenta fino a 600\u00a0mg al momento dell'ovulazione. Questo muco viscoso, ricco di proteine come la mucina, varia per viscosit\u00e0 e contenuto d'acqua durante le varie fasi del ciclo mestruale. Queste variazioni di composizioni fanno s\u00ec che il muco possa fungere da barriera o, al contrario, da mezzo di trasporto per gli spermatozoi. Contiene elementi come calcio, sodio e potassio; composti organici come glucosio, amminoacidi e proteine; elementi in tracce come zinco, rame, ferro, manganese e selenio; acidi grassi liberi, enzimi come l'amilasi e prostaglandine.\nLa consistenza del muco \u00e8 determinata dall'influenza degli ormoni estrogeni e progesterone. A met\u00e0 del ciclo, nel periodo dell'ovulazione, gli elevati livelli di estrogeni determinano la produzione di un muco sieroso e alcalino per favorire l'ingresso e la sopravvivenza degli spermatozoi nell'utero. La ricchezza di elettroliti determina un caratteristico aspetto \"a felce\" osservabile al microscopio a basso ingrandimento nel muco essiccato. Infatti la disidratazione determina la cristallizzazione dei sali presenti nel muco, che assume l'aspetto delle foglie di felce. Il muco ha propriet\u00e0 filamentose, spesso descritte con il termine tedesco \"Spinnbarkeit\", pi\u00f9 accentuate nel periodo dell'ovulazione.\nIn altre fasi del ciclo il muco \u00e8 pi\u00f9 denso e acido per l'azione del progesterone. Questo muco \"infertile\" agisce come una barriera per l'ingresso degli spermatozoi nell'utero. Anche le donne che assumono la pillola anticoncezionale hanno un muco denso per effetto dei progestinici contenuti. Un'altra possibile funzione del muco denso \u00e8 proteggere dai patogeni il prodotto di un eventuale concepimento.\nDurante la gravidanza si forma nel canale cervicale un tappo mucoso che funge da barriera protettiva sia verso l'ingresso di patogeni nell'utero, sia verso la perdita di liquido amniotico. Il tappo mucoso ha anche propriet\u00e0 antibatteriche. Viene espulso solitamente all'inizio del parto o poco prima; l'espulsione \u00e8 visibile sotto forma di perdita di muco tinto di sangue.\nPatologia.\nLa presenza di una cervice corta \u00e8 la condizione pi\u00f9 strettamente associata a parto prematuro. Alcuni interventi chirurgici come la crioterapia, la conobiospia e la procedura di escissione elettrochirurgica ad ansa (utilizzati per la prevenzione del carcinoma della cervice uterina) possono essere responsabili della condizione di cervice uterina corta. La patologia infettiva pi\u00f9 spesso associata a cervicite \u00e8 sostenuta da \"Candida albicans\", \"Neisseria gonorrhoeae\", \"Chlamydia\" e \"Mycoplasma\". Le forme virali sono invece sostenute da \"herpes simplex\", \"citomegalovirus\" e \"papillomavirus\". Quest'ultimo, unitamente ad altri fattori e condizioni di rischio, \u00e8 responsabile del carcinoma della cervice uterina."}
{"id": "2412171", "revid": "122808493", "url": "https://it.wikipedia.org/wiki?curid=2412171", "title": "Intestino", "text": "L'intestino \u00e8 l'ultima parte dell'apparato digerente. Si presenta come un tubo di diametro variabile con pareti flessibili, ripiegato pi\u00f9 volte su s\u00e9 stesso.\nAnatomia umana.\nL'intestino \u00e8 distinto in due parti principali, intestino tenue e intestino crasso. \nIntestino tenue.\nL'intestino tenue \u00e8 un organo cavo di forma tubulare, con una lunghezza media di 6 metri, ma con una certa variabilit\u00e0, che nella femmina \u00e8 generalmente compresa tra 3 e , mentre nel maschio \u00e8 generalmente compreso tra 4,8 e . Anatomicamente viene suddiviso in tre tratti, chiamati duodeno, digiuno e ileo.\nIntestino crasso.\nL'intestino crasso \u00e8 lungo mediamente 2\u00a0m, con un diametro di circa 2,5\u00a0cm. \nIl punto di collegamento tra l'intestino tenue e quello crasso sono l'ileo (ultimo tratto del tenue) e il cieco del crasso (primo tratto).\nAnatomicamente viene suddiviso in tre tratti che vengono rispettivamente chiamati: cieco, colon (ulteriormente diviso in ascendente, trasverso, discendente e sigmoideo o ileopelvico) e retto.\nPatologia.\nLa normale fisiologia dell'intestino \u00e8 alterata da possibili disturbi che riguardano la motilit\u00e0 o la secrezione. I secondi sono dati principalmente da ulcere duodenali e malassorbimento. Le lesioni vascolari sono date da occlusioni trombotiche di rami dell'arteria mesenterica superiore (anche da strongili) e aneurisma dissecante dell'arteria aorta.\nL'intestino tenue \u00e8 interessato da occlusioni o da lesioni vascolari, mentre l'intestino crasso \u00e8 interessato da tumori e da megacolon, cio\u00e8 un difetto nell'innervazione da parte dei plessi di Auerbach e Meissner con dilatazione della parte sovrastante quella innervata, data spesso anche da tripanosomiasi.\nOcclusioni.\nFra i vari tipi si ritrovano:"}
{"id": "2412172", "revid": "1086846", "url": "https://it.wikipedia.org/wiki?curid=2412172", "title": "Real Madrid Club de F\u00fatbol 2003-2004", "text": "Questa voce raccoglie le informazioni riguardanti il Real Madrid Club de F\u00fatbol nelle competizioni ufficiali della stagione 2003-2004."}
{"id": "2412174", "revid": "122710335", "url": "https://it.wikipedia.org/wiki?curid=2412174", "title": "The Best of Emerson Lake &amp; Palmer", "text": "The Best of Emerson Lake &amp; Palmer \u00e8 una compilation del gruppo progressive rock Emerson, Lake &amp; Palmer e raccoglie gran parte dei suoi brani pi\u00f9 famosi. La raccolta fu pubblicata nel 1980 e conteneva 9 tracce, nel 1994 \u00e8 stata ripubblicata con 14 tracce.\nTracce.\nPi\u00f9, nell'edizione 2011:"}
{"id": "2412175", "revid": "111647359", "url": "https://it.wikipedia.org/wiki?curid=2412175", "title": "Stadiale", "text": "In climatologia uno stadiale \u00e8 un periodo di temperature pi\u00f9 fredde durante un periodo interglaciale di durata o intensit\u00e0 insufficiente per essere considerato un periodo glaciale vero e proprio (senza cio\u00e8 che si sviluppi una glaciazione vera e propria). Stadiali rilevanti includono gli eventi dell'antico e recente Dryas e la Piccola era glaciale.\nUn interstadiale \u00e8 un periodo pi\u00f9 caldo durante un periodo glaciale di durata o intensit\u00e0 insufficiente per essere considerato un interglaciale vero e proprio. Generalmente, gli interstadiali durano meno di diecimila anni, gli interglaciali pi\u00f9 di diecimila. Lo Stadio Eemiano, che dur\u00f2 da circa 130\u00a0000 a 75\u00a0000 anni fa, fu l'ultimo interglaciale antecedente all'attuale epoca dell'Olocene. L'Oscillazione di B\u00f8lling e l'Oscillazione di Aller\u00f8d, dove essi non sono chiaramente distinti nell'evidenza stratigrafica, sono presi insieme per formare l'interstadiale di B\u00f8lling/Aller\u00f8d, che viene compreso tra circa 14.700 a 12.700 anni Prima del Presente.\nDurante i centomila anni del pi\u00f9 recente periodo glaciale (glaciazione Wisconsin), le carote di ghiaccio della Groenlandia mostrano 24 interstadiali, definiti eventi di Dansgaard-Oeschger; essi sono stati pi\u00f9 estensivamente studiati, e talvolta nominati (l'interstadiale di Brorup, Odderade, Oerel, Glinde, Hengelo, Denekamp, ecc.) nei loro contesti europei settentrionali."}
{"id": "2412177", "revid": "287204", "url": "https://it.wikipedia.org/wiki?curid=2412177", "title": "Lewiston (Idaho)", "text": "Lewiston \u00e8 una citt\u00e0 degli Stati Uniti, capoluogo della contea di Nez Perce, nello Stato dell'Idaho. Conta pi\u00f9 di 31.293 abitanti ma l'area metropolitana arriva ai 60.636 abitanti.\nLewiston sorge alla confluenza dei fiumi Snake e Clearwater, al confine con lo Stato di Washington. Forma un'unica area metropolitana con Clarkston, che appunto si trova al di l\u00e0 del confine.\nLewiston possiede il porto situato pi\u00f9 all'interno di tutto l'ovest degli Stati Uniti."}
{"id": "2412179", "revid": "352448", "url": "https://it.wikipedia.org/wiki?curid=2412179", "title": "Interstadiale", "text": ""}
{"id": "2412186", "revid": "15756", "url": "https://it.wikipedia.org/wiki?curid=2412186", "title": "Epispadia", "text": "L\u2019epispadia \u00e8 una malformazione congenita dei genitali esterni e del basso apparato urinario, strettamente correlata all'ipospadia. \u00c8 dovuto ad un incompleto sviluppo della superficie dorsale del pene o del clitoride e della parete superiore dell\u2019uretra che risulta pertanto esposta. Di conseguenza il meato urinario esterno ha un\u2019anomala localizzazione in un punto variabile tra il collo vescicale e l\u2019apice del glande in funzione della gravit\u00e0 del difetto. Nei casi pi\u00f9 gravi la mancata chiusura della doccia uretrale si estende alla parete vescicale che diviene un continuum con la parete addominale. In questo ultimo caso si parla di complesso estrofico (estrofia vescicale ed epispadia).\nEpidemiologia.\nSi tratta di una malformazione rara, che colpisce un maschio ogni 120.000 e una femmina ogni 480.000.\nEziopatogenesi.\nNel pi\u00f9 dei casi \u00e8 causata da un incompleto sviluppo del pene o del clitoride e della parete superiore dell'uretra. Nei casi pi\u00f9 gravi l'apertura doccia uretrale collega direttamente la parete vescicale e la parete addominale.\nClinica.\nClinicamente, oltre all'aspetto particolare dei genitali esterni, pu\u00f2 manifestarsi incontinenza urinaria. Nel sesso maschile si pu\u00f2 presentare disfunzione erettile.\nTrattamento.\nIl trattamento prevede l'intervento chirurgico, finalizzato sia alla ricostruzione dei genitali esterni a fini estetici e funzionali, sia al recupero della continenza urinaria.\nComplicanze post-operatorie.\nComplicanze precoci\n- La necrosi dei lembi cutanei mobilizzati \u00e8 un rischio nell\u2019immediato postoperatorio\n- Gli spasmi vescicali possono essere altamente fastidiosi nel postoperatorio. Una vescica di piccole dimensioni come quella estrofica ha una maggior predisposizione ad essi.\nComplicanze tardive\n- Il rischio di comparsa di fistole \u00e8 sempre presente in qualsiasi uretroplastica sebbene siano pi\u00f9 frequenti nelle riparazioni di epispadia rispetto all\u2019ipospadia. In caso di comparsa di fistola bisogner\u00e0 attendere 6 mesi per programmare un nuovo intervento di riparazione della stessa.\n- Una complicanza particolarmente grave, e forse sottovalutata, \u00e8 l\u2019insuccesso nel raggiungimento di un pene abbastanza lungo ed eretto. Questo problema si mette in evidenza quando il paziente raggiunge l\u2019et\u00e0 adulta; i rapporti sessuali risultano difficili se, durante l\u2019erezione, il pene \u00e8 troppo rigido e fisso sulla parete addominale. In alcuni casi potrebbe essere necessario un nuovo intervento che \u00e8 particolarmente difficile. Se la retrazione \u00e8 dovuta a cicatrici cutanee e al tessuto fibroso alla radice del pene, si deve asportare questo tessuto e coprire il difetto con lembi. Se questo allungamento mettesse in evidenza la presenza di un'uretra corta, bisogner\u00e0 denudare l\u2019asta, isolare l\u2019uretra e preparare il terreno per un'uretroplastica mediante innesto cutaneo o mucoso."}
{"id": "2412187", "revid": "767487", "url": "https://it.wikipedia.org/wiki?curid=2412187", "title": "Abraham Ben David", "text": "Biografia.\nConosciuto anche come RABaD (abbreviazione di Rabbino Abraham ben David) o RABaD III, grande commentatore del Talmud, , ma fu semplicemente un seguace di Avicenna. Egli parte dal presupposto che la Torah sia la massima autorit\u00e0 nel dominio della religione e che Aristotele fosse la massima autorit\u00e0 nel campo della filosofia. Nella sua opera \"la fede elevata\" afferm\u00f2 che tra filosofia e religione non c'\u00e8 conflitto in quanto entrambe, anche se in modo diverso, insegnano le stesse verit\u00e0."}
{"id": "2412189", "revid": "112291061", "url": "https://it.wikipedia.org/wiki?curid=2412189", "title": "Massimo Cenci", "text": "Biografia.\nDopo gli studi a San Marino ha conseguito la laurea in economia e commercio all'Universit\u00e0 di Bologna. Divenuto commercialista, ha preso due master all'Universit\u00e0 degli studi della Repubblica di San Marino.\nNel 1999 divenne segretario della Giunta di Castello di Citt\u00e0 di San Marino e mantenne la carica fino al 2003.\nNel 2001 divenne direttore generale della IX Giochi dei piccoli stati d'Europa che si svolsero a San Marino.\nGi\u00e0 iscritto e politico del Partito Socialista Sammarinese, con una parte del partito che non voleva la fusione con il Partito dei Democratici fond\u00f2 il Nuovo Partito Socialista nel 2005 e ne divenne segretario. Dopo le elezioni politiche del 2008 diventa consigliere e dal novembre 2008 \u00e8 nella Lista della Libert\u00e0, inoltre entra a parte di varie commissioni consiliari e il 1\u00ba aprile 2009 viene eletto Capitano Reggente."}
{"id": "2412190", "revid": "111152102", "url": "https://it.wikipedia.org/wiki?curid=2412190", "title": "Corsa alla spada e palio", "text": "La corsa alla spada e palio \u00e8 una rievocazione storica della fine del XV secolo che si svolge a Camerino dal 1982. Essa si svolge in occasione delle feste del santo patrono San Venanzio martire. La manifestazione ha luogo tra la settimana antecedente il 18 maggio e il 2 giugno. La corsa, solitamente, si svolge la domenica successiva la festa del patrono.\nNel 2008 la corsa alla spada viene vinta da Walter Federici (Terziero di Muralto) che precede Battista Vennera (Terziero di Sossanta) e Roberto Scalla (Terziero di Muralto) e il palio si riconferma ancora saldamente nelle mani dei Muraltini. Da segnalare l'incredibile quarto posto del quindicenne Matteo Falsi (Terziero di Sossanta).\nNel 2009 vittoria di Matteo Falsi (Terziero di Sossanta) e incredibile vittoria, anche nel punteggio, nel Palio per il Terziero di Mezzo al quale mancava da ben 21 anni.\nIl 2010 vede ripetersi il copione dell'anno precedente con il giovane sossantino Falsi che riconquista la spada e il Terziero di Mezzo che, forte della vittoria di 12 mesi prima, dimostra di avere la squadra migliore riprendendosi il palio."}
{"id": "2412192", "revid": "1534511", "url": "https://it.wikipedia.org/wiki?curid=2412192", "title": "Ente nazionale cinofilia italiana", "text": "L'Ente nazionale cinofilia italiana, in acronimo ENCI, \u00e8 un'associazione italiana per la gestione della cinofilia italiana che si occupa della catalogazione delle razze canine, di tutti i cani presenti in Italia e dell'organizzazione e gestione di eventi nazionali e internazionali di sport cinofili.\nFu fondato nel 1882 con il nome di Kennel Club Italiano.\nStoria.\nLe origini dell'ente risalgono al 1882, quando un gruppo di appassionati fondano la \"Societ\u00e0 per il miglioramento delle razze canine in Italia\". I fondatori sono il conte Carlo Borromeo, il principe Emilio Belgioioso d'Este, Ferdinando Delor, Carlo Biffi, e Luigi Radice. Poco dopo nasce il Kennel club italiano con trentuno soci fondatori.\nViene anche istituito il Libro delle Origini (LOI) il cui primo soggetto iscritto \u00e8 un bracco italiano di nome Falco, nato nel 1875.\nNegli anni tra la fine del XIX e l'inizio del XX secolo, viene ratificato lo statuto dell'associazione, vengono organizzate le primi esposizioni canine (a Milano e Torino), ed inizia la pubblicazione della rivista ufficiale del club. Nel 1904 si superano i 1000 soggetti iscritti al Libro delle Origini.\nNel 1926 l'ente ottiene il riconoscimento ministeriale della personalit\u00e0 giuridica, e nel 1940 il riconoscimento da parte del Ministero dell'Agricoltura. \nA partire dal 1970 le associazioni cinofile dei paesi membri della F\u00e9d\u00e9ration cynologique internationale (FCI) nel corso della assemblea generale di Budapest, decidono il riconoscimento reciproco dei certificati genealogici emessi nelle diverse Nazioni, e stabiliscono che i relativi documenti portino un comune contrassegno. \nAttualmente (2009) i soggetti iscritti ai libri genealogici nazionali sono circa 160.000, le manifestazioni organizzate dall'ENCI sono pi\u00f9 di 2.000 di cui circa 1.200 prove di lavoro e oltre 400 esposizioni cui partecipano oltre 100.000 cani.\nProgetti.\nOltre all'indirizzo zootecnico, i principali progetti che l'ENCI sta portando avanti sono la gestione delle competizioni degli sport cinofili, tramite il portale ENCI Sport lanciato ad inizio 2015, e lo sviluppo di corsi sulla cinofilia e la cinologia. Inoltre porta avanti un processo di selezione in alcune zone italiane chiamate \"zone cinofile\" dove vengono addestrati e allenati i cani utilizzati nell'attivit\u00e0 venatoria e centri di addestramento per i cani di utilit\u00e0 e per la Protezione civile. Inoltre si cerca di lavorare sulla selezione dei cani con attitudini naturali dei cani da gregge o con particolari attitudini ludico-sportivi come per l'agility dog. Si sta anche cercando di sviluppare un centro per la conservazione del germoplasma dei soggetti miglioratori e della fecondazione artificiale.\nRazze italiane.\nL'ENCI riserva una particolare attenzione alla valorizzazione e promozione delle razze italiane. Le razze autoctone e di antica origine sono 16 (cane da pastore bergamasco, maltese, bolognese, pastore maremmano-abruzzese, bracco italiano, mastino napoletano, cirneco dell'Etna, segugio italiano a pelo raso, segugio italiano a pelo forte, segugio dell'Appennino e segugio maremmano, cane corso, lagotto romagnolo, spinone, piccolo levriero italiano, volpino italiano) mentre altre sono in via di riconoscimento. La selezione ed il loro miglioramento assumono un carattere preminente nell'attivit\u00e0 tecnica dell'ente che ne vuole favorire la conoscenza e la diffusione sia in Italia che all'estero."}
{"id": "2412194", "revid": "466539", "url": "https://it.wikipedia.org/wiki?curid=2412194", "title": "Leslie Nielsen", "text": "Nell'arco della sua carriera, Nielsen \u00e8 apparso in oltre 100 film e 1500 programmi televisivi, impersonando pi\u00f9 di 220 personaggi. Fece il suo debutto in televisione nel 1948, ma nei due anni successivi aveva gi\u00e0 alle spalle oltre cinquanta comparsate. Il suo esordio cinematografico ne \"Il pianeta proibito\" risale al 1956, e in seguito recit\u00f2 in diversi film drammatici, western e romantici. Le sue interpretazioni da protagonista ne \"Il pianeta proibito\" (1956) e ne \"L'avventura del Poseidon\" (1972) ottennero un grande successo.\n\u00c8 conosciuto soprattutto per i suoi ruoli comici in \"L'aereo pi\u00f9 pazzo del mondo\" (1980) e nella trilogia di \"Una pallottola spuntata\" (1988-1994), basata sulla serie televisiva \"Quelli della pallottola spuntata\" del 1982, nella quale era tra i protagonisti. La rappresentazione di personaggi seri in apparenza ignari (e di conseguenza complici) dell'assurdit\u00e0 delle situazioni in cui sono coinvolti gli diedero una reputazione di comico. Nell'ultimo ventennio della sua carriera, comparve in molti film comici e parodie, molti dei quali accolti freddamente dai critici, ma con un buon successo di pubblico.\nOttenne diversi premi, assieme all'inserimento nella \"Hollywood Walk of Fame\" e nella \"Canada's Walk of Fame\". Nielsen si spos\u00f2 quattro volte ed ebbe due figlie dal suo secondo matrimonio.\nBiografia.\nNielsen nacque l'11 febbraio 1926 a Regina, nel Saskatchewan. Sua madre, Mabel Elizabeth Nielsen (nata Davies), era un'immigrata gallese di Fulham e suo padre, Ingvard Eversen Nielsen, era un agente della R\u00e9gia polizia a cavallo canadese di origine danese. Aveva due fratelli; il pi\u00f9 grande, Erik Nielsen (1924-2008), fu Vice-Primo ministro del Canada a met\u00e0 degli anni ottanta.\nPrimi anni.\nDa giovane Nielsen voleva scappare di casa per l'aggressivit\u00e0 del padre, che picchiava spesso la moglie e usava la violenza per educare i figli. Nielsen attribuiva la sua abilit\u00e0 recitativa alla necessit\u00e0 di mentire al padre per evitare di essere maltrattato. Un giorno, mentre puniva Leslie e i suoi fratelli, Ingvard si colp\u00ec accidentalmente alla gamba con la cinghia, si rese conto della sua durezza e pose fine ai maltrattamenti.\nLo zio di Leslie Nielsen, Jean Hersholt, era un attore noto soprattutto per il suo ruolo da protagonista nel radiodramma \"Dr. Christian\" e i seguenti film e serie televisive. In un'intervista del 1994 Nielsen raccont\u00f2 che le reazioni della gente quando provava di essere il nipote di Hersholt gli facevano pensare che il mestiere della recitazione \"forse non era una cattiva idea\", anche se ai tempi era molto indeciso al riguardo. Nella stessa intervista confess\u00f2 di rimpiangere il fatto che lo zio fosse morto senza averlo mai veramente conosciuto.\nNielsen visse per molti anni a Fort Norman (ora Tulita), nei Territori del Nord-Ovest, dove suo padre prestava servizio per la polizia a cavallo canadese. A diciassette anni, dopo essersi diplomato alla \"Victoria Composite High School\" di Edmonton, si arruol\u00f2 nella \"Royal Canadian Air Force\". Inizi\u00f2 l'addestramento come artigliere aereo durante la seconda parte della seconda guerra mondiale, ma era troppo giovane per terminarlo o partecipare al conflitto.\nPrima di iscriversi alla \"Lorne Green Academy of Radio Arts\" a Toronto, lavor\u00f2 per un breve periodo come disc jockey in una radio di Calgary. Durante la sua permanenza a Toronto, Nielsen vinse una borsa di studio che gli permise di trasferirsi a New York per studiare teatro e musica alla \"Neighborhood Playhouse School of the Theatre\" ed esibirsi nel frattempo in un teatro itinerante attivo in estate. In seguito frequent\u00f2 l'Actors Studio fino alla sua prima comparsa televisiva nel 1948, in un episodio di \"Westinghouse Studio One\" insieme a Charlton Heston, per la quale ricevette un compenso di 75 dollari.\nEsordi.\nLeslie Nielsen inizi\u00f2 cos\u00ec la sua carriera da attore, composta da una prima fase senza eventi di particolare rilievo durante la cosiddetta \"Et\u00e0 dell'oro della televisione\", con quasi cinquanta comparse televisive dal vivo solo nel 1950, con un guadagno di 100 dollari a spettacolo. Nel 1956 fece il suo debutto in un lungometraggio nel film musicale di Michael Curtiz \"Il re vagabondo\", che si rivel\u00f2 un fiasco. Nonostante ci\u00f2 Nielsen cattur\u00f2 l'attenzione del produttore Nicholas Nayfack, che gli offr\u00ec un provino per una parte nel film di fantascienza \"Il pianeta proibito\", seguito da un contratto a lungo termine con la Metro-Goldwyn-Mayer.\nIl nuovo film riscosse un grande successo e permise a Nielsen di ottenere altre parti in film della MGM come \"Il ricatto pi\u00f9 vile\" (1956), \"Sesso debole?\" (1956) e \"Hot Summer Night\" (1957). Nel 1957 ottenne un ruolo da protagonista insieme a Debbie Reynolds nella commedia romantica \"Tammy fiore selvaggio\". La sua interpretazione lo rese noto al pubblico come attore drammatico e romantico. Tuttavia Nielsen, deluso dalla bassa qualit\u00e0 dei film che gli venivano offerti, lasci\u00f2 la MGM, ma solo dopo aver partecipato al provino per la parte di Messala nel kolossal \"Ben-Hur\", vinta poi da Stephen Boyd.\nDopo aver lasciato gli studi, si assicur\u00f2 un ruolo da protagonista nella miniserie \"The Swamp Fox\", prodotta dalla Disney, nei panni del rivoluzionario americano Francis Marion. In un'intervista del 1998 Nielsen dichiar\u00f2 che lavorare per la serie fu \"una grande esperienza, perch\u00e9 quelli della Disney non fanno gli spettacoli come tutti gli altri, che esigono un episodio a settimana. [...] Noi dovevamo solo farne uno al mese, e i soldi erano tantissimi per una TV del periodo. Giravamo in esterno, non nello studio con degli sfondi da quattro soldi, e avevamo degli autentici costumi.\" Tra il 1959 e il 1961 andarono in onda otto episodi.\nLe sue comparse televisive includono parti in \"Justice\", \"Alfred Hitchcock presenta\", \"Il virginiano\" e \"Selvaggio West\". Nel 1961 fu protagonista dell'unica stagione della serie poliziesca \"The New Breed\". Nel 1968 fu membro del cast originale della popolare serie \"Hawaii Squadra Cinque Zero\", e comparve poi nel settimo episodio della settima stagione. Nel 1969 interpret\u00f2 il ruolo del vicecommissario Sam Danforth nell'unica stagione di \"In nome della giustizia\", altra serie televisiva di genere poliziesco. Nel 1971 Nielsen ebbe una parte come special guest star in un episodio della fortunata serie tv \"Colombo\" (1x05, \"Incidente premeditato\"); l'anno successivo comparve nel film \"L'avventura del Poseidon\" nei panni del capitano della nave e nel 1975 torn\u00f2 a recitare in \"Colombo\" (5x03, \"Doppio gioco\"). La sua ultima parte, prima di interpretare ruoli prevalentemente comici, fu nel film catastrofico di produzione canadese \"Citt\u00e0 in fiamme\" (1979).\nAffermazione e ultimi anni.\nLa sua immagine di attore drammatico fu capovolta a favore dei successivi film del filone comico-demenziale degli anni ottanta sotto l'egida della ditta Zucker-Abrahams-Zucker, come appunto \"L'aereo pi\u00f9 pazzo del mondo\" (1980) e la trilogia di \"Una pallottola spuntata\" (1988, 1991, 1994), che parodiavano i film catastrofici, polizieschi e horror in voga nella cinematografia del periodo. In Italia \u00e8 apparso in \"S.P.Q.R. - 2000 e \u00bd anni fa\" (1994), di Carlo Vanzina e nello stesso periodo Mel Brooks lo scelse come protagonista per la sua ultima regia \"Dracula morto e contento\" (1995).\nNegli ultimi anni Nielsen interpret\u00f2 ruoli pi\u00f9 impegnati, si dedic\u00f2 al teatro, al doppiaggio di cartoni animati, e prest\u00f2 la voce a spot pubblicitari e programmi per l'infanzia. Non rinneg\u00f2 comunque la sua verve comica: partecip\u00f2 infatti al terzo (2003) e quarto episodio (2006) della fortunata serie comico-parodistica \"Scary Movie\", diretta dall'amico David Zucker e al film \"Superhero - Il pi\u00f9 dotato fra i supereroi\" (2008), anch'esso di genere comico-parodistico.\nNel novembre 2010 Nielsen fu ricoverato per polmonite nell'ospedale di Fort Lauderdale, in Florida. Il 28 novembre Doug Nielsen, suo nipote, annunci\u00f2 alla stazione radio canadese CJOB che lo zio era morto nel sonno intorno alle 17:30 EST per complicazioni, circondato dai familiari e dagli amici. Dopo i funerali, il suo corpo \u00e8 stato sepolto nel cimitero di Evergreen, a Fort Lauderdale, Florida; il suo epitaffio recita \"Let 'er rip\", espressione idiomatica che si riferisce alle flatulenze e al suo amore per gli scherzi con il cuscino rumoroso giocando con una seconda interpretazione, \"Lasciatelo riposare in pace\".\nVita privata.\nLeslie Nielsen era un grande appassionato di golf, uno dei suoi passatempi preferiti. Nielsen scherzava sulla sua visione del golf, affermando che non aveva nessuna ambizione sportiva, ma che sperava di lavorare a sufficienza per mantenere il suo stato di celebrit\u00e0 che gli permetteva di essere invitato a partecipare ai tornei. Il suo interesse verso lo sport lo port\u00f2 a girare numerosi filmati istruttivi in chiave comica.\nNipote dell'attore Jean Hersholt, Nielsen \u00e8 stato sposato quattro volte: con la cantante Monica Boyer dal 1950 al 1956, con Alisande Ullman dal 1958 al 1973, con Brooks Oliver dal 1981 al 1983, e con l'attrice Barbaree Earl dal 2001 fino alla sua morte. Le sue due figlie, Maura e Thea Nielsen, sono frutto del suo secondo matrimonio. Nielsen \u00e8 stato anche sostenitore del Partito Repubblicano.\nOnorificenze.\nNel 1988 Leslie Nielsen fu la 1884\u00aa personalit\u00e0 a ottenere una stella sulla \"Hollywood Walk of Fame\" al 6541 di Hollywood Boulevard. Nel 1995 ricevette il \"Jack Benny Award\" della UCLA per i suoi ruoli comici. Nel 2001 fu inserito nella \"Canada's Walk of Fame\". L'anno seguente fu eletto Ufficiale dell'Ordine del Canada, anche se aveva ottenuto la naturalizzazione statunitense. Nonostante la cittadinanza americana, non rinnegava le sue origini canadesi ma anzi sosteneva che fosse impossibile perderle, e considerava la bont\u00e0 e la premurosit\u00e0 caratteristiche tipiche dei suoi connazionali.\nIl 20 febbraio 2002 fu nominato cittadino onorario della Virginia Occidentale e \"Ambasciatore della Benevolenza del \"Mountain State\"\". Nel 2003 la Grant MacEwan University gli intitol\u00f2 la sua scuola di comunicazione. Nello stesso anno la ACTRA, sindacato dei lavoratori del cinema, televisione e radio canadesi, gli confer\u00ec il premio \"ACTRA Award of Excellence\". Il 19 maggio 2005, durante i festeggiamenti per il centenario della nascita della sua provincia, il Saskatchewan, Nielsen ebbe la possibilit\u00e0 di conoscere la Regina del Regno Unito Elisabetta II\nOpere pubblicate.\nCon l'autore David Fisher, Nielsen ha scritto una finta autobiografia nel 1993 intitolata \"The Naked Truth\" (che riprende il titolo originario de \"Una pallottola spuntata\", ovvero \"The Naked Gun\", ma che significa anche \"La nuda verit\u00e0\"). Il libro \u00e8 scritto in uno stile farsesco simile a quello utilizzato in ambito cinematografico per la serie di \"Una pallottola spuntata\". Il volume non \u00e8 stato pubblicato in Italiano.\nDoppiatori italiani.\nNelle versioni in italiano dei suoi film, Leslie Nielsen \u00e8 stato doppiato da:\nRiconoscimenti.\nMTV Movie Awards\nEmmy Award\nAmerican Comedy Award"}
{"id": "2412196", "revid": "399", "url": "https://it.wikipedia.org/wiki?curid=2412196", "title": "The Ultimate Collection (Emerson, Lake &amp; Palmer)", "text": "The Ultimate Collection \u00e8 una compilation del gruppo progressive rock Emerson, Lake &amp; Palmer divisa in 2 CD, e raccoglie gran parte dei loro brani pi\u00f9 famosi, fu pubblicata nel 2004.\nTracce.\nDisco 1\nDisco 2"}
{"id": "2412203", "revid": "1632387", "url": "https://it.wikipedia.org/wiki?curid=2412203", "title": "Eugenio Montale", "text": "Tra i massimi poeti italiani del Novecento, gi\u00e0 dalla prima raccolta \"Ossi di seppia\" (1925) fiss\u00f2 i termini di una poetica del negativo in cui il \"male di vivere\" si esprime attraverso la corrosione dell'Io lirico tradizionale e del suo linguaggio.\n&lt;br&gt;Questa poetica viene approfondita nelle \"Occasioni\" (1939), dove alla riflessione sul male di vivere subentra una \"poetica dell'oggetto\": il poeta concentra la sua attenzione su oggetti e immagini nitide e ben definite che spesso provengono dal ricordo, tanto da presentarsi come rivelazioni momentanee destinate a svanire.\n&lt;br&gt;Dopo la raccolta \"La bufera e altro\" (1956) che raccoglie le poesie degli anni della guerra (Bufera) e quelli immediatamente successivi, per un decennio non scrive quasi nulla. Nel 1963 muore la moglie e ci\u00f2 d\u00e0 avvio a una nuova fase di poesia, dunque a nuovi temi e stile: \"Satura\" (1971), \"Diario del \u201971 e del \u201972\" (1973) e \"Quaderno di quattro anni\" (1977). \nNel 1967 \u00e8 nominato senatore a vita e nel 1975 riceve il premio Nobel per la letteratura. Muore nel 1981.\nBiografia.\nAnni giovanili.\nEugenio Montale nacque a Genova, in un palazzo dell'attuale corso Dogali, nella zona soprastante Principe, il 12 ottobre 1896, ultimo dei sei figli di Domenico Montale e Giuseppina Ricci, esponenti della media borghesia genovese. Il padre era comproprietario di una ditta di prodotti chimici, la societ\u00e0 \"G. G. Montale &amp; C.\", tra l'altro fornitrice di Veneziani S.p.A., azienda presso cui era impiegato Italo Svevo, genero di Veneziani.\nCrescita.\nInizia gli studi presso l'istituto \"Vittorino Da Feltre\" di via Maragliano, gestito dai Barnabiti (rettore \u00e8 padre Rodolfo Trabattoni, vice rettore padre Giovanni Semeria). A causa della sua salute precaria, che lo porta a contrarre varie broncopolmoniti, vengono preferiti gli studi tecnici, invece dei pi\u00f9 lunghi classici, cos\u00ec nel 1911 viene iscritto all'istituto tecnico commerciale \"Vittorio Emanuele\" dove nel 1915 si diplomer\u00e0 in ragioneria con buoni voti; il giovane Montale ha comunque la possibilit\u00e0 di coltivare i propri interessi prevalentemente letterari frequentando le biblioteche cittadine e assistendo alle lezioni private di filosofia della sorella Marianna, iscritta a Lettere e Filosofia.\nLa sua formazione autodidatta gli permette di scoprire interessi e vocazione attraverso un percorso libero. Si appassiona alla letteratura, in particolare a Dante, Petrarca, Boccaccio e D'Annunzio, autori che lo stesso Montale affermer\u00e0 di avere \"attraversato\", e coltiva l'interesse per le lingue straniere. \n&lt;br&gt;La Riviera ligure di Levante, con le localit\u00e0 di Rapallo, Monterosso al Mare e le Cinque Terre, dove la famiglia trascorre le vacanze, influenzer\u00e0 la sua produzione letteraria. \n\u00abScabri ed essenziali\u00bb, come egli defin\u00ec la sua stessa terra, gli anni della giovinezza delimitano in Montale una visione del mondo in cui prevalgono i sentimenti privati e l'osservazione profonda e minuziosa delle poche cose che lo circondano\u00a0\u2013 la natura mediterranea e le donne della famiglia.\nQui si cimenta in lunghe letture, finalizzate soprattutto al piacere della conoscenza e della scoperta. In questo periodo di formazione Montale coltiva inoltre la passione per il canto, studiando dal 1915 al 1923 con l'ex baritono Ernesto Sivori, esperienza che lascia in lui un vivo interesse per la musica, anche se non si esibir\u00e0 mai in pubblico. Ricever\u00e0 comunque gi\u00e0 nel 1942 dediche da Tommaso Landolfi, fondatore con altri della rivista \"Letteratura\".\nLa grande guerra e l'avvento del fascismo.\nNell'anno 1917, dopo quattro visite mediche, \u00e8 dichiarato idoneo al servizio militare e viene arruolato nel 23\u00ba fanteria a Novara; frequenta a Parma il corso allievi ufficiali di complemento ottenendo il grado di sottotenente di fanteria e chiede di essere inviato al fronte. Dall'aprile 1917 combatte in Vallarsa, inquadrato nei \"Leoni di Liguria\" del 158\u00ba Reggimento fanteria e il 3 novembre 1918 conclude l'esperienza di combattente entrando a Rovereto. In seguito fu trasferito a Chienes, poi al campo di reduci di guerra dell'Eremo di Lanzo e, infine, fu congedato con il grado di tenente all'inizio del 1920.\nNegli anni tra il 1919 e il 1923 a Monterosso conosce Anna degli Uberti (1904-1959), protagonista femminile in un insieme di poesie montaliane, trasversali nelle varie opere, note come \"ciclo di Arletta\" (chiamata anche \"Annetta\" o \"capinera\"). Nel 1924 conosce la giovane di origine peruviana Paola \"Edda\" Nicoli, anch'ella presente negli \"Ossi di seppia\" e ne \"Le occasioni\". &lt;br&gt;\u00c8 il momento dell'affermazione del fascismo, dal quale Montale prende subito le distanze sottoscrivendo nel 1925 il Manifesto degli intellettuali antifascisti di Benedetto Croce. Il suo antifascismo ha una dimensione non tanto politica quanto culturale: esso si nutre di un disagio esistenziale e di un sentimento di malessere nei confronti della civilt\u00e0 moderna \"tout court\". \u00c8 un antifascismo aristocratico e snobistico. Montale vive questo periodo nella \"reclusione\" della provincia ligure, che gli ispira una visione profondamente negativa della vita. Il suo pessimismo, non essendo immediatamente riconducibile alla politica, sopravvive anche dopo l'avvento della democrazia: \u00e8 evidente ne \"La bufera e altro,\" nel suo non riconoscersi nei due partiti di massa (DC e PCI) e nella societ\u00e0 dei consumi.\nSoggiorno a Firenze.\nMontale giunge a Firenze nel 1927 per il lavoro di redattore ottenuto presso l'editore Bemporad. Nel capoluogo toscano gli anni precedenti erano stati decisivi per la nascita della poesia italiana moderna, soprattutto grazie alle aperture della cultura fiorentina nei confronti di tutto ci\u00f2 che accadeva in Europa: le \"Edizioni de La Voce\"; i \"Canti Orfici\" di Dino Campana (1914); le prime liriche di Ungaretti per \"Lacerba\" e l'accoglienza di poeti come Vincenzo Cardarelli e Umberto Saba.\nMontale, dopo l'edizione degli \"Ossi\" del 1925, nel 1929 \u00e8 chiamato a dirigere il Gabinetto scientifico letterario G. P. Vieusseux. Curiosamente, come ricordava lo stesso Montale, fu inserito in una lista di possibili candidati da Paolo Emilio Pavolini e venne scelto dall'allora podest\u00e0 fiorentino Giuseppe Della Gherardesca, essendo l'unico non iscritto al Partito Fascista. Dieci anni pi\u00f9 tardi, per l'identico motivo, Montale venne esonerato dall'incarico, dopo che per 18 mesi gli era stato sospeso lo stipendio, nel tentativo di \"incoraggiarlo\" a iscriversi al PNF. \n&lt;br&gt;In quegli anni collabora alla rivista \"Solaria\", frequenta i ritrovi letterari del caff\u00e8 Le Giubbe Rosse conoscendovi Carlo Emilio Gadda, Tommaso Landolfi ed Elio Vittorini e scrive per quasi tutte le nuove riviste letterarie che nascono e muoiono in quegli anni di ricerca poetica. In questo contesto prova anche l'arte pittorica imparando dal Maestro Elio Romano l'impasto dei colori e l'uso dei pennelli. Nel 1929 \u00e8 ospite nella casa di Drusilla Tanzi (che aveva conosciuto nel 1927) e del marito, lo storico d'arte Matteo Marangoni, casa dove due anni prima gli avevano presentato anche Gerti Frankl.\nLa vita a Firenze per\u00f2 si trascina per il poeta tra incertezze economiche e complicati rapporti sentimentali; nel 1933 conosce l'italianista americana Irma Brandeis, con cui avvia una quinquennale storia d'amore, cantandola con il nome di Clizia in molte poesie confluite ne \"Le occasioni\". Legge molto Dante e Svevo, e i classici americani. Fino al 1948, l'anno del trasferimento a Milano, egli pubblica \"Le occasioni\" e le prime liriche di quelle che formeranno \"La bufera e altro\" (che uscir\u00e0 nel 1956). Montale, che non si era iscritto al Partito Fascista e dopo il delitto di Giacomo Matteotti era stato firmatario del manifesto crociano, prova subito dopo la guerra a iscriversi al Partito d'Azione, ma ne esce pochissimo tempo dopo.\nSoggiorno a Milano.\nMontale trascorre l'ultima parte della sua vita (dal 1948 alla morte) a Milano. Diventa redattore del \"Corriere della Sera\" occupandosi, in particolare, del Teatro alla Scala (gli seguiranno Duilio Courir, Paolo Isotta ed Enrico Girardi) e critico musicale per il Corriere d'informazione. Scrive inoltre reportage culturali da vari Paesi (fra cui il Medio Oriente, visitato in occasione del pellegrinaggio di papa Paolo VI in Terra Santa). Scrive altres\u00ec di letteratura anglo-americana per la terza pagina, avvalendosi anche della collaborazione dell'amico americano Henry Furst, il quale gli invia molti articoli su autori e argomenti da lui stesso richiesti. La vicenda venne rivelata da Mario Soldati nel racconto \"Due amici\" (Montale e Furst) nel volume \"Rami secchi\" (Rizzoli 1989) e soprattutto da Marcello Staglieno, con la pubblicazione su una terza pagina de \"il Giornale\" diretto da Indro Montanelli di alcune delle lettere inedite di Montale all'amico. Nel 1956, oltre a \"La bufera\" esce anche la raccolta di prose \"Farfalla di Dinard\". Amava anche collaborare con vari artisti ed \u00e8 il caso ad esempio di Renzo Sommaruga, scultore e artista figurativo, a cui nel 1957 scrisse la presentazione della personale parigina, che si pu\u00f2 trovare nel \"Secondo Mestiere\".\nIl 23 luglio 1962 a Montereggi, presso Fiesole, sposa con rito religioso Drusilla Tanzi, di undici anni pi\u00f9 anziana di lui, con cui conviveva dal 1939; il rito civile si celebra a Firenze il 30 aprile 1963 (Matteo Marangoni, primo marito di lei, era morto nel 1958). La donna tuttavia, la cui salute si era rapidamente deteriorata, per la frattura di un femore in seguito a una caduta accidentale nell'agosto di quell'anno, morir\u00e0 a Milano il 20 ottobre, all'et\u00e0 di 77 anni. Nel 1969 \u00e8 pubblicata un'antologia dei reportage di Montale, intitolata \"Fuori di casa\", in richiamo al tema del viaggio. Il mondo di Montale, tuttavia, risiede in particolare nella \"trasognata solitudine\", come la definisce Angelo Marchese, del suo appartamento milanese di via Bigli, dove \u00e8 amorevolmente assistito, alla morte di Drusilla, da Gina Tiossi.\nUltimi anni.\nLe ultime raccolte di versi, \"Xenia\" (1966, dedicata alla moglie Drusilla Tanzi, morta nel 1963), \"Satura\" (1971) e \"Diario del '71 e del '72\" (1973), testimoniano in modo definitivo il distacco del poeta - ironico e mai amaro - dalla Vita con la maiuscola: \u00abPensai presto, e ancora penso, che l'arte sia la forma di vita di chi veramente non vive: un compenso o un surrogato\u00bb (Montale, \"Intenzioni. Intervista immaginaria\", Milano 1976). Sempre nel 1966 Montale pubblic\u00f2 i saggi \"Auto da f\u00e9\", una lucida riflessione sulle trasformazioni culturali in corso.\nSebbene poeta trasognato e \"dimesso\", \u00e8 anche stato oggetto di riconoscimenti ufficiali: lauree \"honoris causa\" (Universit\u00e0 di Milano nel 1961, Universit\u00e0 di Cambridge 1967, La Sapienza 1974), Premio Internazionale Feltrinelli (1962) dell'Accademia Nazionale dei Lincei. Fu nominato senatore a vita il 13 giugno 1967 dal presidente della Repubblica Giuseppe Saragat per i meriti in campo letterario, aderendo al gruppo del PLI e poi a quello del PRI. Sempre nel medesimo anno, \u00e8 tra i vicepresidenti di Una Voce Italia, associazione internazionale per la salvaguardia della Messa Tridentina. \nNel pieno del dibattito civile sulla necessit\u00e0 dell'impegno politico degli intellettuali, Montale continu\u00f2 a essere un poeta molto letto in Italia. \n&lt;br&gt;Nel 1975 ricevette il premio Nobel per la letteratura \u00abper la sua poetica distinta che, con grande sensibilit\u00e0 artistica, ha interpretato i valori umani sotto il simbolo di una visione della vita priva di illusioni\u00bb.\nNel 1976 scrisse il commiato funebre ad un suo collega defunto, il salernitano Alfonso Gatto. L'anno seguente gli fu chiesto se, una volta sorteggiato, avrebbe accettato di fare il giudice popolare in un processo contro le Brigate Rosse: \"Credo di no\", rispose l'anziano poeta, \"sono un uomo come gli altri e non si pu\u00f2 chiedere a nessuno di fare l'eroe\".\nEugenio Montale mor\u00ec a Milano la sera del 12 settembre 1981, un mese prima di compiere 85 anni, nella clinica San Pio X dove si trovava ricoverato per problemi derivati da una vasculopatia cerebrale. I funerali di Stato furono celebrati due giorni dopo nel Duomo di Milano dall'allora arcivescovo della diocesi Carlo Maria Martini. Venne sepolto nel cimitero accanto alla chiesa di San Felice a Ema, sobborgo nella periferia sud di Firenze, accanto alla moglie Drusilla. Nella seduta del successivo 8 ottobre, il Senato commemor\u00f2 la figura di Montale, attraverso i discorsi del presidente Amintore Fanfani e del presidente del Consiglio Giovanni Spadolini. Il suo archivio (insieme a volumi, disegni, arredi e opere d'arte) \u00e8 conservato presso il Centro per gli studi sulla tradizione manoscritta di autori moderni e contemporanei dell\u2019Universit\u00e0 di Pavia.\nOpere.\nEpistolari.\nLa pubblicazione delle lettere di Montale, apparsa in riviste specializzate e volumi, \u00e8 ancora in corso di pubblicazione. Mancano ancora gli importanti carteggi con Giuseppe De Robertis (dal 1931 al 1951), Roberto Bazlen e il francesista Glauco Natoli (dal 1931 al 1948).\n\"Ossi di Seppia\".\nIl primo momento della poesia di Montale rappresenta l'affermazione del motivo lirico. Montale, in \"Ossi di seppia\" (1925) edito da Piero Gobetti, afferma l'impossibilit\u00e0 di dare una risposta all'esistenza come per esempio nella lirica \"Non chiederci la parola\". Lo stesso titolo dell'opera designa l'esistenza umana, logorata dalla natura, e ormai ridotta a un oggetto inanimato, privo di vita. Gli ossi di seppia sono, infatti, gli endoscheletri delle seppie rilasciati sulla spiaggia dalle onde del mare, quindi, presenze inaridite e ridotte al minimo, che simboleggiano la poetica di Montale scabra ed essenziale.\nIn tal modo Montale capovolge l'atteggiamento fondamentale pi\u00f9 consueto della poesia: il poeta non pu\u00f2 trovare e dare risposte o certezze; sul destino dell'uomo incombe quella che il poeta, nella lirica \"Spesso il male di vivere ho incontrato\", definisce \"Divina Indifferenza\", ci\u00f2 che mostra una partecipazione emotiva del tutto distaccata rispetto all'uomo. In un certo senso, si potrebbe affermare che tale \"Divina indifferenza\" \u00e8 l'esatto contrario della \"Provvidenza divina\" manzoniana. La prima raccolta di Montale usc\u00ec nel giugno del 1925 e comprende poesie scritte tra il 1916 e il 1925. Il libro si presenta diviso in quattro sezioni, a loro volta organizzate al loro interno: \"Movimenti\", \"Ossi di seppia\", \"Mediterraneo\", \"Meriggi ed ombre\"; a questi fanno da cornice una introduzione (\"In limine\") e una conclusione (\"Riviere\").\nIl titolo della raccolta vuole evocare i relitti che il mare abbandona sulla spiaggia, come gli ossi di seppia che le onde portano a riva; qualcosa di simile sono le sue poesie: in un'epoca che non permette pi\u00f9 ai poeti di lanciare messaggi, di fornire un'interpretazione compiuta della vita e dell'uomo, le poesie sono frammenti di un discorso che resta sottinteso e approdano alla riva del mare come per caso, frutto di momentanee illuminazioni. Le poesie di questa raccolta traggono lo spunto iniziale da una situazione, da un episodio della vita del poeta, da un paesaggio, come quello della Liguria, per esprimere temi pi\u00f9 generali: la rottura tra individuo e mondo, la difficolt\u00e0 di conciliare la vita con il bisogno di verit\u00e0, la consapevolezza della precariet\u00e0 della condizione umana. Si affollano in queste poesie oggetti, presenze anche molto dimesse che non compaiono solitamente nel linguaggio dei poeti, alle quali Montale affida, in toni sommessi, la sua analisi negativa del presente ma anche la non rassegnazione, l'attesa di un miracolo.\nL'emarginazione sociale a cui era condannata la classe di appartenenza, colta e liberale, della famiglia, acuisce comunque nel poeta la percezione del mondo, la capacit\u00e0 di penetrare nelle impressioni che sorgono dalla presenza dei paesaggi naturali: la solitudine da \"reclusione\" interiore genera il colloquio con le cose, quelle della riviera ligure, o del mare. Una natura \"scarna, scabra, allucinante\", e un \"mare fermentante\" dal richiamo ipnotico, proprio del paesaggio mediterraneo. Il manoscritto autografo di \"Ossi di seppia\" \u00e8 conservato presso il Fondo Manoscritti dell'Universit\u00e0 di Pavia.\n\"Le occasioni\".\nIn \"Le occasioni\" (1939) la poesia \u00e8 fatta di simbolo di analogia, di enunciazioni lontane dall'abbandono dei poeti ottocenteschi. Il mondo poetico di Montale appare desolato, oscuro, dolente, privo di speranza; infatti, tutto ci\u00f2 che circonda il poeta \u00e8 guardato con piet\u00e0 e con misurata compassione. Simbolica la data di pubblicazione, 14 ottobre 1939, poco dopo lo scoppio della seconda guerra mondiale. Il fascicolo di poesie \u00e8 dedicato a una misteriosa I.B, iniziali della poetessa e dantista americana Irma Brandeis, di origini ebraiche e perci\u00f2 costretta a rimpatriare dopo la promulgazione delle leggi razziali.\nLa memoria \u00e8 sollecitata da alcune \"occasioni\" di richiamo, in particolare si delineano figure femminili, per esempio la fanciulla conosciuta in vacanza a Monterosso, Annetta-Arletta (gi\u00e0 presente negli \"Ossi\"), oppure Dora Markus, della omonima poesia: sono nuove \"Beatrici\" a cui il poeta affida la propria speranza. La figura della donna, soprattutto Clizia (senhal di Irma), viene perseguita da Montale attraverso un'idea lirica della donna-angelo, messaggera divina. I tratti che servono per descriverla sono rarissimi, e il desiderio \u00e8 interamente una visione dell'amore fortemente idealizzata, che non si traduce necessariamente in realt\u00e0.\nNel contempo il linguaggio si fa meno penetrabile e i messaggi sono sottintesi e, anche se non di un ermetismo irrazionale, espressione di una sua personale tensione razionale e sentimentale. In \"Le occasioni\" la frase divenne pi\u00f9 libera e la riflessione filosofica, molto presente nella poesia di Montale, diviene pi\u00f9 vigorosa. Il poeta indaga le ragioni della vita, l'idea della morte, l'impossibilit\u00e0 di dare una spiegazione valida all'esistenza, lo scorrere inesorabile del tempo (\"Non recidere, forbice, quel volto\").\n\"La bufera e altro\".\nSono componimenti riguardanti temi di guerra e di dolore pubblicati nel 1956. Nel poeta ligure confluiscono quegli spiriti della \"crisi\" che la reazione anti-dannunziana aveva generato fin dai Crepuscolari: tutto ci\u00f2 che era stato scritto con vena ribelle nel brulicante mondo poetico italiano tra le due guerre, in lui diventa possibilit\u00e0 di scoprire altre ragioni per essere poeti. Per quanto riguarda l\"'engagement\" tipico di quegli anni, non ce n'\u00e8 alcuna traccia.\n\"Xenia\" e \"Satura\".\nNegli ultimi anni Montale approfond\u00ec la propria filosofia di vita, quasi temesse di non avere abbastanza tempo \"per dire tutto\" (quasi una sensazione di vicinanza della morte); \"Xenia\" (1966) \u00e8 una raccolta di poesie dedicate alla propria moglie defunta, Drusilla Tanzi, amorevolmente soprannominata \"Mosca\" per le spesse lenti degli occhiali da vista. Il titolo richiama \"xenia\", che nell'antica Grecia erano i doni fatti all'ospite, e che ora dunque costituirebbero il dono alla propria moglie.\nLe poesie di \"Xenia\" furono pubblicate insieme alla raccolta \"Satura\", con il titolo complessivo \"Satura\", nel gennaio 1971. \u00abCon questo libro - scrive Marco Forti nel risvolto di copertina dell'edizione Mondadori - Montale ha sciolto il gran gelo speculativo e riepilogativo della \"Bufera\" e ha ritrovato, semmai, la variet\u00e0 e la frondosit\u00e0, la molteplicit\u00e0 timbrica, lo scatto dell'impennata lirica e insieme la \"prosa\" che, gi\u00e0 negli \"Ossi di seppia\", costituirono la sua sorprendente novit\u00e0.\u00bb\nLa poetica e il pensiero.\nMontale ha scritto relativamente poco. Il quadro \u00e8 perfettamente coerente con l'esperienza del mondo cos\u00ec come si costituisce nel suo animo negli anni di formazione, che sono poi quelli in cui vedono la luce le liriche della raccolta \"Ossi di seppia\".\nLa poesia \u00e8 per Montale principalmente strumento e testimonianza dell'indagine sulla condizione esistenziale dell'uomo moderno, in cerca di un assoluto che \u00e8 per\u00f2 inconoscibile. Tale concezione poetica\u00a0\u2013 approfondita negli anni della maturit\u00e0, ma mai rinnegata\u00a0\u2013 non attribuisce alla poesia uno specifico ruolo di elevazione spirituale; anzi, Montale al suo lettore dice di \"non chiedere la parola\", non \"domandare\" la \"formula\" che possa aprire nuovi mondi. Il poeta pu\u00f2 solo dire \"ci\u00f2 che non siamo\": \u00e8 la negativit\u00e0 esistenziale vissuta dall'uomo novecentesco dilaniato dal divenire storico. A differenza delle \"illuminazioni\" ungarettiane, Montale fa un ampio uso di idee, di emozioni e di sensazioni pi\u00f9 indefinite.\nEgli cerca infatti una soluzione simbolica (il \"correlativo oggettivo\", contemporaneamente adottato da Thomas Stearns Eliot) in cui la realt\u00e0 dell'esperienza diventa una testimonianza di vita. Proprio in alcune di queste immagini il poeta crede di trovare una risposta, una soluzione al problema del \"male di vivere\": ad esempio, il mare (in \"Ossi di seppia\") o alcune figure di donne che sono state importanti nella sua vita. La poesia di Montale assume dunque il valore di testimonianza e un preciso significato morale: Montale esalta lo stoicismo etico di chi compie in qualsiasi situazione storica e politica il proprio dovere.\nRispetto a questa visione, la poesia si pone per Montale come espressione profonda e personale della propria ricerca di dignit\u00e0 e del tentativo pi\u00f9 alto di comunicare fra gli uomini. L'opera di Montale \u00e8, infatti, sempre sorretta da un'intima esigenza di moralit\u00e0, ma priva di qualunque intenzione moralistica: il poeta non si propone come guida spirituale o morale per gli altri; attraverso la poesia egli tenta di esprimere la necessit\u00e0 dell'individuo di vivere nel mondo accogliendo con dignit\u00e0 la propria fragilit\u00e0, incompiutezza, debolezza. Montale non credeva all'esistenza di \u00ableggi immutabili e fisse\u00bb che regolassero l'esistenza dell'uomo e della natura; da qui deriva la sua coerente sfiducia in qualsiasi teoria filosofica, religiosa, ideologica che avesse la pretesa di dare un inquadramento generale e definitivo, la sua diffidenza verso coloro che proclamavano fedi sicure. Pur essendo rispettoso di tutte le religioni, riteneva che la pi\u00f9 ridicola fosse quella laica. Per il poeta la realt\u00e0 \u00e8 segnata da una insanabile frattura fra l'individuo e il mondo, che provoca un senso di frustrazione e di estraneit\u00e0, un malessere esistenziale. Questa condizione umana \u00e8, secondo Montale, impossibile da sanare se non in momenti eccezionali, veri stati di grazia istantanei che Montale definisce \"miracoli\", gli eventi prodigiosi in cui si rivela la verit\u00e0 delle cose, il senso nascosto dell'esistenza.\nAlcuni caratteri fondamentali del linguaggio poetico montaliano sono i simboli: nella poesia di Montale compaiono oggetti che tornano e rimbalzano da un testo all'altro e assumono il valore di simboli della condizione umana, segnata, secondo il poeta, dal malessere esistenziale, e dall'attesa di un avvenimento, un miracolo, che riscatti questa condizione rivelando il senso e il significato della vita. In \"Ossi di seppia\" il muro \u00e8 il simbolo negativo di uno stato di chiusura e oppressione, mentre i simboli positivi che alludono alle possibilit\u00e0 di evasione, di fuga e di libert\u00e0, sono l'anello che non tiene, il varco, la maglia rotta nella rete. Nelle raccolte successive il panorama culturale, sentimentale e ideologico cambia, e quindi risulta nuova anche la simbologia. Per esempio nella seconda raccolta, \"Le occasioni\", diventa centrale la figura di Clizia, il nome letterario che allude alla giovane ebrea-americana Irma Brandeis (italianista e intellettuale), amata da Montale, che assume una funzione \"angelico-salvifica\" e dalla quale \u00e8 possibile aspettare il miracolo da cui dipende ogni residua possibilit\u00e0 di salvezza esistenziale.\nLa lirica \"I limoni\" ci mostra che Montale prende le distanze dalla figura del \"poeta-vate\", dai poeti laureati della tradizione, in particolare dalle raffinatezze artificiose di Gabriele D'Annunzio, e tenta di andare oltre le apparenze, sulla scia di Pirandello e di Svevo. La sua idea \u00e8 quella di una poesia che non pu\u00f2 giungere mai alla comprensione della verit\u00e0 da cui deriva la sconfitta, lo \"scacco\". La poesia montaliana pu\u00f2 dare solo una \"storta sillaba e secca come un ramo\", essere cio\u00e8 scabra ed essenziale, dire solo \"ci\u00f2 che \"non\" siamo, ci\u00f2 che \"non\" vogliamo\" (\"Non chiederci la parola\"). Ma il suo \u00e8 un pessimismo attivo che ricerca un \"varco\" che permetta di intravedere la verit\u00e0, che schiuda la possibilit\u00e0 di una rivelazione del significato della vita. La ricerca del \"varco\" collega Montale al titanismo del Leopardi per la capacit\u00e0 di \"stare nella disperazione\" (\"La ginestra\"), ma anche alla filosofia pessimista e irrazionalista di Arthur Schopenhauer (\"Il mondo come volont\u00e0 e rappresentazione\"), alla filosofa antipositivista francese e, in particolare, al contingentismo di Boutroux, secondo cui il mondo \u00e8 una realt\u00e0 che cambia la quale dietro l'apparente immutabilit\u00e0 nasconde una \"forza vitale\", un principio di libert\u00e0 che mette in discussione la nozione di legge. Nel 1946 in \"Intenzioni, intervista immaginaria\", Montale afferma: \"negli anni in cui ho composto gli \"Ossi di seppia\" (tra il 1920 e il 1925) ag\u00ec in me la filosofia dei contingentisti francesi, del Boutroux soprattutto, che conobbi meglio del Bergson\". Le immagini poetiche del \"varco\" permettono di intravedere il trascendente, dei punti in cui il mondo fenomenico svela l'\"ultimo segreto\" delle cose, \"l'orizzonte in fuga, dove s'accende / rara la luce della petroliera\". Ed \u00e8 anche l'attesa del miracolo, di momenti particolari che, ne \"I limoni\", diventano \"i silenzi in cui si vede / in ogni ombra umana che si allontana / qualche disturbata Divinit\u00e0\".\nLe figure femminili.\nDalla poetica di Montale emerge una chiara propensione per le figure femminili, tanto da essere considerate delle vere e proprie muse moderne. Negli evidenti riferimenti autobiografici dell\u2019autore troviamo donne che hanno realmente fatto parte della sua vita, i cui nomi per\u00f2 vengono in alcuni casi celati da \"senhal\" che racchiudono numerosi significati simbolici e psicologici.\nSono raggruppabili in tre categorie: la donna superiore, la donna mostruosa, la donna complice e sorella.\nOgnuna di esse ha un preciso ruolo nella poesia montaliana, ciascun incontro \u00e8 epifanico e viene descritto attraverso dettagli come i capelli, gli occhi, lo sguardo, la fronte, il gesto o perfino alcuni oggetti. \nLa prima che viene nominata nella raccolta \"Ossi di Seppia\" \u00e8 \"Annetta\" (o \"Arletta\"), nella realt\u00e0 Anna degli Uberti, legata ai primi momenti di vita del poeta trascorsi in Liguria, che rappresenta la personificazione della morte, per di pi\u00f9 prematura, avvenuta infatti quando quest\u2019ultima non aveva ancora compiuto vent\u2019anni. La sua vita spezzata \u00e9 emblema di un\u2019esistenza priva di realizzazione. \nNelle \"Occasioni\", in cui ritorna anche la stessa Arletta, viene presentata \"Clizia\", a cui Montale affida il ruolo pi\u00f9 importante. Anche in questo caso si tratta di una scelta simbolica, poich\u00e9 dietro il suo nome c\u2019\u00e8 quello di \"Irma Brandeis\". Lo pseudonimo \u00e8 tratto dal mito presente nel IV libro delle Metamorfosi di Ovidio, in cui viene raccontata la storia della omonima ninfa, perdutamente innamorata del dio Apollo.\nIl collegamento \u00e8 evidente nei versi di un'altra raccolta dal nome \"La bufera e altro \" nella poesia \"La primavera hitleriana\": \nClizia si manifesta prima come una donna terrena poi come vera e propria messaggera divina, l\u2019unica creatura in grado di ristabilire i valori messi in crisi dalla guerra.\nIn particolare sempre all\u2019interno dello stesso componimento ci sembra essere perfino un collegamento con la figura di Beatrice presente nei sonetti di Dante, cosa che sembrerebbe essere confermata dal riferimento nell\u2019epigrafe a un verso a lui attribuito: \u201c\"N\u00e9 quella ch\u2019a veder lo sol si gira\u2026/ Dante (?) a Giovanni Quirini\"\u201d.\nMontale nel personaggio di Clizia racchiude l\u2019emblema allegorico della religione, ma interpretato in chiave laica dal momento che coincide con quella delle lettere. \nL\u2019autore, in opposizione a quest\u2019ultima, propone la figura di \"Volpe\", ovvero la poetessa Maria Luisa Spaziani. I \"Madrigali privati\", a lei dedicati, sono frutto della delusione in seguito all\u2019avvento di \"Adolf Hitler\" e all\u2019esito negativo della guerra. Venuta meno la possibilit\u00e0 di riscatto dei valori della civilt\u00e0, stavolta la donna rappresenta un amore concreto e pi\u00f9 passionale, tutt\u2019altro che spirituale.\n\"Mosca\" \u00e8 nella realt\u00e0 Drusilla Tanzi, la vera compagna di vita di Montale, la cui morte lo segna profondamente e a cui dedica in \"Xenia\" la poesia \"'Ho sceso, dandoti il braccio, almeno un milione di scale\"'. Quest\u2019ultima infatti si apre con il senso di mancanza e di perdita provocata dalla scomparsa della donna: nel corso della loro vita passata insieme hanno sceso milioni di scale e ora che non c\u2019\u00e8 pi\u00f9 al suo fianco avverte una sensazione di vuoto. Dalla moglie l\u2019autore dichiara di aver appreso la vera arte di vedere, che non consiste nel credere alla superficie visibile delle cose, ma nel guardare in profondit\u00e0.\nAltri personaggi femminili rilevanti sono Esterina Rossi, la madre Giuseppina Ricci e la sorella Marianna, e l'\"ultima musa\", Margherita Dalmati."}
{"id": "2412206", "revid": "2221578", "url": "https://it.wikipedia.org/wiki?curid=2412206", "title": "Meridian (Idaho)", "text": "Meridian \u00e8 una citt\u00e0 degli Stati Uniti d'America, nella contea di Ada, nello Stato dell'Idaho.\nMeridian fa parte dell'area metropolitana della capitale Boise. \u00c8 la citt\u00e0 con il pi\u00f9 alto tasso di crescita demografica dell'Idaho. Nel 2000 contava 34.919 abitanti, nel 2007 64.645, nel 2020 117.635."}
{"id": "2412207", "revid": "371529", "url": "https://it.wikipedia.org/wiki?curid=2412207", "title": "The Essential Emerson, Lake &amp; Palmer", "text": "The Essential Emerson, Lake &amp; Palmer \u00e8 una compilation in doppio CD del gruppo progressive rock Emerson, Lake &amp; Palmer. Raccoglie gran parte dei loro brani pi\u00f9 famosi ed \u00e8 stata pubblicata nel 2007.\nTracce.\nDisco 1\nDisco 2"}
{"id": "2412211", "revid": "812894", "url": "https://it.wikipedia.org/wiki?curid=2412211", "title": "Jumanos", "text": "I Jumanos erano un popolo indiano originario del territorio di Sonora (in Messico), del Texas (negli Stati Uniti) e dei territori circostanti. Utilizzavano un linguaggio della famiglia uto-azteca e vivevano principalmente con la coltivazione di mais, zucche, zucchine, meloni e fichi."}
{"id": "2412213", "revid": "416175", "url": "https://it.wikipedia.org/wiki?curid=2412213", "title": "Episodi de I Cesaroni (seconda stagione)", "text": "La seconda stagione della serie televisiva I Cesaroni \u00e8 andata in onda dal 1\u00ba febbraio all'8 maggio 2008 ed \u00e8 composta da 26 episodi. Poco dopo la trasmissione dell'ultimo episodio, il 15 e 22 maggio 2008, \u00e8 stato trasmesso su Canale 5 \"Ricapitolando\", il riassunto in due puntate di circa un'ora l'una della seconda stagione.\n\"Se la bomba non scoppia\".\nTrama.\nLe vacanze estive sono finite. Lucia ha degli strani malesseri e pensa di essere incinta. Vorrebbe per\u00f2 prima capire se Giulio sarebbe felice di avere un altro figlio, ma l'uomo fraintende e pensa che ad aspettare un bambino sia Stefania.\nAlice conosce Umberto in un negozio di ottica e ne rimane piacevolmente colpita.\nMarco ed Eva per una pura coincidenza si incontrano in un paese sul lago di Garda, dove Marco si era recato, di nascosto dalla famiglia, in compagnia di Rachele: Eva e Rachele hanno una vivace discussione e la ragazza finisce poi per litigare anche con Marco. L'episodio finisce con un flashback dell'ultima puntata della prima serie: Marco ed Eva si erano ritrovati sullo stesso traghetto, ma mentre Marco la stava per raggiungere, ha incontrato Rachele. Il flashback continuava con l'immagine di Eva in partenza per Milano, dove avrebbe raggiunto suo padre.\n\"Oste ascendente vergine\".\nTrama.\nPamela si presenta in bottiglieria, irritata con Cesare dopo la sua fuga dal luogo di villeggiatura in cui erano andati insieme. Cesare le risponde di non amarla pi\u00f9, ma poco dopo confessa il vero motivo a Giulio e a Ezio: \u00e8 ancora vergine e se ne vergogna. Per superare quest'ostacolo viene convinto dagli amici a \"sbloccarsi\" prima con una prostituta, ma nemmeno con quest'ultima riesce a risolvere il suo problema. Mentre se ne va rincasa Pamela, che \u00e8 infelicemente coinquilina dell'altra donna, e litiga con Cesare perch\u00e9 pensa sia un mascalzone.\nEva conosce una nuova compagna di classe, Carlotta, e lega subito con lei. La ragazza convince la giovane Cudicini a posare nuda per un famoso fotografo. Marco \u00e8 ancora innamorato della sorellastra, per questo lascia definitivamente Rachele, e, venuto a conoscenza del servizio fotografico, irrompe sul set e porta via di peso la ragazza, nonostante Eva gli urli di lasciarle vivere la sua vita senza immischiarsi.\n\"Vicini, troppo vicini\".\nTrama.\nI Barilon, trasferitisi da Padova a Roma, diventano i nuovi vicini di casa dei Cesaroni. Antonio apre un negozio vicino alla bottiglieria e provoca non pochi grattacapi ai fratelli Cesaroni, riuscendo addirittura a scucire con l'inganno del denaro all'avarissimo Cesare. Anche Lorenzo mette in seria difficolt\u00e0 Rudi, ma poi il giovane Cesaroni riesce a riscattarsi.\nMarco, per vendicarsi di Walter che ha fatto spargere la voce di aver fatto sesso con Eva, fa credere a tutti che l'amico sia gay. Walter prima si arrabbia ma subito dopo nota di essere trattato meglio dalle donne e cos\u00ec sta al gioco, fino a quando Giulio lo trova mezzo nudo sul letto della figlia e lo caccia di casa. Intanto Marco confida a Eva di aver lasciato Rachele.\n\"Ci vorrebbe un amico\".\nTrama.\nMalgrado gli innumerevoli tentativi Lucia non riesce a rimanere incinta e Giulio, molto preoccupato, pensa di avere problemi di fertilit\u00e0. Marco vuole migliorare i rapporti con Eva e dopo averle mostrato delle foto in cui erano felici la invita a cena e lei accetta. Walter nel frattempo fraintende l'atteggiamento della giovane Cudicini e si illude di avere una speranza con lei, perci\u00f2 convince Marco a essere sostituito alla cena. Walter, per fare una sorpresa alla ragazza, vorrebbe far arrivare al ristorante una cassa con lui dentro e uscire con dei fiori in mano. Tuttavia, mentre \u00e8 nella cassa e sta per essere caricato sul furgone, sente parlare Eva che confida a Carlotta di amare Marco da pi\u00f9 di un anno e di non essere riuscita a dimenticarlo in nessun modo. Walter allora cerca di avvisare l'autista ma sviene perch\u00e9 soffre di claustrofobia. L'autista consegna erroneamente la cassa con dentro Walter al negozio di Barilon e un water al ristorante. Eva apre la cassa, trova il sanitario ed esce ferita e disperata dal ristorante. Walter, dopo essere stato aiutato da Marco a uscire dalla cassa non tenter\u00e0 pi\u00f9 di sedurre Eva e rivela ci\u00f2 che aveva sentito all'amico che corre al ristorante ma non trova la ragazza. Eva infatti sta camminando per Roma e si ferma vicino a un ponte del Tevere e, dopo aver strappato le foto che gli aveva dato Marco, si appoggia a una cabina fotografica e inizia a piangere, dentro la cabina c'\u00e8 Marco e dopo essersi abbracciati i due iniziano a baciarsi appassionatamente.\nIntanto a scuola Budino viene preso di mira da Lazzaro Marchitelli, un terribile insegnante di ginnastica, che spesso lo umilia perch\u00e9 non \u00e8 in grado di svolgere alcuni esercizi fisici.\n\"Sogno di un mattino di mezz'autunno\".\nTrama.\nLucia e Stefania si iscrivono a un corso di recitazione e Giulio, influenzato da Ezio, si ingelosisce perch\u00e9 teme che l'ambiente dello spettacolo possa compromettere il suo matrimonio.\nNel frattempo, Carlotta mette a disposizione di Marco ed Eva una sua casa affinch\u00e9 possano tranquillamente avere un momento di intimit\u00e0, ma i due ragazzi si sentono come costretti a fare la loro prima volta e se ne vanno. Carlotta con l'aiuto di Walter rimette in ordine la casa, tra i due giovani per\u00f2 scocca una scintilla e finiscono col fare l'amore. Marco ed Eva, giunti in teatro per vedere il provino di Lucia, rimangono chiusi dentro l'edificio e l\u00ec, dopo aver giocato a inseguirsi nel palco, fanno l'amore.\nIntanto Cesare e Gabriella frequentano, senza fortuna, un corso di autostima per poter trovare il coraggio di affrontare, rispettivamente, i loro amati Pamela e Augusto.\n\"Tre giorni da cani\".\nTrama.\nMalgioglio, il cane dei Barilon, viene inavvertitamente investito da Cesare, il quale cerca di nascondere a tutti quello che \u00e8 successo. Giulio ed Ezio fraintendono e sospettano che l'oste abbia invece ucciso un uomo.\nIntanto, Alice fa da baby-sitter al fratello di Umberto, il ragazzo di cui si \u00e8 innamorata. Si arrabbia con Umberto quando scopre che il ragazzo l'ha solo usata per badare il fratellino mentre usciva con altre ragazze.\nA scuola lo psicologo chiede a ogni ragazzo com'\u00e8 stata la sua prima volta: mentre Walter fa il colloquio, legge la scheda di Carlotta pensando tuttavia che sia quella di Eva. Va poi a raccontare a Marco ci\u00f2 che ha letto cio\u00e8 che la prima volta di Eva non \u00e8 stata con il Cesaroni ma con un ragazzo di Milano, cosa non vera. Quella notte, Marco e Eva sono da soli nel giardino di casa che si fanno le coccole e proprio quando Marco sta per darle un ciondolo a forma di cuore che ha comprato per lei, Eva comincia a parlare di Milano e Marco ripensando a ci\u00f2 che gli ha detto Walter ha una visione di Christian che fa l'amore con Eva: il solo pensiero lo fa rabbrividire e arrabbiare, cos\u00ec rientra in casa con la ragazza. Il pomeriggio dopo Marco evita Eva per tutta la giornata, nonostante la ragazza lo cerchi, e si ritrova davanti la vetrina del negozio dove ha comprato il ciondolo, li vicino c'\u00e8 una bar dove una cameriera di nome Giada chiede a Marco di aiutarla con i vassoi da portare nel palazzo accanto e lui accetta ma mentre sono nell'ascensore questo si blocca, i due cominciano a parlare e Giada ci prova con Marco ma lui la respinge dicendole di aver trovato il suo amore e di non volerla perdere per niente al mondo e dopo averglielo detto l'ascensore riparte. Marco quella stessa sera regala a Eva, che era preoccupatissima per lui, il ciondolo che lei accetta con gioia riempiendo di baci il ragazzo e il giorno dopo a scuola il disguido viene risolto.\n\"Provaci ancora, Ezio\".\nTrama.\nStefania \u00e8 arrabbiatissima con Ezio perch\u00e9 si \u00e8 addormentato mentre facevano l'amore. Lucia, nonostante Giulio glielo avesse sconsigliato, si intromette e peggiora la situazione: Ezio fraintende l'interessamento di Lucia pensando si sia innamorata di lui e poi vengono scoperti da Giulio e Stefania in una posa casualmente un po' spinta. Pur avendo capito che si tratta di un malinteso, per dare una lezione a Lucia, le fanno credere di essere convinti del tradimento e fanno finta di andar via. Alla fine tutto si chiarisce e le coppie si riavvicinano.\nJolanda cura la rubrica \"L'angolo delle dottoressa Amore\", in forma anonima, nel giornalino della scuola che dirige assieme ad Alice. Quando un ammiratore chiede all'autrice un appuntamento, lei manda Alice al suo posto perch\u00e9 si vergogna troppo. Alice scopre che il ragazzo \u00e8 Umberto e, nonostante sappia piaccia anche a Jolanda, approfitta della situazione, ma poi si pente facendo pubblica ammenda per ricucire la rottura con la sua migliore amica, anche se questo le coster\u00e0 la stima di Umberto. Marco e Eva continuano con la loro storia di nascosto: mentre stanno per fare l'amore in bagno, Marco dimentica di chiudere la porta a chiave, Rudi entra e per poco non scopre la loro storia. Eva, senza volerlo, d\u00e0 il testo per una nuova canzone per Marco.\n\"Vuoi ballare con me?\".\nTrama.\nGiulio ha sempre millantato di essere un grande ballerino, cos\u00ec Lucia vorrebbe partecipare a una gara di ballo, ma il marito rifiuta portando come scusa un fioretto. Ma la donna ci tiene particolarmente a partecipare alla manifestazione, cos\u00ec segretamente il Cesaroni prende lezioni di tango, e pure Lucia si prepara di nascosto per partecipare alla gara con Barilon.\nCarlotta fatica a mantenere segreto a Pivian la sua relazione con Walter e chiede spesso aiuto a Marco ed Eva, che non hanno perci\u00f2 tempo per la loro intimit\u00e0.\n\"Un week-end da incorniciare\".\nTrama.\nGiulio e Lucia vanno in un agriturismo per trascorrere un week end romantico da soli, sfortunatamente anche gli odiati vicini Barilon hanno prenotato nello stesso luogo, per cui la vacanza diventa un incubo.\nApprofittando della lontananza dei genitori, Marco ed Eva vorrebbero godere il loro rapporto in tranquillit\u00e0, ma Walter organizza un mega-party a casa Cesaroni rovinando i progetti degli innamorati. Carlotta e Walter, dopo un'incomprensione, finalmente decidono di vivere a pieno la loro storia, e la ragazza lascia definitivamente Pivian.\nStefania vorrebbe adottare un bambino e pensa che anche Ezio lo voglia, ma l'uomo, almeno all'inizio, \u00e8 contrario all'idea ma non riesce a opporsi apertamente alla proposta della moglie.\n\"La posta del cuore\".\nTrama.\nGiulio, Lucia, Stefania ed Ezio fanno un patto: ciascuno di loro potr\u00e0 uscire con un proprio idolo qualora se ne presentasse l'occasione. Giulio ne approfitta per raccontare agli altri di aver baciato Alena \u0160eredov\u00e1. Sicuri che sia una bugia, Cesare ed Ezio lo fanno partecipare al programma \"C'\u00e8 posta per te\" di Maria De Filippi, dove la Seredova in persona sbugiarda il povero Giulio. Sar\u00e0 per\u00f2 proprio la Seredova ad aiutarlo nel prendersi una rivincita.\nGabriella sospetta che in casa Cesaroni sia scoppiato l'amore tra i fratellastri. Prima punta gli occhi su Marco ed Eva, poi vede Rudi e Alice baciarsi.\nMarco e Eva approfittano dell'assenza dei genitori facendo l'amore nel loro letto matrimoniale, dove si addormentano. I coniugi, rientrati all'alba, sorprendono i due ragazzi in una inequivocabile situazione. Per Giulio \u00e8 un colpo al cuore.\n\"Il cuore del problema\".\nTrama.\nGiulio finisce in ospedale per un malore. Mentre Lucia lo assiste premurosamente, l'uomo sogna di essere in paradiso con Cesare, Antonio Barilon e Marta. Cesare ed Ezio hanno paura che Giulio muoia sotto i ferri, cos\u00ec fanno di tutto per distrarre il medico di turno affinch\u00e9 non operi. Fortunatamente Giulio si risveglia grazie solamente alla cura farmacologica. Rudi, Mimmo e Alice credono di essere responsabili dell'attacco, ma Marco ed Eva confessano che sono loro la causa del malessere di Giulio e rivelano a tutti il loro amore.\n\"A Londra con amore\".\nTrama.\nMentre Giulio \u00e8 ricoverato all'ospedale, cresce la tensione in casa Cesaroni per colpa della relazione tra Marco ed Eva. I due ragazzi si interrogano sul loro futuro: Eva vorrebbe andare a vivere con il ragazzo, pagando l'affitto con i soldi che il padre le ha dato per l'universit\u00e0. Marco per\u00f2, non sopporta pi\u00f9 la tensione che si \u00e8 creata in famiglia e venendo a sapere che Eva ha rinunciato al suo sogno di diventare giornalista pur di stare con lui, parte di nascosto da solo per Londra.\nGabriella \u00e8 un po' sorda, e questo le crea parecchi problemi.\n\"La chiave inglese\".\nTrama.\nEva \u00e8 sempre pi\u00f9 disperata: non riesce a contattare Marco in alcuna maniera. Lucia e Giulio le nascondono di essere in contatto con Marco, cosa che viene scoperta lo stesso da Eva che accusa ingiustamente i genitori di averlo cacciato, perch\u00e9 non sa che \u00e8 stato Marco a decidere, di propria iniziativa, l'allontanamento. Con l'aiuto di Alice, per\u00f2, scopre dove si trova esattamente il ragazzo e decide di partire per Londra. L'incontro per\u00f2 non \u00e8 come lei si aspettava. Marco resta a Londra nonostante la ragazza lo supplichi di rientrare a Roma con lei.\nCesare e Giulio litigano per una questione di eredit\u00e0, cos\u00ec tanto che il fratello maggiore pensa sia giunto il momento di separarsi definitivamente. Il motivo del contrasto \u00e8 per\u00f2 vano, cos\u00ec Giulio per riappacificarsi con il fratello compra, con soldi vinti al lotto, un vigneto in cui produrranno il vino per la bottiglieria: il \"Senz'amarezza\".\n\"Fuori gioco\".\nTrama.\nGiulio, Ezio e Cesare organizzano come ogni anno una partita di calcio Garbatella-San Paolo. Lucia, molto preoccupata per le condizioni di salute del marito, lo convince a rinunciare. Quando si viene a sapere che anche alcuni giocatori della Roma parteciperanno all'incontro, la rinuncia diventa troppo pesante per Giulio e cos\u00ec Lucia accetta la decisione del marito di giocare.\nRudi e Alice, per evitare che Eva si trasferisca a Milano dal padre, inventano per lei un anonimo ammiratore ma Walter e Carlotta credono che sia Fernando. \n\"L'erba voglio\".\nTrama.\nLucia ritorna a lavorare a scuola. Nella classe in cui insegna per\u00f2 c'\u00e8 un episodio di bullismo e perci\u00f2 decide di usare dei nuovi metodi educativi. La situazione non sembra migliorare e i genitori degli alunni, soprattutto Germana Barilon, vorrebbero che la donna fosse licenziata. \nCesare, per non buttare via diverse scatolette di sardine, bench\u00e9 scadute, se le mangia e inevitabilmente ha un'intossicazione alimentare. Giulio ed Ezio, pensando che il suo malessere sia dovuto ad una crisi di astinenza da droghe, decidono di aiutarlo ma finiscono solo per cacciarsi nei guai.\nAlice \u00e8 sempre pi\u00f9 determinata a conquistare Umberto e decide di andare alla sua festa in discoteca: ma dato che la madre non \u00e8 d'accordo, la ragazza decide di farsi accompagnare da Eva. Umberto, per\u00f2, in discoteca si mostra pi\u00f9 interessato alla maggiore delle sorelle Cudicini.\n\"Amore che vieni, amore che vai\".\nTrama.\nCesare incontra casualmente Pamela e decide di confessarle il motivo per cui l'ha abbandonata. L'oste cerca consigli amorosi da Lucia e Gabriella, ma alla fine segue lo strampalato suggerimento di Giulio: si traveste e si finge cliente di Pamela, riuscendo finalmente a fare l'amore con lei. Pamela per\u00f2 si innamora dell'alter ego di Cesare e decide di lasciare il vero Cesaroni.\nEva, al ristorante con Carlotta, conosce Alex, lo chef. Tra i due c'\u00e8 qualche attrito, ma il giorno dopo i due si conoscono meglio, si piacciono e trascorrono la notte insieme. Eva, al suo ritorno a casa la mattina successiva, ritrova Marco tornato da Londra apposta per lei. La ragazza non \u00e8 per niente contenta di rivederlo e gli rinfaccia tutta la sofferenza che ha provato per colpa sua respingendolo malissimo.\n\"Che brutto affare\".\nTrama.\nEzio convince Giulio e Cesare ad aprire con lui un negozio ambulante di panini e vino. Gli affari vanno a gonfie vele fino a quando Ezio, istigato da Barilon, pretende la maggior parte degli utili scatenando una guerra tra i soci. Il padovano approfitta della bagarre per aprire a sua volta un altro baracchino insieme a Lucia e Stefania.\nRudi e Alice aiutano Mimmo a vendicarsi dei soprusi del bullo Rodrigo, a cui tutti i giorni il piccolo Cesaroni deve consegnare la merenda.\nEva lascia Alex perch\u00e9 \u00e8 ancora innamorata di Marco, ma dopo la sua scenata di gelosia decide di rompere anche con lui.\n\"L'amico immaginario\".\nTrama.\nA causa di un incidente in bottiglieria un cliente perde la memoria e cos\u00ec Giulio \u00e8 costretto, per paura di azioni legali, ad accogliere in casa lo smemorato. Gli danno un nome fittizio, Francesco (prendendo spunto da Totti), e l'uomo, ben presto, conquista la simpatia di tutta la famiglia. Cesare ed Ezio, intanto, ne scoprono la vera identit\u00e0 e anche le inclinazioni: Francesco si chiama Oreste ed \u00e8 omosessuale.\nEva e Marco continuano a ignorarsi, e la loro crisi mette sotto pressione anche Walter e Carlotta.\n\"Sogno o son Giulio\".\nTrama.\nConsigliati dal medico, che teme un nuovo trauma, i Cesaroni assecondano lo smemorato Francesco che ora, dopo aver battuto ancora la testa, si crede Giulio. L'uomo usurpa il posto dell'oste a casa, in bottiglieria e anche accanto a Lucia, che per\u00f2 argina le sue pretese millantando una crisi coniugale. Un'ultima pesante caduta restituisce la memoria all'uomo. I giorni trascorsi con i Cesaroni inoltre gli restituiscono la voglia di vivere che aveva perso per una delusione amorosa e per la quale aveva tentato il suicidio in bottiglieria.\nNel frattempo la lotta tra Eva e Marco si fa sempre pi\u00f9 aspra, i due ragazzi non fanno altro che farsi dispetti a vicenda, e si placa solo dopo un duro intervento di Giulio.\n\"Ricominciamo\".\nTrama.\nCesare millanta di essere un grande nuotatore per incoraggiare il piccolo Mimmo a seguire i corsi di nuoto. In piscina per\u00f2 \u00e8 costretto a confessare di temere l'acqua pi\u00f9 del nipote e se ne tiene lontano. Di fronte alla difficolt\u00e0 di Mimmo durante la gara di nuoto, Cesare per\u00f2 non esita a tuffarsi per soccorrere il nipote e alla fine della gara perde il costume facendo una figuraccia davanti a tutti.\nLucia e Giulio, intanto, cercano di star vicini a Eva e Marco ancora sofferenti per la fine della loro storia. Marco, dopo aver discusso con Francesca, la ragazza che il padre gli ha accollato per dimenticare Eva, capisce di amare ancora la ex, ma la maggiore delle sorelle Cudicini nel frattempo ha ripreso la sua relazione con Alex.\n\"I segreti sono come i cereali nel latte\".\nTrama.\nI Cesaroni hanno tutti dei piccoli segreti. Lucia non ha il coraggio di confessare a Stefania che \u00e8 stata lei a lanciarle un gavettone che le ha fatto perdere l'incontro tanto agognato con un famoso scrittore, per farsi perdonare per\u00f2, invier\u00e0 il romanzo dell'amica...\n Giulio ed Ezio pensano che Cesare nasconda loro il suo vizio del gioco. Eva, a sua volta, non riesce a raccontare di lei e Alex a Marco. Anche il piccolo Mimmo \u00e8 disposto a sopportare il mal di denti, pur di non andare dal dentista.\n\"Playback\".\nTrama.\nIn bottiglieria, deserta perch\u00e9 tutti nel quartiere sono alla processione di San Saverio, cade un lampadario che sfiora Cesare. L'oste ritiene di essere un miracolato e subisce un'improvvisa conversione, facendo preoccupare non poco Giulio. Tuttavia non ci mette molto a truffare i fedeli, convinti per colpa di Ezio che la statua del santo collocata nel negozio parli, e i due quando vengono scoperti rischiano di finire in prigione.\nLucia rompe malauguratamente la chitarra di Marco e il ragazzo interpreta tale incidente come un segno e perci\u00f2 vorrebbe smettere con la musica. Ma Lucia, con l'aiuto delle nuove tecnologie, riesce a farlo desistere.\nAlice, per far colpo su Umberto, vorrebbe farsi vedere insieme a Walter. La giovane Cudicini per\u00f2 ha un'improvvisa infatuazione per l'amico e cos\u00ec tenta di far lasciare Walter e Carlotta. \n\"Ma quant'\u00e8 dura la salita\".\nTrama.\nSta per avverarsi il grande sogno calcistico dei Cesaroni: la Romulana \u00e8 arrivata in finale del campionato e potrebbe fare il salto di categoria. Giulio usa mezzi leciti e illeciti per arrivare alla vittoria, mentre Cesare, spaventato dai costi che comporta il passaggio della squadra alla categoria superiore, tenta di sabotare le partite.\nMarco, intanto, \u00e8 stato convocato per un'intervista alla radio ma, a causa della partita della Romulana, perde la voce e cos\u00ec manda Walter al suo posto.\nEzio apre un autolavaggio con ragazze in bikini, mandando su tutte le furie Stefania.\n\"Tutti per uno\".\nTrama.\nGiulio e Cesare pensano che Ezio sia stato contagiato da don Luciano, il parroco appena tornato dall'Africa, e abbia contratto l'ebola. I tre amici, che affrontano la cosa con il solito piglio confuso, ritengono di essere tutti infetti e si chiudono in bottiglieria, ubriacandosi e attendendo la morte. Grazie all'intervento di Lucia e Stefania, i tre comprendono l'errore in cui sono caduti.\nIntanto Alex chiede a Eva di trasferirsi con lui a New York.\nLucia crede che l'uomo con cui si vede la madre sia il suo vero padre biologico, in realt\u00e0 Gabriella si vergogna di dirle che \u00e8 un medico che le fa iniezioni di botulino contro le rughe.\n\"Crescere, che fatica!\".\nTrama.\nRudi, promosso solo perch\u00e9 nessun professore vuole riaverlo come studente, non accetta n\u00e9 di andare a ripetizione n\u00e9 di lavorare in bottiglieria per tutta l'estate. Cos\u00ec si rivolge ai Servizi Sociali per chiedere aiuto, facendo finta di essere maltrattato dalla famiglia. L'intervento dell'assistente sociale per\u00f2 permette a Giulio di dare una bella lezione al figlio.\nIntanto Lucia cerca di impedire l'iscrizione di Eva alla Columbia University perch\u00e9 non vuole che la figlia se ne vada.\nWalter pensa di aver messo incinta Carlotta e le chiede di sposarlo.\n\"Prova di maturit\u00e0\".\nTrama.\nArrivato luglio, Walter organizza, senza successo, vari espedienti per passare l'esame di stato senza studiare, fortunatamente Eva d\u00e0 una mano agli amici cos\u00ec Eva, Marco, Carlotta e Walter vengono promossi rispettivamente con 100, 78, 60 e 60, lasciando il liceo diplomati.&lt;br&gt;\nAlice, sbollita la rabbia nei confronti di Umberto, lo bacia.&lt;br&gt;\nCesare parte per la Francia in cerca di Pamela.&lt;br&gt;\nLucia e Stefania hanno l'occasione di partire per una settimana di vacanza nel Salento, in Puglia, ma scoprono che il luogo di villeggiatura \u00e8 un campo di nudisti.&lt;br&gt;\nGiulio e Ezio fanno una sorpresa alle proprie mogli e cos\u00ec partono anche loro per la Puglia e lasciano la casa libera ai ragazzi: durante i festeggiamenti per la fine della maturit\u00e0, Marco trova la lettera di ammissione all'accademia musicale sulla porta della sua stanza. Gli manca per\u00f2 il coraggio di aprirla, cos\u00ec la fa leggere a Eva. Si viene dunque a sapere che Marco \u00e8 stato ammesso e, trasportati dalla felicit\u00e0, i due si baciano, per poi fare l'amore. Quando Alex va a cercare Eva, i due ragazzi stavano scendendo di sotto e Marco assiste a una conversazione tra Eva e Alex e capisce che ora tocca a lei scegliere fra l'uomo che ama, Marco, e quello che le d\u00e0 sicurezza e un futuro tranquillo, Alex."}
{"id": "2412216", "revid": "1086846", "url": "https://it.wikipedia.org/wiki?curid=2412216", "title": "Torino Calcio 1993-1994", "text": "Questa voce raccoglie le informazioni riguardanti il Torino Calcio nelle competizioni ufficiali della stagione 1993-1994.\nMaglie e sponsor.\nNel 1993-1994, il Torino ebbe come sponsor tecnico Lotto, mentre lo sponsor principale fu Beretta."}
{"id": "2412220", "revid": "287204", "url": "https://it.wikipedia.org/wiki?curid=2412220", "title": "Episodi de I Cesaroni (terza stagione)", "text": "La terza stagione della serie televisiva I Cesaroni \u00e8 andata in onda su Canale 5 dal 6 febbraio al 25 maggio 2009 ed \u00e8 composta da 29 episodi.\n\"Lotta senza il quartiere\".\nTrama.\nAndreolli, il proprietario di alcuni edifici della Garbatella tra cui la bottiglieria Cesaroni e il negozio di Barilon, non ha soldi sufficienti per ristrutturare gli immobili ed \u00e8 quindi costretto a venderli per far posto ad un centro commerciale. Cos\u00ec, Lucia organizza uno spettacolo di spogliarellisti a pagamento, in modo da trovare i soldi per i lavori. Cesare, Giulio ed Ezio, nel frattempo, vengono ricattati e perci\u00f2 hanno il compito di far saltare lo spettacolo. In realt\u00e0 fanno solo finta di sabotare la serata e nascondono temporaneamente gli strip-men in modo da far credere al loro ricattatore di essere riusciti nel misfatto. Cos\u00ec una volta fattosi consegnare le prove che li compromettevano, i tre vanno a recuperare gli spogliarellisti ma non li trovano e sono costretti a sostituirli, ottenendo un incredibile successo e salvando i profitti per la ristrutturazione degli edifici.\nWalter deve fare i conti col padre di Carlotta, che lo ha trovato nudo a casa sua poco prima di fare l'amore con la ragazza. Inoltre Walter, dopo aver incontrato Andreolli, affitta da lui un magazzino dove va a vivere perch\u00e9 si sente troppo sotto pressione a casa dei genitori.\nMarco torna a casa accompagnato dalla collega cantante Tamara, con la quale deve incidere delle canzoni.\nEva ritorna segretamente a Roma da New York perch\u00e9 si \u00e8 lasciata con Alex.\n\"Garbatella calibro 9\".\nTrama.\nEzio, per fare uno scherzo a Giulio e Cesare, organizza con Barilon una finta rapina in bottiglieria. Lo scherzo per\u00f2 gli si ritorce contro e viene arrestato dai carabinieri per procurato allarme. In prigione inavvertitamente d\u00e0 una dritta ad un vero rapinatore. Poco dopo la loro liberazione, il malvivente si presenta in bottiglieria ma Ezio riesce fortuitamente a sventare la rapina.\nNel frattempo Rudi e Alice, al primo giorno di liceo, cercano senza successo di ambientarsi. Regina fa un dispetto ad Alice che le causa un diverbio con Umberto. Il ragazzo d\u00e0 un pugno a Rudi, intervenuto per difendere la sorella, e viene sospeso. Ulrico, fratello di Umberto e bullo della scuola, minaccia il Cesaroni di rendergli la vita impossibile al liceo.\nTamara, con i suoi strani gusti e modi, diventa un problema in casa Cesaroni. Lucia riesce a farla sloggiare ma anche Marco va con lei. I due si trasferiscono nel magazzino di Walter, il quale mal sopporta la ragazza. Alla fine Lucia riesce a far tornare il giovane a casa Cesaroni.\nEva, rientrata di nascosto dalla famiglia a Roma, lavora in un supermercato per guadagnarsi da vivere.\n\"Porchetta e porcellana\".\nTrama.\nCesare viene informato della morte di Pamela e ritira l'urna con le sue ceneri all'aeroporto. Inoltre viene a sapere che la donna aveva una figlia, Matilde. L'oste accoglie a casa sua la bambina, grazie alla quale pu\u00f2 incassare, dopo il periodo di un anno, i due milioni di euro dell'eredit\u00e0 di Pamela. La donna in realt\u00e0 non \u00e8 morta, \u00e8 stata proprio lei ad organizzare la messinscena per dare la custodia della figlia a Cesare.\nEva, dopo essere rientrata dagli Stati Uniti, abita presso la casa al Tevere di Carlotta all'insaputa dei suoi amici e parenti. Nel frattempo Walter \u00e8 molto nervoso perch\u00e9 non riesce a trascorrere del tempo con Carlotta per colpa dell'invadenza di Tamara e del fatto che Carlotta cerca di stare vicino ad Eva. Walter sospetta che la sua fidanzata abbia un amante e quindi si presenta improvvisamente alla casa al Tevere. Eva viene cos\u00ec scoperta, ritorna a casa Cesaroni e dice di aver rotto con Alex. Marco non \u00e8 per niente entusiasta del ritorno della sorellastra.\n\"Le verit\u00e0 nascoste\".\nTrama.\nLa convivenza fra Cesare e Matilde non ha un inizio confortante: il Cesaroni non riesce a essere quella figura familiare di cui ha bisogno la piccola. Con l'aiuto della famiglia di Giulio e anche di Ezio, Cesare riesce a capire pian piano che Matilde vuole un po' pi\u00f9 di considerazione nei suoi confronti. Nonostante i contrasti, dovuti anche alla sua profonda avarizia, Cesare mostra di volere bene a Matilde come se fosse sua figlia.\nCarlotta cerca di aiutare Eva ad uscire dalla delusione della rottura con Alex, per questo la invita a fare shopping e a feste e le fa conoscere nuove persone. In un flashback di Eva si vede il litigio fra lei e Alex e si scopre il motivo della rottura: la ragazza \u00e8 incinta.\nMarco e Tamara finalmente hanno l'incontro col produttore discografico, che rimane deluso dal lavoro presentato dai ragazzi. La colpa del fallimento \u00e8 dovuta solo all'incompetenza di Tamara, che nel corso dell'incontro ha subdolamente tentato di scaricare Marco, presentando una canzone scritta da lui sulla quale lei ha cantato la cover nonostante avesse promesso di non farlo, quindi lui ovviamente si sente usato e tradito. Fortunatamente il produttore riconosce i meriti del giovane Cesaroni che riesce cos\u00ec a firmare un contratto, mentre alla fine \u00e8 Tamara ad essere scaricata.\n\"I Garbatelleros\".\nTrama.\nGiulio si vede invecchiato e pensa di non essere pi\u00f9 utile alla sua famiglia. I suoi amici e parenti allora gli fanno credere che \u00e8 ancora forte come un tempo, ma i loro maldestri tentativi vengono scoperti dal Cesaroni. Giulio, nonostante in un primo momento sia amareggiato per l'inganno, capisce che la famiglia lo ritiene ancora importante anche se non ha pi\u00f9 il vigore di un tempo. Gabriella acquista una pistola e semina il panico tra Lucia, Stefania, Rudi e Alice a causa della sua imperizia nel maneggiare e custodire l'arma. Eva fa un servizio per una televisione locale, ma viene licenziata dopo essersi inventata la notizia e aver messo in ridicolo la famiglia agli occhi di tutto il quartiere. Carlotta si comporta in maniera un po' sfuggente nei confronti di Walter.\n\"Su la testa\".\nTrama.\nRudi, spaventato dai bulli, chiede a Son Sei, il nuovo bidello della scuola, di insegnargli il karate, visto che quest'ultimo a scuola \u00e8 temuto proprio per questo. Son Sei non l'ha mai imparato, ma riuscir\u00e0 lo stesso a salvare Rudi dai guai.\nNel frattempo Marco viene ingaggiato per cantare in diretta in prima serata al posto de I Cugini di Campagna, dato che il gruppo non si poteva esibire visto che un componente lo aveva lasciato. Ma Criscuolo riesce in extremis a ricucire lo strappo e a far esibire la band al posto di Marco, che rimane molto deluso e amareggiato dal comportamento del produttore.\nEzio vuole far ingelosire Stefania uscendo con Sheryl, una sua ex fidanzata statunitense, ma il suo piglio confuso fa degenerare la situazione, anche se alla fine riesce a riappacificarsi con la moglie.\n\"Il seme dell'amicizia\".\nTrama.\nLucia vuole migliorare i rapporti con i Barilon dato che Germana non si \u00e8 ancora integrata nel quartiere, per questo si offre di annaffiare i loro bonsai quando si devono assentare improvvisamente. Cesare ed Ezio non sopportano i Barilon, cos\u00ec nottetempo rubano una piantina per rovinare la nascente amicizia. Germana approfitta della situazione per spillare soldi a Giulio facendosi rimborsare molto di pi\u00f9 del costo del bonsai perso. La messinscena viene scoperta e i soldi recuperati attraverso uno stratagemma, con grande gioia di Antonio che non approvava il comportamento della moglie. Alice \u00e8 continuamente bersagliata da Regina ed \u00e8 straziata quando scopre che Jolanda \u00e8 passata dalla parte della sua acerrima nemica. Matilde si vergogna dell'aspetto e del modo di fare di Cesare, cos\u00ec a scuola racconta un sacco di bugie per nascondere la sua situazione. Alla fine si pente di quello che ha detto perch\u00e9 sa che Cesare, nonostante il suo buffo aspetto, rappresenta quel padre che non ha mai avuto prima.\n\"Il pesce pilota\".\nTrama.\nMarco vorrebbe rescindere il contratto con Criscuolo, ma il discografico lo mette alle strette dicendogli che se vuole andarsene dovr\u00e0 pagare una penale di 30.000 \u20ac. Lucia rimprovera Giulio dicendo che prima di far firmare il contratto di Criscuolo a Marco doveva leggerlo. Simona, la segretaria di Criscuolo, quando viene a sapere che lui aveva fatto quell'impiccio con il contratto di Marco, se ne va. Criscuolo alla fine \u00e8 costretto a stracciare il contratto di Marco, il quale si impegner\u00e0 a trovare un altro discografico. Carlotta restituisce l'anello di fidanzamento a Walter, il giovane fraintende e pensa che la ragazza voglia un nuovo anello, cos\u00ec cerca alcuni lavoretti per comprarlo. Eva si prepara per l'esame d'ammissione all'universit\u00e0 ma non riesce a parteciparci per via di Carlotta. Carlotta, disperata, racconta ad Eva che Walter l'ha beccata con un altro. Inoltre confida ad Eva di aver scoperto la gravidanza della amica e afferma che manterr\u00e0 il segreto. Eva, che da quando era tornata a casa cercava di recuperare un rapporto con Marco, finalmente ritrova l'amicizia del giovane Cesaroni, che fino a quel momento si era dimostrato molto freddo ed indifferente nei suoi confronti.\n\"Mutuo soccorso\".\nTrama.\nEva viene chiamata dalla redazione della rivista pi\u00f9 in voga del momento dove da archivista diventa stagista.\nA scuola, Jolanda si unisce al gruppo di Regina. Umberto e Regina si fidanzano e poi vengono nominati Mr. e Miss liceo. Regina invita tutta la scuola ad una festa in discoteca per festeggiare. Alla festa ci va anche Alice, ma vestita da pin-up e mascherata per non farsi riconoscere. Umberto prova a corteggiarla, mentre Jolanda gli fa una foto che manda a Regina per farla litigare col fidanzato.\nAlice bacia anche Rudi, cos\u00ec da far aumentare il suo prestigio agli occhi di tutta la scuola.\nIl giorno dopo, a scuola, Alice e Jolanda fanno pace.\nNel frattempo, Stefania ed Ezio cercano in tutti i modi di trovare un lavoro a Walter ma, alla fine, il padre combina un macello, acquistando un'officina troppo grande per le sue possibilit\u00e0 economiche. Walter dice alla madre che il padre \u00e8 capace solo a fare danni e per questo la donna caccia di casa il figlio.\n\"Sfido dunque sono\".\nTrama.\nStefania e Lucia si sfidano per capire chi dei loro mariti \u00e8 il migliore. Organizzano quindi delle contese tra i due mariti all'insaputa degli stessi. In realt\u00e0 Giulio ed Ezio non eccellono nelle gare e le due donne, prese da una smania agonistica, imbrogliano modificando, di nascosto all'una dall'altra, l'esito della disfida. Quando i due uomini vengono a conoscenza di questo particolare duello, decidono di organizzare uno scherzo. Con uno stratagemma le fanno salire su un cocchio a cui si mettono alla guida e lanciano i cavalli in una corsa sfrenata, facendo prender loro un grande spavento per punirle della stupidit\u00e0 della gara.\nNel frattempo, Rudi e Lorenzo, invece, cercano 250\u00a0\u20ac per comprare un motorino da Ezio cos\u00ec da poter rimorchiare. Per fare questo si fanno pagare da Stefania e Lucia che, prese dalla sfida, chiedono pi\u00f9 volte l'aiuto dei ragazzi.\nAllo stesso tempo, Eva scrive un articolo di prova per poter lavorare ad Up to You, ma quando viene respinto si sente male: dopo essere stata visitata da un dottore si scopre che il malore era dovuto alla gravidanza. Il dottore le d\u00e0 un appuntamento alle 9.00 del giorno dopo, ma la sera Eva riceve la telefonata della Zavattini, la direttrice della rivista, che le d\u00e0 appuntamento alla stessa ora. Alla fine la ragazza sceglie di andare al secondo appuntamento in cui la Zavattini le comunica che il suo comportamento e la sua grinta l'hanno stupita, tanto che decide di assumerla, cos\u00ec, dopo avere riottenuto il lavoro viene pubblicato il suo primo articolo.\nPer ultimo, Marco convince il fratello di Simona, Franco, un noto produttore, a farlo suonare la sera stessa nel suo locale. Le sue canzoni hanno successo e Marco ne \u00e8 molto felice.\n\"Scelta di campo\".\nTrama.\nMimmo entra nella squadra di calcio della sua classe facendola vincere e viene notato da un talent scout della Lazio, che lo convoca per un provino. Giulio, Cesare ed Ezio, grandi tifosi romanisti, boicottano inizialmente il provino ma poi per vari motivi si convincono che si tratti di una grande opportunit\u00e0 per tutti. Nonostante il buon esito del provino, Mimmo decide di aspettare prima di giocare in una squadra cos\u00ec importante, accontentandosi di un posto nella Romulana, la squadra di calcio della Garbatella.\nEva ha qualche problema a nascondere i sintomi derivati della gravidanza, tanto da non riuscire ad andare ai concerti di Marco. Walter si insospettisce e comincia ad indagare e allo stesso tempo trova un lavoro presso il bar dove canta Marco, anche se alla fine lo lascia per cercarne uno migliore.\nAlla fine Eva rivela di essere incinta di Alex a Marco, che rimane arrabbiato con lei, trattandola male.\n\"Siamo uomini, o gnomi?\".\nTrama.\nWalter trova un nuovo lavoro: agente di recupero crediti. Il ragazzo parte con il piede giusto risolvendo per prima cosa una difficile pratica, ma quando scopre che deve recuperare anche i debiti del padre comincia ad avere dei dubbi sull'opportunit\u00e0 del suo mestiere. Ezio, infatti, non ha mai pagato le rate del mutuo per la nuova officina a causa del continuo scialacquare di Stefania, e Walter decide cos\u00ec di lasciare il nuovo lavoro e aiutare il padre in officina finch\u00e9 il mutuo non sar\u00e0 estinto.\nI rapporti fra Marco e Simona si fanno pi\u00f9 profondi ed inoltre la ragazza sprona il giovane Cesaroni a scrivere una nuova canzone.\nMatilde convince Cesare a prendere una donna per le faccende di casa, ed individua in Gabriella la persona ideale. Per\u00f2 la donna si rivela troppo zelante per i gusti della bambina, cos\u00ec Matilde, in complicit\u00e0 col patrigno, escogita un escamotage per allontanarla.\nEva chiede a Marco di mantenere segreta la sua gravidanza. Il giovane, sbollita la rabbia iniziale, decide di aiutare la sorellastra.\n\"Roulette russa\".\nTrama.\nCesare deve pagare delle tasse arretrate e gli viene incontro il bidello Son Sei, che installa una macchina da gioco in bottiglieria, per\u00f2 Giulio inizialmente non \u00e8 d'accordo. Un giorno va Barilon a giocare e ogni volta che vince beve un bicchiere di prosecco. La mattina dopo \u00e8 ubriaco fradicio cos\u00ec dopo quella scena Giulio decide di togliere la macchinetta dalla bottiglieria, restituendo il denaro all'amico. Senza quindi nulla di guadagnato, Giulio, Cesare, Barilon, Ezio e Son Sei vanno in un casin\u00f2 dove, attraverso un sistema di gioco, riescono a vincere 60.000\u00a0\u20ac, che per\u00f2 Ezio perde alla roulette. La situazione degenera quando degli strozzini, ai quali Son Sei deve dei soldi, rapiscono Ezio. Il meccanico viene liberato e i banditi arrestati grazie al fondamentale aiuto di Barilon.\nNel frattempo, Eva intervista Esmeralda, una ragazza incinta e abbandonata dal ragazzo (stessa situazione in cui si trova lei), che vuole proseguire il suo sogno di ballerina.\nSimona e Franco vogliono produrre il primo album di Marco, che \u00e8 entusiasta per il realizzarsi del suo sogno. Marco e Simona si scoprono innamorati l'uno dell'altra e ci\u00f2 preoccupa Franco per possibili ricadute lavorative.\n\"Era mia madre\".\nTrama.\nMatilde vuole organizzare una festa in onore di Pamela, che lei crede essere stata una ricca benefattrice inserita nel jet set. Tutta la famiglia allora si interroga per decidere se dire a Matilde che in realt\u00e0 la mamma era una prostituta. Cesare pensa che non sia ancora giunto il momento per rivelarle la verit\u00e0, quindi organizza una festa danzante pagando una piccola fortuna per accontentare la bambina. Non conoscendo aristocratici, il Cesaroni chiede a \"Godiva\", \"Mani di fata\" e \"Marcellona\", tre colleghe di Pamela, di presenziare facendo finta di essere delle nobili. Le tre donne si dimostrano per\u00f2 completamente inaffidabili venendo arrestate prima del party. Fortunatamente Lucia e Stefania riescono a far partecipare dei veri nobili realizzando cos\u00ec la festa tanto desiderata da Matilde.\nRudi \u00e8 vergine e scommette con gli amici di trovarsi una ragazza con cui copulare. Quando ci riesce con Fabiana, una sua compagna di scuola, si innamora di questa, ma rimane profondamente deluso quando scopre che in realt\u00e0 \u00e8 stato solo usato dalla stessa. \nEva contatta Alex per discutere del loro bambino, ma lui si fa negare.\n\"A volte ritornano\".\nTrama.\nIn bottiglieria si presenta un tipo losco, Lojacono, che afferma di essere il padre di Matilde e che vorrebbe portarsela via con s\u00e9. Cesare, nonostante il test del DNA confermi la relazione di parentela, non vuole separarsi dalla piccola e fa di tutto per non lasciarla partire. Alla fine arriva ad un compromesso, permettendo a Lojacono di tenerla per un periodo di prova. In realt\u00e0, Lojacono \u00e8 solo un esecutore, il vero padre \u00e8 un ricco malavitoso di Cosa nostra che lo ha mandato a recuperare la bambina, e che gli ha fornito un suo capello per l'esame genetico. Lojacono rimane colpito dall'affetto che lega Cesare a Matilde e sa che il vero padre \u00e8 un individuo troppo spietato per dare lo stesso amore alla piccola, cos\u00ec prende una decisione che potrebbe costargli la vita: restituisce Matilde a Cesare. \nIntanto Carlotta si riavvicina a Walter, facendogli intendere che sarebbe disposta a ricominciare una relazione con lui, ma il giovane Masetti, dopo un tentennamento iniziale, le dice che la loro storia \u00e8 giunta al capolinea.\nNel frattempo, Eva va a Parigi per il suo primo servizio giornalistico all'estero.\n\"Danni e donne\".\nTrama.\nIn bottiglieria viene assunta una nuova affascinante cameriera, Teresa, che fa perdere la testa ad Antonio Barilon. I Cesaroni e i Masetti cercano di far rinsavire il padovano dalla sbandata amorosa e lo aiutano a riconquistare Germana, intenzionata a chiedere il divorzio dopo aver scoperto la tresca del marito.\nEva non riesce a dire alla madre di essere incinta e, a causa della panciera che indossa per nascondere la sua gravidanza, subisce un discreto distacco placentare. Il medico le consiglia un mese di assoluto riposo, cos\u00ec finge di partire per il Friuli per un servizio giornalistico, ma in realt\u00e0 si trasferisce in un residence a Roma. La Cudicini per\u00f2 sente un dolore fortissimo al ventre e telefona a Marco. Dopo la visita ospedaliera, Marco decide di portare Eva nel magazzino di Walter, dove la sorellastra potr\u00e0 tranquillamente godere del tempo necessario per guarire, e chiede all'amico e a Simona di mantenere il segreto.\nAlice va, di nascosto dalla famiglia, in discoteca vestita ancora come una pin up ma l\u00ec perde un orecchino. L'oggetto viene ritrovato da Walter il quale, per conoscere la misteriosa e affascinante cubista, le d\u00e0 appuntamento per la sua restituzione. Alice, affinch\u00e9 la madre non scoprisse questo suo lato nascosto, organizza uno stratagemma per farsi restituire l'orecchino senza farsi smascherare da Walter.\n\"Basta crederci\".\nTrama.\nRudi si comporta in maniera strana, decide di non andare pi\u00f9 a scuola e inizia a lavorare in bottiglieria con il benestare di Cesare. Giulio si arrabbia sia con il figlio che con il fratello. Cesare stesso, per non avere problemi con Giulio, decide di licenziare il nipote, il quale scappa di casa. Giulio, venuto a conoscenza che il vero motivo del malessere di Rudi \u00e8 la delusione amorosa per Fabiana, rintraccia il figlio e gli racconta di quanto anche lui abbia sofferto per la morte della madre Marta e di quanto abbia lottato per sopravvivere, fino a quando ha incontrato Lucia. Il giovane sembra aver capito la lezione e ritorna a casa.\nMatilde e Mimmo fanno una scommessa: partendo da un oggetto di poco conto, vincer\u00e0 chi riuscir\u00e0 ad ottenere, solamente attraverso il baratto, la cosa di pi\u00f9 valore. Il piccolo Cesaroni, per non perdere, imbroglia scambiando di nascosto un hard disk portatile di Marco.\nWalter conosce Barbara in discoteca e ci passa la notte insieme. Quando il fidanzato della ragazza scopre quello che \u00e8 successo manda all'aria il matrimonio. Il padre della sposa si infuria e viene quasi alle mani con Marco perch\u00e9 lo ha scambiato per Walter. Durante la colluttazione si rompe l'hard disk con tutte le canzoni del nuovo album del Cesaroni. Fortunatamente c'\u00e8 una copia di backup in un altro disco fisso, quello che per\u00f2 ha precedentemente scambiato Mimmo. Matilde viene in soccorso al cugino riuscendo miracolosamente a recuperare l'oggetto. Intanto Walter, molto confuso, chiede di sposarsi con Barbara, ma si pente poco dopo della decisione presa. Barbara gli spiega che neanche lei vuole sposarsi, anzi che tutta la storia \u00e8 stata da lei escogitata per annullare le nozze con un fidanzato che non le piaceva pi\u00f9.\n\"Ho sposato Eros\".\nTrama.\nStefania scrive \"Ho sposato Eros\", un libro erotico, usando uno pseudonimo per non farsi riconoscere. Ezio, dopo aver letto il volume, si riconosce nel protagonista e si spaventa perch\u00e9 pensa qualcuno lo abbia spiato nei suoi momenti intimi con la moglie. \u00c8 felice di scoprire che l'autrice \u00e8 Stefania e cerca allora di fornirle nuove idee per il prossimo libro. Anche Germana scopre la vera identit\u00e0 dell'autrice e minaccia Stefania di farla licenziare dalla scuola, ma Ezio escogita un piano per far desistere dai suoi propositi la signora Barilon.\nCesare e Antonio Barilon si sono fatti fare, dal proprietario del magazzino di Walter, una copia delle chiavi. Il giovane Masetti, con la complicit\u00e0 di Marco e Simona, trova uno stratagemma per farsi consegnare le chiavi in modo tale che Eva, stabilitasi di nascosto dai genitori nell'immobile, non possa venire scoperta.\nFernando, lo psicologo della scuola, chiede a Gabriella di partecipare al doppiaggio di un cartone animato di cui ha scritto la sceneggiatura. Gabriella collabora ma non \u00e8 d'accordo sul finale della storia e riesce a farlo cambiare.\n\"Campagna acquisti\".\nTrama.\nIl fisco restituisce una grossa cifra ad Ezio il quale vorrebbe usarla per comprarsi un casale in campagna. Gli amici e la moglie lo esortano ad usare il denaro per pagare il mutuo dell'officina, ma l'uomo sembra non sentire ragioni. Cos\u00ec Stefania, il marito e i Cesaroni trascorrono qualche giorno al casale per dimostrare ad Ezio quanto sia dura la vita del contadino. Infatti il meccanico ritorna sui suoi passi. Lucia invece sembra apprezzare la vita di campagna e chiede a Giulio di comprare il casale. L'oste, per nulla entusiasta della decisione, organizza una messinscena per far desistere Lucia, che per\u00f2 scopre tutto e che ha un grosso diverbio con Giulio.\nLa Zavattini dice ad Eva di ritornare a Roma per intervistare Tiziano Marrese, un atleta che solitamente non rilascia interviste a causa della eccessiva protezione di sua madre. Walter, Marco e Simona si sostituiscono alla Cudicini poich\u00e9, a causa delle sue condizioni di salute, non pu\u00f2 spostarsi dal magazzino. Alla fine dell'intervista, Marrese allunga le mani su Simona, che gli rompe in testa un vaso e scappa. Walter intanto distrae la madre dell'atleta.\nRegina ruba lo zaino di Lorenzo e ci trova dentro \"Orgoglio e pregiudizio\", che legge. La ragazza rimane cos\u00ec colpita dal libro che cambia idea sul giovane Barilon, gli restituisce lo zaino e tra i due nasce una certa simpatia.\n\"Ninnananna nonni\".\nTrama.\nGiulio e Lucia litigano da giorni per la storia del casale. Son Sei \u00e8 appena ritornato alla Garbatella e, siccome \u00e8 diventato un ricchissimo ereditiere, vuole fare un regalo ai suoi amici Giulio, Cesare ed Ezio. Lucia ne approfitta dicendogli che il pi\u00f9 grande sogno del marito \u00e8 il casale e che, per fargli una sorpresa, il Cesaroni non ne deve sapere nulla fino all'acquisto. In bottiglieria Son Sei per\u00f2 annuncia a Giulio l'intenzione di prendere il casale, mandandolo su tutte le furie. L'oste, su consiglio di Cesare ed Ezio, per capire fino a che punto Lucia \u00e8 disposta a giungere per ottenere il casolare, organizza una messinscena: Son Sei deve insidiare la Liguori. Lucia cos\u00ec, per non avere a che fare quel pesante spasimante, rinuncia all'acquisto ma viene subito a sapere che l'hanno imbrogliata. La donna, decisa a far ingelosire il marito, si vendica facendo intendere a Son Sei che sarebbe disposta a passare una notte di sesso con lui. L'ex bidello per\u00f2 ne approfitta, non dice nulla a Giulio e si presenta all'appuntamento, ma Lucia lo placa e gli racconta la verit\u00e0. Giulio, venuto a conoscenza della faccenda, raggiunge di corsa i due e molla un pugno all'uomo. Alla fine tutto si chiarisce e ritorna la pace.\nMarco \u00e8 incerto sul testo di una canzone e vorrebbe cambiarlo ma Simona \u00e8 contraria, perci\u00f2 i due hanno una litigata. Marco poi accompagna, di nascosto a Simona, Eva all'ospedale, dove le dicono che il distacco placentare si \u00e8 rimarginato. Inoltre il Cesaroni fa coraggio alla sorellastra affinch\u00e9 ritorni a casa e racconti la verit\u00e0. Il tempo trascorso con lei \u00e8 servito per ispirargli il nuovo testo della canzone e gli fa capire di quanto sia ancora innamorato di Eva. Simona, ascoltata la nuova versione della canzone, dedicata alla gioia della paternit\u00e0, intuisce i veri sentimenti di Marco e se ne va disperata. Nel frattempo Walter conosce meglio Simona e incomincia a provare qualcosa per la ragazza. Giulio e Lucia, appena rincasati, trovano Eva ad aspettarli la quale confessa la sua gravidanza. Per i due \u00e8 uno shock: mentre l'uomo \u00e8 felice e abbraccia la figlia, la madre sviene.\n\"Care mamme\".\nTrama.\nA casa Cesaroni sono tutti felici per Eva, tranne Lucia che non riesce ad accettare la gravidanza della figlia e con la quale ha diverse incomprensioni. Iva Zavattini scopre, dall'avvocato di Tiziano Marrese, che non \u00e8 stata la Cudicini a fare l'intervista all'atleta ma Simona, la quale gli ha anche rotto in testa un vaso ferendolo, perci\u00f2 la direttrice decide di licenziare la ragazza. Lucia, nel tentativo di aiutare la figlia, va a parlare con la Zavattini e le rivela la gravidanza di Eva, allora la direttrice d\u00e0 una nuova possibilit\u00e0: Eva deve scrivere una lettera alla madre in cui spiega i motivi per cui non le ha detto di essere incinta, lettera che poi sar\u00e0 pubblicata su \"Up To You\". Lucia, per non mettere alla pubblica gogna la figlia, decide di scriverla lei, ma non ci riesce. Quando Eva lo scopre, scrive lei stessa la famigerata lettera e la consegna ad Iva, licenziandosi poich\u00e9 non tollera pi\u00f9 quell'ambiente cos\u00ec cinico e riappacificandosi con la madre.\nGiulio e Cesare, impossibilitati ad andare negli Stati Uniti, mandano Ezio a cercare Alex per metterlo di fronte alle sue responsabilit\u00e0 paterne, ma il meccanico non lo trova.\nMarco, dopo la sfuriata di Simona, cerca di contattare la ragazza, ma lei si fa negare. Walter, anche se segretamente innamorato di Simona, prova a fare da paciere fra i due. Marco, dopo avere passato qualche giorno con Eva e resosi conto che la sua felicit\u00e0 \u00e8 causata dalla sorellastra, ha una discussione chiarificatrice con Simona, che scappa in lacrime per la fine della loro storia. Marco, subito dopo, torna a casa ed \u00e8 felice perch\u00e9 pensa di poter ricominciare appieno una relazione con Eva, ma ha una brutta sorpresa: Alex \u00e8 tornato.\n\"Non ho l'et\u00e0\".\nTrama.\nEva non vuole pi\u00f9 saperne di Alex e si fa negare. Il cuoco riesce finalmente a parlarle e le dice che ha avuto paura ma che ora ha capito che vuole un futuro con lei e il bambino. La ragazza per\u00f2 \u00e8 irremovibile e allora Alex si rivolge a Marco per essere aiutato a riconquistare la fiducia di Eva. Il Cesaroni, a malincuore, si adopera per ricucire lo strappo tra i due. Eva, dopo aver parlato sia con la madre che con il fratellastro, decide di dare un'altra opportunit\u00e0 ad Alex.\nCesare \u00e8 preoccupatissimo perch\u00e9 Matilde ha un fidanzatino, Achille, e cerca in ogni modo di sabotare tale relazione. Ci\u00f2 provoca accesi litigi tra la piccola e il patrigno. Alla fine Cesare capisce che sono cose della vita e smette di intromettersi.\nStefano, un architetto trentenne, salva Alice da un'aggressione in discoteca. Il giorno dopo i due si conoscono meglio, Alice rimane affascinata e incomincia ad innamorarsi di lui. Ad un successivo incontro per\u00f2 Stefano \u00e8 un po' ubriaco e depresso e tratta male la giovane Cudicini, che se ne va arrabbiata. Quando Stefano ritorna lucido cerca Alice per chiarire la faccenda: si scusa perch\u00e9 \u00e8 un brutto periodo in quanto la sua compagna l'ha lasciato portandosi via anche la figlia. I due ritornano amici.\n\"Ti amo, neanch'io\".\nTrama.\nUna sera Ezio e Stefania litigano per futili motivi. Il giorno dopo Stefania incontra per caso fuori dalla scuola Edoardo, un uomo che l'affascina perch\u00e9 corrisponde ai suoi canoni di principe azzurro. Edoardo inizia a corteggiarla mandandole dei regali. Ezio si accorge dello strano comportamento della moglie, ma crede che sia tutto un bluff organizzato da Stefania per ripicca del litigio avuto. Stefania accetta l'invito per una serata romantica nella villa di Edoardo, ma l\u00ec si accorge di quanto ama Ezio e fugge a casa. Ezio, informato della verit\u00e0, accorre alla villa dello spasimante cercando la moglie. Edoardo, per non mettere in crisi il matrimonio di Stefania, dice a Ezio che la moglie non \u00e8 mai andata a casa sua.\nAlice continua a frequentare Stefano, che la porta fuori con degli amici. La ragazza scopre cos\u00ec che l'uomo, oltre a problemi con l'ex moglie, ha anche dei problemi lavorativi. La giovane Cudicini allora l'aiuta e Stefano, finalmente, riesce a presentare un progetto vincente. L'uomo per\u00f2 si vanta con gli amici di aver fatto tutto da solo, cos\u00ec Alice, delusa, non vuole avere pi\u00f9 nulla a che fare con lui. Questa storia per\u00f2 \u00e8 servita ad aumentare nella ragazza la propria autostima e decide di smettere di travestirsi da cubista, facendosi vedere sempre per quello che \u00e8 in realt\u00e0.\nTra Walter e Simona si instaura un certo feeling. Walter per\u00f2 \u00e8 molto combattuto interiormente: da una parte vorrebbe approfondire la relazione con Simona, dall'altra ha paura che ci\u00f2 rovini l'amicizia con Marco, ex della ragazza.\n\"Padre padrone\".\nTrama.\nIn Bottiglieria si presenta l'infermiera di una clinica che porta Domenico Masetti, l'anziano padre di Ezio (che lui non vedeva da anni) immobilizzato da un ictus su una sedia a rotelle. Ezio \u00e8 costretto a prendersene cura e ad accettarlo in casa sua anche se gli ha fatto passare un'infanzia ed un'adolescenza difficili e non ha mai approvato il suo fidanzamento, poi matrimonio, con Stefania. L'uomo in realt\u00e0 non \u00e8 malato, sta solo fingendo per capire se il figlio \u00e8 disposto ad accoglierlo. Ezio per\u00f2 ha capito che si tratta di una recita, lo maltratta e Domenico allora se ne va. Ezio poi si chiarisce col padre e gli chiede scusa, quando scopre che il motivo della messinscena \u00e8 che Domenico aveva il sospetto di essere stato colpito da una grave malattia neurodegenerativa, rivelatosi poi infondato.\nMarco, Simona e Walter partono per un tour promozionale. Marco, ubriaco, scambia Simona per Eva e la bacia. Walter, vista la scena, molla un pugno all'amico urlando di essere innamorato della ragazza. Simona, dopo che si sono calmati gli animi, raggiunge Walter e dichiara di essersi anche lei innamorata di lui: ha cos\u00ec inizio la loro storia.\nAlex, per avere uno stipendio fisso con cui mantenere la nuova famiglia, si accontenta di fare lo sguattero in un ristorante. Eva gli trova un lavoro adatto alle sue capacit\u00e0, ma Selvaggia, una ragazzina viziata con cui la Cudicini ha avuto un diverbio, minaccia, attraverso l'intervento del ricco padre, di compromettere la carriera di Alex.\n\"Ancora tu\".\nTrama.\nCesare, in bottiglieria, riceve delle telefonate senza che l'interlocutore parli. Ad un certo punto, l'interlocutore parla e dice \"Sono Pamela\". Contemporaneamente, la donna parla con la sua amica Godiva spiegandole il motivo per cui ha dovuto fingersi morta: si era fidanzata con un mafioso di cui era rimasta incinta, e dopo aver partorito Matilde, l'ha affidata al collegio svizzero col tentativo di proteggerla dal padre, il quale pare sia defunto.\nDunque Pamela ritorna alla Garbatella, dove tutti la credono morta. Per non spaventare Cesare con la sua presenza ha la bizzarra idea di organizzare una seduta spiritica con la complicit\u00e0 della sua amica Godiva, che finge di essere una medium. L'effetto per\u00f2 \u00e8 esattamente il contrario, Cesare quando la vede sviene e viene portato all'ospedale. L'oste, una volta rinsavito, litiga con la donna per la bugia della sua morte. Intanto Matilde riesce a capire da sola che la madre \u00e8 ancora viva e la incontra, abbracciandola. Pamela manifesta il suo desiderio di andare a Torino e di portare Matilde con s\u00e9, ma Cesare \u00e8 contrario: alla fine la donna rimane a Roma e i due decidono che si ruoteranno nella custodia della piccola.\nSergio propone ad Eva ed Alex di trasferirsi a Milano, dove possono avere nuove opportunit\u00e0 lavorative. La ragazza \u00e8 un po' perplessa, mentre il cuoco \u00e8 entusiasta. Alex successivamente rifiuta perch\u00e9, nonostante il posto di lavoro sia prestigioso, sarebbe troppo impegnativo.\nJolanda sta organizzando una grande festa per il suo compleanno, ma anche Regina ne organizza una per la stessa sera. Alice, per aiutare l'amica, fa circolare la notizia che la misteriosa cubista (ovvero lei stessa) parteciper\u00e0 alla festa di Jolanda. Infatti la festa \u00e8 un successo e pure Regina e le sue due amiche si aggregano. Quando la ragazza mascherata arriva e sale sul palco a ballare, Regina, indispettita, le si presenta dinnanzi esortandola a togliersi la maschera. La giovane Cudicini accoglie l'invito rivelandosi a tutti. A questo punto Regina, umiliata, lascia la festa tra gli schiamazzi degli invitati che acclamano Alice a gran voce. Lorenzo la raggiunge e finalmente i due si baciano.\nEva trova il cd di Marco in un negozio e lo prende poich\u00e9 il fratellastro non gliene aveva dato una copia adducendo come scusa che Eva aveva gi\u00e0 ascoltato tutte le canzoni. Leggendo la track list scopre una canzone che non conosceva, \"A te che non sei ancora tu (Ninnananna)\", che tratta appunto la gioia della paternit\u00e0, la stessa che aveva sancito la rottura tra Simona e Marco. Eva inizia ad immaginare, con quella canzone come sottofondo musicale, il suo bambino che percorre le tappe dall'infanzia all'adolescenza: in tutte queste scene lei non invecchia e non si vede mai la presenza del padre.\n\"Diversit\u00e0 elettive\".\nTrama.\nBarilon si candida per la circoscrizione della Garbatella e anche Giulio, per non essere da meno, decide di candidarsi. Lucia, inizialmente, \u00e8 perplessa ma poi, non sopportando la boria di Germana, aiuta il marito nella campagna elettorale. Cesare ed Ezio tendono un tranello ai Barilon, perci\u00f2 Antonio \u00e8 costretto a ritirarsi. Anche Giulio ritira la sua candidatura perch\u00e9 non si sente a suo agio con l'immagine costruita per lui da Lucia. Ci\u00f2 scatena una lite fra i due perch\u00e9 l'oste \u00e8 molto deluso dal fatto che la moglie lo consideri un uomo mediocre.\nMarco partecipa alle selezioni per l'X-tour. Si scopre per\u00f2 che Criscuolo \u00e8 un membro della giuria. Franco, per evitare che l'infido discografico possa mettere i bastoni tra le ruote a Marco, gli cede la sua quota di diritti di produzione. Il Cesaroni riesce cos\u00ec a passare le selezioni.\nAlex chiede ad Eva di sposarlo, lei accetta anche se la giovane Cudicini \u00e8 un po' perplessa perch\u00e9 le sono capitate troppe cose in poco tempo ed \u00e8 un po' nervosa ad affrontare un impegno come le nozze. Gabriella la rassicura. Nel frattempo Eva ringrazia Marco per la \"Ninnananna\" composta per il nascituro.\n\"Foto di famiglia\".\nTrama.\nGiulio \u00e8 ancora arrabbiato con Lucia e si comporta in maniera molto acida con lei. La donna, che ha cercato in diverse maniere di accattivarsi il marito, ha ora dei dubbi sull'amore per Giulio. I due hanno furiosi litigi e giungono quasi alle mani davanti agli occhi dei figli e degli amici.\nTutti sono preoccupati, anche Eva che non ha ancora annunciato le imminenti nozze con Alex. Tra la Cudicini e lo chef c'\u00e8 qualche attrito perch\u00e9 lei sente che lui \u00e8 molto distaccato dalla crisi familiare dei Cesaroni e ci\u00f2 le genera incertezze sull'opportunit\u00e0 del matrimonio, tant'\u00e8 che non riesce a tenersi al dito l'anello di matrimonio e se lo toglie in continuazione. Eva decide di ritornare a casa Cesaroni per stare vicino ai fratelli. Anche Marco, che stava per partire in tour per Milano, ritorna a casa perch\u00e9 preoccupato per la situazione famigliare. Alla sera Eva e Marco si addormentano abbracciati insieme sul divano e al risveglio il giovane vorrebbe dichiarare il suo amore alla ragazza ma lei lo precede comunicandogli del matrimonio con Alex. Il Cesaroni, dissimulando la sua fortissima delusione, le dice che \u00e8 contento e che partir\u00e0 in tour per un anno.\nMimmo presenta, ad un concorso scolastico di fotografia, una foto del litigio fra Giulio e Lucia. I due, vista quell'immagine, decidono di non ripetere quelle sceneggiate che hanno cos\u00ec ferito i figli. Cos\u00ec, ritornati a casa, festeggiano le prossime nozze di Eva ed Alex e il successo musicale di Marco, partito in tour, anche se alla sera i due coniugi separano i letti per non dormire insieme. Eva, tra s\u00e9 e s\u00e9, soffre per il distacco dal fratellastro.\nMatilde vorrebbe che Cesare e Pamela diventassero una famiglia unita, ma fra i due c'\u00e8 molto gelo.\n\"Io e te per sempre\".\nTrama.\nLa crisi tra Giulio e Lucia continua, dormono su letti separati che alla mattina riuniscono per cercare di mascherare la situazione ai figli cos\u00ec da non farli preoccupare. Ezio e Stefania, per far distrarre gli amici, li fanno uscire. Giulio ritrova Sabrina, una sua spasimante dai tempi della scuola, mentre Lucia conosce Federico, un suo nuovo collega, che sembra avere un debole per lei. I due coniugi per\u00f2 sono ancora innamorati l'uno dell'altra ma, sospettando il reciproco tradimento, ciascuno finge di avere un amante per lenire l'umiliazione, ma in realt\u00e0 le cose peggiorano perch\u00e9 ora credono di non essere pi\u00f9 amati dal coniuge e decidono di annunciare la separazione dopo le nozze di Eva.\nTra Cesare e Pamela c'\u00e8 ancora tensione, ma \u00e8 evidente che entrambi soffrono per tale situazione. Matilde organizza alcuni espedienti e alla fine riesce a farli riavvicinare. Pamela e Cesare si riscoprono reciprocamente innamorati e cos\u00ec la donna si trasferisce a casa dell'oste, per la grande felicit\u00e0 di Matilde che ora ha la famiglia tanto desiderata.\nMarco \u00e8 a Milano in tour, ma segue i lavori passivamente perch\u00e9 ha sempre in mente Eva. Walter cerca di stargli vicino e lo sprona a scegliere fra il lavoro e l'amore. Intanto Eva a Roma prepara l'abito per la cerimonia, ma anche lei \u00e8 molto nervosa perch\u00e9 ha per la testa il fratellastro. Va segretamente a Milano e segue di nascosto la conferenza di Marco nella quale il giovane, rispondendo ad una domanda dei giornalisti, afferma di avere in mente solo la carriera. Eva \u00e8 amareggiata per ci\u00f2 che ha sentito, ma \u00e8 ora convinta del matrimonio con Alex e, prima di tornare a Roma, chiede a Walter di farle da testimone alle nozze.\n\"Ovunque andrai\".\nTrama.\nGiulio e Lucia ostentano serenit\u00e0 in casa ma, convinti del reciproco tradimento, cercano una nuova abitazione. L'agenzia immobiliare offre loro il medesimo appartamento e i due se lo contendono. Durante la litigata entrambi confessano la propria fedelt\u00e0 e finalmente si riappacificano.\nIl vero padre di Matilde, creduto morto da poco, in realt\u00e0 \u00e8 vivo e rapisce la bambina e la madre. Cesare riesce a rintracciare i tre all'aeroporto e, ignaro della pericolosit\u00e0 dell'uomo, gli molla un pugno. Il mafioso viene arrestato dalla polizia e Pamela e Matilde vengono liberate.\n\u00c8 arrivato il giorno del matrimonio. Rudi e Alice corrono al pronto soccorso perch\u00e9 Rudi si \u00e8 infilato le fedi e non riesce pi\u00f9 a toglierle. Marco \u00e8 a Milano, la sua esibizione viene trasmessa alla TV e canta un nuovo pezzo, \"Ovunque andrai\". Eva vede la trasmissione ed ascoltando la canzone capisce che Marco \u00e8 ancora innamorato di lei, ma ormai ha preso la sua decisione. Poco dopo all'altare per\u00f2, quando manca solo il suo \"s\u00ec\" per suggellare l'unione con Alex, ha un'incertezza e, proprio in quel momento, le si rompono le acque e viene portata d'urgenza in sala parto dell'ospedale, dove accorrono tutti i parenti e gli amici. La giovane soffre molto e non riesce a rilassarsi, chiama Alex col nome di Marco, urla a Lucia di essere innamorata del fratellastro e di aver fatto l'amore con lui tempo addietro; il cuoco, udite quelle cose, esce sconvolto dalla sala. Marco, precipitatosi a Roma, raggiunge tutta la famiglia all'ospedale per dichiarare il suo amore ad Eva. La ragazza, felice di ritrovare il suo amato l\u00ec accanto, si dichiara anche lei innamorata di lui e partorisce una bambina. Marco subito dopo va da Alex per comunicargli che \u00e8 nata sua figlia ma lo chef dice che il gruppo sanguigno non \u00e8 compatibile con il suo e che \u00e8 Marco il padre della bimba, tirandogli un pugno e andandosene. Marco si precipita da Eva e le dice che \u00e8 lui il vero padre. I due, entusiasti, si baciano e abbracciano la bimba, a cui danno il cognome \"Cesaroni\"."}
{"id": "2412224", "revid": "1929898", "url": "https://it.wikipedia.org/wiki?curid=2412224", "title": "Esopo volgare", "text": "Esopo volgare \u00e8 il nome dato a una silloge del XIV secolo in lingua volgare di favole, genere letterario di cui Esopo era ritenuto l'inventore.\nA differenza delle \"isopet\", le favole esopiche in lingua francese che rispecchiavano i valori dell'aristocrazia feudale, le favole italiane in lingua volgare rispecchiavano i valori delle nuove realt\u00e0 sociali dominanti nell'Italia settentrionale e centrale alla fine del Medioevo: i mercanti e gli ordini mendicanti."}
{"id": "2412228", "revid": "119185619", "url": "https://it.wikipedia.org/wiki?curid=2412228", "title": "Paul Crutzen", "text": "Biografia.\n\u00c8 stato uno dei massimi esperti di chimica dell'atmosfera. Nel 2000 ha coniato il termine \"Antropocene\" per definire la prima era geologica nella quale le attivit\u00e0 umane sono state in grado di influenzare l'atmosfera e alterare il suo equilibrio.\nHa insegnato al Max Planck Institut di Magonza e alla Scripps Institution of Oceanography della Universit\u00e0 della California a San Diego. \u00c8 stato membro della Pontificia Accademia delle Scienze in Vaticano.\nIn data 7 giugno 2010 ha ricevuto la laurea magistrale honoris causa in scienze ambientali dall'Universit\u00e0 Ca' Foscari.\nLaureato in ingegneria civile, il suo primo lavoro fu nell'ufficio costruzione ponti della citt\u00e0 di Amsterdam. Solo a 26 anni inizi\u00f2 ad occuparsi di chimica atmosferica compiendo studi accademici presso l'Universit\u00e0 di Stoccolma, che gli confer\u00ed il dottorato per il suo lavoro pionieristico sull'ozono nella stratosfera e nella troposfera."}
{"id": "2412229", "revid": "306856", "url": "https://it.wikipedia.org/wiki?curid=2412229", "title": "Federazione di rugby a 15 della Norvegia", "text": "La Norges Rugbyforbund (\"Federazione rugbistica norvegese\") \u00e8 l'organo che governa il rugby XV in Norvegia. Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2412241", "revid": "936643", "url": "https://it.wikipedia.org/wiki?curid=2412241", "title": "Niccol\u00f2 de Simone", "text": "Biografia.\nChiamato anche Lo Zet o Lopet. Secondo il De Dominici si intrattenne in Portogallo, ma in quel paese non vi sono opere documentabili.\n\u00c8 documentato invece a Napoli nel 1636, e fino al 1677. Il suo stile \u00e8 vicino a quelli di Jusepe de Ribera, Massimo Stanzione, Cavallino e Mattia Preti."}
{"id": "2412243", "revid": "599013", "url": "https://it.wikipedia.org/wiki?curid=2412243", "title": "Marcus Tulio Tanaka", "text": "Caratteristiche tecniche.\nGiocatore che abbina una grande fisicit\u00e0, che gli permette di avere nel colpo di testa una delle sue caratteristiche migliori, ad un'ottima tecnica. \u00c8 uno dei centrali difensivi giapponesi pi\u00f9 proficuo anche in termini di goal segnati in assoluto.\nCarriera.\nFiglio di padre nippo-brasiliano e di madre italo-brasiliana, dopo essersi trasferito in Giappone all'et\u00e0 di 15 anni per concludere gli studi superiori, si laurea nella scuola Shibuya Makuhari a Chiba, dove si un\u00ec al club Urawa Red Diamonds nel 2001.\nQuando la squadra Urawa Red Diamonds \u00e8 retrocessa in J. League 2, fu dato in prestito alla Mito Hollyhock. Il 10 ottobre 2003, dopo aver ottenuto la cittadinanza giapponese, svolge le sue prime partite in Nazionale (Giappone) presso i Giochi olimpici 2004 di Atene.\nDopo una splendida stagione nel 2006 con gli Urawa Red Diamonds e con la Nazionale giapponese, riceve il titolo pi\u00f9 prestigioso per un calciatore in Giappone, il \"J-League Player Of The Year\".\nSegna il suo secondo gol con la maglia della Nazionale il 22 agosto 2007 contro il in una partita amichevole.\nIl 17 luglio 2008 segn\u00f2 tre gol con la maglia dell'Urawa Red Diamonds in campionato contro la squadra Tokyo Verdy.\nIl 26 gennaio 2010, scaduto il suo contratto con gli Urawa, si trasferisce ai Nagoya Grampus.\nL'8 aprile 2017, con la maglia del Kyoto Sanga in J2 League, in una partita di campionato contro l'Ehime FC realizza una tripletta, sebbene sia un difensore centrale."}
{"id": "2412244", "revid": "4175", "url": "https://it.wikipedia.org/wiki?curid=2412244", "title": "Federazione di rugby a 15 della Polonia", "text": "La Federazione Rugby XV della Polonia () \u00e8 l'organo che governa il Rugby a 15 in Polonia.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2412245", "revid": "223320", "url": "https://it.wikipedia.org/wiki?curid=2412245", "title": "Zio Paperone - Re Paperone I", "text": ""}
{"id": "2412247", "revid": "1504506", "url": "https://it.wikipedia.org/wiki?curid=2412247", "title": "Zona di polline", "text": "La zona di polline \u00e8 una fascia stratigrafica omogenea di un carotaggio fatto a scopo palinologico.\nLe carote di pollini sono un utile sistema per studiare il paleoclima del tardo Pleistocene e dell'arcaico Olocene, se integrati e confrontati con tutta una serie di dati di tipo geologico, climatologico, geografico e archeologico.\nStoria.\nGli aspetti palinologici del sistema furono investigati estensivamente per la prima volta dal palinologo svedese Lennart von Post negli anni precedenti alla Prima guerra mondiale. Analizzando il polline nei campioni di carote presi dalle torbiere, von Post not\u00f2 che diverse specie di piante erano presenti nelle bande delle carote.\nSia la diversit\u00e0 delle specie che le differenza nelle quantit\u00e0 delle stesse specie sono causate dai mutamenti climatici. Von Post fu in grado di confermare la sequenza climatica di Blytt-Sernander mostrando le fluttuazioni fra i periodi pi\u00f9 caldi e quelli pi\u00f9 freddi nel corso di migliaia di anni. Egli utilizz\u00f2 le sequenze della torba locale combinata con la datazione della varva per produrre una cronologia climatica regionale per la Scandinavia.\nNel 1940 Harry Godwin inizi\u00f2 ad applicare i metodi von Post per le carote di polline provenienti dalle Isole britanniche per produrre la pi\u00f9 ampia sequenza europea oggi accettata. In sostanza questa sequenza espanse ulteriormente la Blytt-Sernander fino al tardo Pleistocene e perfezion\u00f2 alcuni dei suoi periodi. Alla fine della Seconda guerra mondiale, la tecnica si estese alle Americhe.\nAttualmente gli scienziati stanno mettendo a punto una serie di metodi differenti per campioni di carote ricavate dalla torba, dal ghiaccio, dai fondali lacustri ed oceanici, e dai sedimenti per ottenere una datazione ad \"alta risoluzione\" che non sarebbe possibile con un metodo soltanto: datazione con il carbonio, dendrocronologia, rapporti isotopici su diversi gas, studi sugli insetti e molluschi, ed altri. Mentre spesso si dubita dell'utilit\u00e0 della Bytt-Sernander modificata, queste tecniche sembrano piuttosto confermarla ed espanderla ulteriormente.\nNote sulla tabella di sequenza.\nAttualmente sono state definite nove zone di polline principali (da I a IX) , basate sul lavoro di J. Iverson, pubblicato nel 1954. Nella tabella, queste sono confrontate secondo i nomi di periodo chiamati \"divisioni biostratigrafiche\", che furono definiti per la Danimarca da Iverson in base agli strati nelle torbiere e ne rappresentano le zone climatiche e biologiche.\nAltri hanno utilizzato questi nomi in un senso diverso, come le cronozone del 1974 di J. Mangerud. Le sequenze in Germania e Svezia non sono esattamente le stesse di quelle in Danimarca, incoraggiando l\u00e0 gli scienziati ad usare i nomi ancora differentemente o a fare altre definizioni. Inoltre, i nomi sono adatti ad essere usati in modo intercambiabile per indicare glaciali, interglaciali, stadiali, interstadiali, o oscillazioni, portando alcuni scienziati a deplorarne la mancanza di sistematicit\u00e0.\nIl sistema della tabella sottostante copre un arco di tempo che va da 13.000 a.C. circa fino ai giorni nostri. Le date, fornite in anni a.C., sono meglio viste come basate sulle date del C-14 non-calibrato, il quale, quando \u00e8 calibrato, risulterebbe in molte date a.C. pi\u00f9 arcaiche. Per esempio, una data di inizio del Dryas arcaico di 10.000 a.C. traduce grossolanamente una data BP non-calibrata di 12.000. Calibrata, quella diventa 14.000 BP, 12.000 a.C. Per ottenere rapidamente, calibrazioni on-line, si pu\u00f2 vedere: CalPal.\nLe date nella tabella corrispondono relativamente bene alle date pi\u00f9 moderne per i periodi pi\u00f9 arcaici. Discrepanze pi\u00f9 grandi iniziano alla fine del Boreale. Molti pi\u00f9 moderni, i dettagli sulla datazione dei periodi che vengono forniti sotto l'articolo specifico.\nI periodi archeologici elencati si applicano soltanto al Nord Europa, in modo approssimato. Per esempio, Non c'\u00e8 nessuna cronozona uniforme, \"l'et\u00e0 del bronzo\", la quale si potrebbe applicare globalmente o anche che abbia le stesse date fra nord e sud Europa.\nAl contrario, nei periodi glaciali, queste zone di polline andranno applicate globalmente, con soltanto poche eccezioni. \u00c8 accettabile, per esempio, riferirsi al \"Dryas recente\" dell'Antartico, il quale non ha polline di per s\u00e9. Alcuni scienziati per\u00f2 disapprovano tali usi."}
{"id": "2412248", "revid": "838137", "url": "https://it.wikipedia.org/wiki?curid=2412248", "title": "Pallamano maschile ai XVI Giochi del Mediterraneo - Qualificazioni gruppo A", "text": "Tutte le partite relative alle Qualificazioni del Gruppo A per il torneo di Pallamano maschile ai XVI Giochi del Mediterraneo si svolgeranno al Palasport \"Giovanni Paolo II\" di Pescara."}
{"id": "2412256", "revid": "968255", "url": "https://it.wikipedia.org/wiki?curid=2412256", "title": "Lisabetta da Messina", "text": "Lisabetta da Messina o anche Elisabetta \u00e8 la protagonista di una novella del \"Decameron\" di Giovanni Boccaccio, narrata da Filomena nella Giornata IV, novella 5.\nNovella.\nIl titolo-sommario della novella, nella edizione critica del \"Decameron\" curata da Vittore Branca, \u00e8 il seguente: \u00abI fratelli d\u2019Ellisabetta uccidon l\u2019amante di lei: egli le appare in sogno e mostrandole dove sia sotterrato; ella occultamente disotterra la testa e mettela in un testo di bassilico, e quivi su piangendo ogni d\u00ec per una grande ora, i fratelli gliele tolgono, e ella se ne muore di dolor poco appresso\u00bb.\nLisabetta da Messina \u00e8 una ragazza che vive a Messina con i tre fratelli, arricchitisi dopo la morte del padre e per i loro affari. La giovane si innamora di un ragazzo pisano, Lorenzo, che si occupava degli affari economici dei fratelli di Lisabetta.\nI fratelli, per\u00f2, venuti a sapere dell'amore di Lisabetta per Lorenzo, decidono di portarlo con loro fuori citt\u00e0 in occasione di un affare e prendendolo in un momento di distrazione lo uccidono. Al ritorno dei fratelli, Lorenzo non \u00e8 pi\u00f9 con loro, e questi spargono la voce di averlo mandato in qualche luogo per fare loro un servizio; ci\u00f2 viene creduto, in quanto non \u00e8 la prima volta che viene mandato lontano per far loro delle commissioni.\nNonostante questo, trascorrono troppi giorni e la ragazza comincia a disperarsi; in sogno, per\u00f2, le appare Lorenzo che le rivela di essere stato ucciso dai suoi fratelli e le indica il perch\u00e9 e il luogo in cui \u00e8 stato sepolto. Lisabetta si reca con la serva nel luogo indicato e, giuntavi, trova il corpo dell'amato. Non potendogli dare degna sepoltura, prende un coltello e gli taglia la testa che porta a casa per avere qualcosa che le ricordi il giovane e il loro breve amore.\nA casa, mette la testa del ragazzo in un vaso nel quale coltiva poi una pianta di basilico salernetano. Ogni giorno la giovane piange sulla pianta e la annaffia con le sue lacrime. I fratelli, accortisi dello strano comportamento della sorella, le rubano il vaso e, trovandoci dentro la testa di Lorenzo, se ne disfano e fuggono a Napoli. Trasferiscono qui i loro affari, per paura che i messinesi vengano a conoscenza della storia della sorella. Lisabetta si ammala e muore invocando il suo vaso, nel quale era seppellito il suo amore.\nCommento e analisi.\nLisabetta da Messina \u00e8 la quinta novella della IV giornata. Filostrato stabilisce che si raccontino storie di amori infelici e Filomena narra della ragazza morta per le troppe lacrime. Si tratta della \"pi\u00f9 macabra delle dieci storie raccontate in questa giornata. \nNella novella si trovano due mentalit\u00e0: i fratelli che badano a Lisabetta attraverso un accordo, questo \u00e8 lo scontro principale del racconto. Il \u201cmessaggio\u201d di Boccaccio \u00e8 la necessit\u00e0 di un'apertura laica della morale familiare e sociale, che attenui la forza repressiva dei codici dominanti sulle forze spontanee e irrefrenabili della natura. In altre parole una morale pi\u00f9 libera per quanto riguarda sia i rapporti tra i sessi, sia i rapporti tra i ceti sociali.\nCuriosit\u00e0.\nLa storia di Lisabetta da Messina potrebbe essere fonte d'ispirazione per uno dei pezzi classici della ceramica artistica siciliana, le cosiddette \"Teste di Moro\", ovvero vasellame a forma di teste antropomorfe (maschili e femminili) molto vendute in tutta la Sicilia."}
{"id": "2412257", "revid": "404449", "url": "https://it.wikipedia.org/wiki?curid=2412257", "title": "Esagerata (Nikki)", "text": "Esagerata \u00e8 un singolo di Nikki, il secondo estratto dall'album \"Rock normale\".\nIl disco contiene due brani: la title track in una versione remixata da Mato Grosso e \"L'ultimo bicchiere\", canzone scritta da Mauro Repetto e Max Pezzali, con cui Nikki partecip\u00f2 al Festivalbar 1994 e vinse l'edizione dello stesso anno de Un disco per l'estate. Nel 2000 una demo de \"L'ultimo bicchiere\" incisa dagli 883 fu pubblicata come bonus track nell'edizione speciale di \"Nord sud ovest est\"."}
{"id": "2412259", "revid": "287204", "url": "https://it.wikipedia.org/wiki?curid=2412259", "title": "John Frederick Lampe", "text": "Biografia.\nNacque in Sassonia, ma si trasfer\u00ec in Inghilterra nel 1724 dove suon\u00f2 il fagotto in diversi teatri d'opera. Sua moglie, Isabella Lampe, divenne cognata del compositore Thomas Arne con il quale Lampe collabor\u00f2 in numerosi concerti. Il figlio di John e Isabella, Charles John Frederick Lampe, fu un organista di successo e compositore. \nCome Arne, Lampe scrisse diverse opere in lingua inglese, in un tempo in cui la lingua dell'opera, utilizzata dai maggiori musicisti dell'epoca come George Frideric Handel e Nicola Porpora, era quella italiana. Lampe, assieme a Henry Carey e J. S. Smith, fond\u00f2 la \"English Opera Project\", che ebbe per\u00f2 vita breve. Nel corso della sua attivit\u00e0 musicale incontr\u00f2 Charles Wesley e ne divenne amico. Fra le sue opere si ricordano \"Pyramus and Thisbe\" (1745) e \"The Dragon of Wantley\" (1734), che ebbe ben 69 rappresentazioni, un vero record per quei tempi, superando persino \"L'opera del mendicante\". Risiedette per un certo tempo a Dublino e successivamente si spost\u00f2 ad Edimburgo, dove mor\u00ec."}
{"id": "2412262", "revid": "287204", "url": "https://it.wikipedia.org/wiki?curid=2412262", "title": "Dionisio Nencioni di Bartolomeo", "text": "Nel 1584 si trasfer\u00ec a Napoli. Qui, il suo nome \u00e8 legato alla chiesa dei Girolamini, nel cui cantiere rimase dal 1587 fino alla sua morte, collaborando con Giovanni Antonio Dosio.\nNel 1607 partecip\u00f2 al concorso per la reale cappella del Tesoro di san Gennaro insieme ad importanti architetti e ingegneri che lavoravano a Napoli in quel periodo, ma il suo progetto non venne preferito. I partecipanti erano: Francesco Grimaldi, Giovan Battista Cavagna, Giulio Cesare Fontana, Michelangelo Naccherino, Giovan Giacomo Di Conforto, Giovanni Cola di Franco e Ceccardo Bernucci.\nNel 1612 lavor\u00f2 nel complesso di Ges\u00f9 e Maria, dal 1604 al 1632 prese parte al cantiere della chiesa di San Giuseppe dei Ruffi e nel 1631 esegu\u00ec alcune perizie per i lavori effettuati nella certosa di San Martino.\nPass\u00f2 gli ultimi anni della sua vita nel terminare lavori nella chiesa dei Gerolamini, tanto che nel 1637 decise di entrare nell'ordine e l'anno seguente mor\u00ec. La chiesa verr\u00e0 terminata solo un anno dalla morte dell'architetto."}
{"id": "2412263", "revid": "729019", "url": "https://it.wikipedia.org/wiki?curid=2412263", "title": "62\u00ba Reggimento fanteria &quot;Sicilia&quot;", "text": "Il 62\u00ba Reggimento fanteria \"Sicilia\" \u00e8 un'unit\u00e0 militare dell'Esercito Italiano appartenente alla Brigata meccanizzata \"Aosta\". Dislocato nella citt\u00e0 di Catania.\nLe origini.\nIl reggimento venne costituito a Nola il 16 aprile 1861 da unit\u00e0 preesistenti dell'Esercito sabaudo e subito inserito insieme al gemello 61\u00ba Reggimento fanteria \"Sicilia\" nella brigata \"Sicilia\".\nLa storia.\nNel Risorgimento.\nNato nel periodo immediatamente successivo alla seconda guerra di indipendenza, dopo la proclamazione del Regno d'Italia, entrato a far parte del Regio Esercito partecip\u00f2 alla repressione del brigantaggio in Campania, dove guadagn\u00f2 la prima medaglia di bronzo al Valor militare (Castel Durazzano 1861). Nel 1866, insieme al gemello 61\u00ba Reggimento fanteria, durante la terza guerra di indipendenza, partecip\u00f2 alla Campagna del Trentino, inquadrato nella divisione del generale Medici insieme con il 27\u00ba e 28\u00ba \"Pavia\", dove per il valore dimostrato guadagn\u00f2 la prima medaglia d'argento al valor militare alla bandiera nel combattimento di Primolano del 21 e 22 luglio e di Vigolo il 23 luglio 1866.\nNel 1870 partecip\u00f2 alla campagna per la liberazione di Roma ed entr\u00f2 nella citt\u00e0 dalla breccia di Porta Pia insieme ai Bersaglieri.\nNel 1895-1896, con la 3\u00aa compagnia, viene impiegato in Eritrea.\nNel 1911-1912 venne impiegato nella guerra italo-turca, mentre in Libia concorse con la mobilitazione dei reggimenti.\nPrima guerra mondiale.\nNel corso della prima guerra mondiale combatt\u00e9 guadagnandosi la croce dell'Ordine militare d'Italia all'arma di fanteria. Il reggimento ha combattuto a cima Palone, monte Mascia, monte Vies, passo Buole, monte Sperone, malga Zugna, Vallarsa.\nNella prima met\u00e0 di dicembre del 1915 alcuni reparti del 62\u00b0 riuscirono ad impossessarsi di Cima Vies e di Cima la Cingla, dopo che nell'ottobre era stata conquistata anche Cima Palone.\nAlla fine di aprile del 1916 la Brigata \"Sicilia\" venne trasferita in Vallagarina, ad est del Lago di Garda. Il 18 maggio gli austriaci lanciano la Strafexpedition, la \"spedizione punitiva\" e per fronteggiare gli invasori il 62\u00b0 venne schierato a Serravalle, poco lontano da Brentonico, mentre alcune compagnie appartenenti sia al 61\u00b0 che al 62\u00b0 i reggimenti vennero inviate a Passo Buole, dove il 30 maggio, durante la battaglia degli Altipiani condotta dalle forze tedesche e austro-ungariche, con un fulmineo contrattacco alla baionetta, vennero respinte le soverchianti ed agguerrite fanterie nemiche, riuscendo a mantenere una posizione decisiva, meritando la bandiera del 62\u00b0 la seconda medaglia di bronzo al valore militare.\nAlla fine di luglio la Brigata \"Sicilia\" venne destinata al fronte macedone e tradotta a Taranto, nella prima met\u00e0 di agosto i reparti vennero fatti imbarcare per Salonicco, da dove gli uomini raggiunsero la citt\u00e0 di Sarigol, nell'Ellesponto, una zona descritta come \u00abdesertica e malarica\u00bb nel riassunto fatto dall'Ufficio Storico.\nDall'agosto 1916 al luglio 1919, venne impiegato nel settore Macedone del fronte Balcanico combattendo presso l'ansa della Cerna a Vlakor sul monte Baba e sul monte Cerna a Kruscevo.\nPeriodo tra le due guerre.\nCon l'applicazione della legge 11 marzo 1926 sull'ordinamento del Regio Esercito, a seguito della formazione delle Brigate su tre reggimenti venne assegnato alla VIII Brigata di fanteria unitamente al 61\u00ba Reggimento \"Sicilia\" ed al 65\u00ba Reggimento \"Valtellina\", sempre articolato su due battaglioni.\nAll'inizio del 1936 il Reggimento era in Libia e successivamente dal 28 gennaio 1936 venne inviato in Africa Orientale impiegato nella campagna etiopica, rimpatriato il 2 settembre dello stesso anno.\nConfigurato come reggimento motorizzato e ridenominato 62\u00ba Reggimento fanteria motorizzato \"Sicilia\", il 1\u00ba novembre 1936 venne assegnato alla 102\u00aa Divisione motorizzata \"Trento\" con il gemello 61\u00ba Reggimento fanteria \"Sicilia\" (dal 1937) e il 46\u00ba Reggimento artiglieria per divisione di fanteria prendendo la denominazione di 62\u00ba Reggimento fanteria motorizzato \"Trento\".\nSeconda guerra mondiale.\nAll'entrata in guerra dell'Italia nel secondo conflitto mondiale, i 10 giugno 1940 il reggimento aveva in organico: comando e compagnia comando, tre battaglioni fucilieri, compagnia mortai da 81, batteria armi di accompagnamento da 65/17 e risultava dislocato sul fronte alpino occidentale. Dopo l'armistizio di Villa Incisa, nel 1941 Il reggimento viene inviato sul fronte dell'Africa Settentrionale dove partecip\u00f2 a tutte le operazioni in Africa Settentrionale, dalla prima offensiva italo-tedesca per la conquista della Cirenaica (Sollum, Tobruk) alla campagna di El Alamein, alla quale partecip\u00f2 schierato a difesa nel settore della Divisione Trento, immolandosi totalmente in una lotta durata 12 giorni, dal 23 ottobre al 3 novembre 1942 nella zona pi\u00f9 cruenta delle operazioni e, dopo aspri combattimenti con il nemico, venne sciolto per eventi bellici, il 25 novembre 1942. Per l'eroico comportamento tenuto durante la seconda battaglia di El Alamein, la bandiera venne insignita dalla seconda medaglia d'argento al valor militare.\nLa rinascita.\nCon la ristrutturazione dell'Esercito Italiano del 1975, che aboliva il livello reggimentale, il 1\u00ba ottobre 1975, a Catania, venne ricostituito da un battaglione del 5\u00ba Reggimento fanteria \"Aosta\", il 62\u00ba Battaglione fanteria motorizzato \"Sicilia\" che ereditava la tradizione del 62\u00ba Reggimento fanteria \"Sicilia\".\nCon il ripristino, nel 1991, del livello reggimentale nell'Esercito Italiano il 27 agosto 1992 con il concorso del personale del disciolto 62\u00ba Battaglione corazzato \"M.O. Jero\", venne riordinato nel 62\u00ba Reggimento fanteria corazzata \"Sicilia\". Nel 1997 venne ridenominato 62\u00ba Reggimento carri e nel 2001 il reggimento perse la fisionomia carri e venne riconvertito nuovamente in unit\u00e0 di fanteria e rinominato 62\u00ba Reggimento fanteria \"Sicilia\".\nIl 62\u00ba Reggimento fanteria \"Sicilia\" fa parte della Brigata meccanizzata \"Aosta\", che a sua volta dipende gerarchicamente dal COMFODI-SUD il Comando Forze Difesa Interregionale Sud. In precedenza la Brigata meccanizzata \"Aosta\" era alle dipendenze del \"2\u00ba Comando Forze di Difesa\" o COMFOD 2.\nLa maggior parte del personale effettivo proviene dalla Sicilia Orientale, Il reggimento ha come organico una Compagnia Comando e Supporto Logistico che si occupa del supporto del Reggimento ed un Battaglione che \u00e8 Il cuore operativo ed ha come organico tre compagnie fucilieri ed una compagnia di supporto alla manovra.\nOnorificenze.\nNella sua storia il 62\u00ba reggimento fanteria \"SICILIA\" ha meritato le seguenti onorificenze alla bandiera:\nStemma.\nLo stemma araldico \u00e8 uno scudo inquartato. Al disopra dello scudo \u00e8 posta una corona turrita d'oro, accompagnata da 4 nastri annodati che scendono svolazzanti ai lati dello scudo. Sotto lo scudo si trova l'Ordine Militare d'Italia e infine il motto del Reggimento, \"Virtute Supero\" (Supero in virt\u00f9).\nLa prima decorazione di color argento ha come simbolo un'aquila spiegata di nero rostrata, armata e munita sulle ali di due gambi trifogliati d'oro, linguata e cosparsa di fiammelle di rosso, poggiate su monte verde di quattro cime scalinato. Nella seconda decorazione di color azzurro \u00e8 raffigurato un passo montano al naturale. La terza decorazione, sempre di colore azzurro, raffigura un silfio d'oro reciso. La quarta decorazione, di color argento, raffigura l'aquila di Svevia spiegata di nero.\nMotto del Reggimento.\n\"Virtute Supero\". Il significato del motto del Reggimento \u00e8: \"Supero col valore\".\n \nArmi e mezzi in dotazione.\nInformazioni ricavate dalla pagina del 62\u00ba Reggimento fanteria \"Sicilia\" sul sito dello Stato Maggiore dell'Esercito."}
{"id": "2412265", "revid": "174063", "url": "https://it.wikipedia.org/wiki?curid=2412265", "title": "Mercedes-Benz L750", "text": ""}
{"id": "2412266", "revid": "174063", "url": "https://it.wikipedia.org/wiki?curid=2412266", "title": "Mercedes-Benz L1000", "text": ""}
{"id": "2412268", "revid": "287204", "url": "https://it.wikipedia.org/wiki?curid=2412268", "title": "Alta marea (brano musicale)", "text": ""}
{"id": "2412273", "revid": "767487", "url": "https://it.wikipedia.org/wiki?curid=2412273", "title": "Federazione di rugby a 15 della Repubblica Ceca", "text": "La Federazione di rugby a 15 della Repubblica Ceca (in ceco: \"\u010cesk\u00e1 Rugbyov\u00e1 Unie\") \u00e8 l'organo che governa il Rugby a 15 in Repubblica Ceca.Affiliata all'International Rugby Board, in rappresentanza dell'allora Cecoslovacchia, \u00e8 inclusa fra le nazionali di terzo livello senza esperienze di Coppa del Mondo."}
{"id": "2412274", "revid": "436907", "url": "https://it.wikipedia.org/wiki?curid=2412274", "title": "Ivan Cattaneo", "text": "Dopo gli esordi come cantautore sperimentale, alternativo e dissacratore, ha raggiunto il grande successo nei primi anni ottanta col brano \"Polisex\" e poi con l'album di cover degli anni sessanta \"2060 Italian Graffiati\".\nDopo qualche anno di popolarit\u00e0, comincia a diradare l'attivit\u00e0 di musicista per dedicarsi prevalentemente alle arti figurative. Negli anni duemila \u00e8 presente in televisione, soprattutto come concorrente in vari reality show.\nBiografia.\nInfanzia e adolescenza.\nIvano Cattaneo nasce a Bergamo il 18 marzo 1953 da una famiglia di umili origini e a 12 anni, nel 1965, si rec\u00f2 a Bologna per un provino per lo Zecchino d'Oro, dove cant\u00f2 la canzone \"Lui\" di Rita Pavone. \nAll'et\u00e0 di 13 anni confessa alla madre di essere gay: viene cos\u00ec visitato da uno psicologo e successivamente ricoverato in una clinica psichiatrica, dove passer\u00e0 il tempo a dormire sotto sedativi. Dopo aver capito che nessuno poteva aiutarlo, decide di fingere di essere \"guarito\" e, dall'uscita dalla clinica, di non affrontare pi\u00f9 quel discorso con nessuno. \nSino all'et\u00e0 di 18 anni vive a Pianico, in provincia di Bergamo accanto al lago d'Iseo. A quindici anni partecipa al Festival degli sconosciuti di Ariccia e mentre frequenta il liceo artistico impara a suonare la chitarra, studia musica ed incomincia a suonare in alcuni gruppi locali di Blues, tutti appassionati di Frank Zappa e John Mayall.\nGli anni settanta e i primi successi.\nA 18 anni viene esonerato dal servizio militare per la sua \"stravaganza\" ed in seguito conosce Nanni Ricordi che lo far\u00e0 entrare nell'etichetta indipendente Ultima Spiaggia dove nel 1975 incide il suo primo album \"UOAEI\".\nNel 1976 \u00e8 al Festival del proletariato giovanile di Parco Lambro a Milano al fianco di Mario Mieli dove rivendica i diritti degli omosessuali.\nNel 1977 incide \"Primo secondo e frutta (Ivan compreso)\", album ironico ed a tratti demenziale, che contiene il suo primo successo: \"Maria Batman\". Cattaneo inventa la teoria del TATTOUDITOVISTAOLFATTOGUSTO (T.U.V.O.G), scrivendo un libro con questo titolo allegato all'LP. Al disco partecipa anche l'esordiente arrangiatore Roberto Colombo.\nInventa il personaggio punk di una giovanissima Anna Oxa al Festival di Sanremo del 1978 che ne decreta l'immediato successo ed \u00e8 padrino e collaboratore dei primi gruppi punk-rock della scena italica del periodo (Revolver, Elektroshock), nonch\u00e9 nei primi anni ottanta, del lancio di cantanti come Down Mitchell, Patrizia Di Malta del Gruppo Italiano e Diana Est.\nNel 1979 incide \"Superivan\", in collaborazione con Colombo e con la Premiata Forneria Marconi.\nL'alba degli anni ottanta e l'era di \"Polisex\".\nNel 1980 Ivan conclude il rapporto con la casa discografica Ultima Spiaggia ed incide per l'etichetta CGD l'album \"Urlo\" e da cui viene estratto il singolo \"Polisex\" che fu il suo primo grande successo che divenne il suo brano pi\u00f9 popolare di sempre. \"Polisex\" divent\u00f2 presto una sorta di inno dei cosiddetti \"alternativi\" della Milano degli anni ottanta e fu molto trasmesso da tutte le radio nonch\u00e9 ben accolto anche dalla critica.\nGli anni del revival.\nNel 1981 Cattaneo realizza quello che defin\u00ec un lavoro di \"archeologia moderna\" e dove riprese e riarrangi\u00f2 alcuni fra i pi\u00f9 grandi successi italiani e internazionali degli anni sessanta. Da questo progetto \"archeologico\" nasce cos\u00ec l'album \"2060 Italian Graffiati\", che contiene celebri canzoni come \"Nessuno mi pu\u00f2 giudicare\" ed \"Una zebra a pois\". Il disco, lanciato nella trasmissione \"Mister Fantasy\" ed in cui Ivan fu ospite fisso, ebbe un successo inaspettato e vendette ben 475\u00a0000 copie.\nParallelamente all'attivit\u00e0 di revival, Ivan continu\u00f2 la sua carriera di cantautore incidendo canzoni proprie su \"Ivan il terribile\" del 1982. Cattaneo ritorn\u00f2 sui suoi passi e, dopo aver creato a Rimini con Caterina Caselli e Red Ronnie la discoteca \"Bandiera Gialla\", nel 1983 incise un nuovo album di cover a sua volta intitolato \"Bandiera gialla\" e che contiene pezzi rivisitati come \"Bang Bang\", \"Io ho in mente te\", \"Ho difeso il mio amore\" e \"La bambolina che fa no no\".\nIl temporaneo ritiro.\nNonostante il successo ottenuto con i due album di revival, Ivan sent\u00ec di non poter esprimere la sua arte e di essere diventato solo un interprete di vecchi successi rendendosi anche conto di essersi troppo allontanato dalla sua idea originaria di cantautore decidendo cos\u00ec di rompere con la casa discografica e, amareggiato e deluso dal mondo della discografia e della televisione, si ritir\u00f2 dalla carriera musicale. Come ultimo vincolo impostogli dalla CGD, Cattaneo pubblic\u00f2 nel 1986 un ultimo album di revival dal titolo \"Vietato ai minori\".\nDal 1987 divent\u00f2 vegetariano ed a seguito del suo ritiro dal panorama musicale si dedic\u00f2 alla pittura presentando nel 1989 la mostra \"100 Gioconde Haiku\", che esposta in tutta Italia, fu esibita anche in varie discoteche della penisola.\nRitorno sulla scena musicale e progetti paralleli.\nSei anni dopo \"Vietato ai minori\", finalmente nel 1992 pubblica un nuovo album di inediti: \"Il cuore \u00e8 nudo...e i pesci cantano\", album che gi\u00e0 anticipa la corrente del Drum &amp; Bass, legato alle tematiche New Age e che parla del rapporto fra l'artista e il maestro indiano Osho.\nNel 1994 si mette al lavoro per dar vita ad un ambizioso progetto artistico comprendente musica, danza, poesia e arte dal titolo \"ZOOciet\u00e0 DUEOOO\", presentato solo in anteprima nel febbraio del 2001 ma che concretamente non ha ancora visto la luce. Nella seconda met\u00e0 degli anni novanta Cattaneo alterner\u00e0 la sua attivit\u00e0 di cantante e musicista a quella di pittore e artista multimediale.\nNel 1996 pubblica il singolo dance \"Love is love\" con lo pseudonimo di \"Cut Ivan\". Nel 1999 partecipa come attore protagonista al film d'avanguardia italo-polacco \"KK Kairos &amp; Kronos - Il tempo delle emozioni\" diretto da Dario Maria Gulli, con Johnson Righeira e Alessandra Di Sanzo; si tratta di un cult-movie dedicato ai cantanti che hanno ottenuto un forte successo negli anni ottanta. Il film viene presentato al \"BresciaMusicArt\" il 2 giugno 2000 e arriva fra i finalisti del contest americano \"New York Film Festival\".\nIl nuovo secolo e i progetti televisivi.\nNel 2002 inaugura una nuova mostra d'arte: \"Se dico\u2026seduco?\" nella quale gli effetti visuali dei quadri si miscelano ad effetti digitali. Nello stesso anno partecipa al musical \"Joseph e la strabiliante tunica dei sogni\" nella versione italiana, in cui interpreta il faraone rock alla Elvis Presley. Conduce anche un programma di intrattenimento radiofonico su Radio Kiss Kiss. Nel 2003, in occasione del rilancio dell'amica Giuni Russo tramite il Festival di Sanremo, Ivan realizza per lei i videoclip relativi ai due singoli estratti dall'album: \"Morir\u00f2 d'amore\" e \"Una rosa \u00e8 una rosa\".\nNel 2004 partecipa al reality show \"Music Farm\", sostituendo Scialpi.\nL'anno dopo sar\u00e0 conduttore del day-time, nonch\u00e9 opinionista della seconda edizione, e successivamente della terza. Nel 2007 accetta l'invito a far parte, a met\u00e0 percorso, del reality \"L'isola dei famosi\", con una fugace partecipazione.\n\"Luna presente\": il ritorno discografico.\nDopo ben tredici anni di silenzio discografico, il 21 ottobre 2005 l'artista bergamasco pubblica il suo nuovo album \"Luna presente\", con dodici brani interamente composti da lui, di cui due classici rivisitati (\"Polisex\" e \"Crudele\"), prodotto da Roberto Cacciapaglia e Roy Tarrant. Il disco \u00e8 dedicato alla luna e ai suoi dodici \"mari metafisici\".\nGrazie a questo album Ivan si rimpadronisce della sua identit\u00e0 di cantautore e con l'occasione festeggia i suoi trent'anni di carriera artistica.\n2010-2014: attivit\u00e0 live, cover, musical e canzone d'autore.\nIl 13 marzo 2010 Ivan Cattaneo \u00e8 stato ospite con la sua band all'interno della rassegna \"LiveMe\" in piazza Duomo a Milano, come special guest dell'evento assieme ad Alberto Camerini.\nL'evento, condotto da Red Ronnie e promosso dal comune di Milano, ha ospitato varie band e solisti emergenti, offrendo una promozione della nuova musica italiana.\nNell'aprile 2010 l'artista, su etichetta indipendente Azzurra Music, ha pubblicato un nuovo album dedicato ai pi\u00f9 celebri brani degli anni ottanta, col titolo \"80 e basta!\".\nL'album contiene cover di alcuni brani molto noti, quali: \"Figli delle stelle\" di Alan Sorrenti, \"Ci stiamo sbagliando\" di Luca Carboni, \"Kobra\" di Donatella Rettore, \"Tomorrow\" di Amanda Lear, \"Tenax\" di Diana Est, \"I maschi\" di Gianna Nannini e \"Amore disperato\" di Nada. A completare l'opera non mancano le sue celebri cover \"Una zebra a pois\" di Mina, \"Un ragazzo di strada\" de I Corvi e \"Il gegheg\u00e8\" di Rita Pavone, nonch\u00e9 il suo successo \"Polisex\".\nContemporaneamente l'artista \u00e8 impegnato nella stesura finale di un libro in cui ha raccolto proprie massime e aforismi e in un nuovo progetto multimediale che ancora una volta riunisce vari linguaggi artistici come la pittura, la musica, i video e la poesia. A novembre 2010 \u00e8 entrato nel cast del musical \"Jesus Christ Superstar\" nel suo quarantennale, nei panni di un insolito e trasgressivo \"Erode\".\nCome autore ha firmato il brano \"Abbaio alla luna\", inciso da Al Bano nel nuovo cd \"Amanda \u00e8 libera\" pubblicato dalla \"Azzurra Music\" in occasione della partecipazione del noto interprete pugliese al Festival di Sanremo 2011. Nel 2011 la Warner Music Italia dedica a Ivan un cofanetto di 5\u00a0cd contenente i cinque album che Ivan aveva inciso per la CGD (\"Urlo\", \"Duemila60 Italian Graffiati\", \"Ivan il terribile\", \"Bandiera gialla\", \"Vietato ai minori\") nella fortunata serie di pubblicazioni discografiche \"Original Album Series\".\nA fine agosto dello stesso anno, la Sony Music gli dedica il digipack \"A qualcuno piace Ivan!\" contenente la ristampa in cd dei suoi primi tre album incisi per l'Ultima Spiaggia e i singoli incisi per la stessa, fra il 1976 e il 1978.\nNel 2014 partecipa come attore al film \"Sexy shop\" di Maria Erica Pacileo e Fernando Maraghini.\nIl 16 maggio 2014 ritira a Genova presso il FIM, la Fiera Internazionale della Musica, il FIM Award \"Premio Italia alla Carriera\" assegnato da CAPAM, \"Commissione Artistica per la Promozione dell'Arte e della Musica\" e consegnato da Verdiano Vera, patron della manifestazione. In occasione della consegna del premio, Ivan si esibisce sul palco con la sua band.\nNel settembre 2015 la neonata etichetta Soter pubblica un doppio album tributo a lui dedicato: \"Un tipo atipico#tributoivancattaneo\", nel quale ventinove artisti, fra affermati ed emergenti, rivisitano il suo repertorio d'autore. Il progetto \u00e8 ideato e prodotto da Salvatore De Falco, attento conoscitore dell'arte di Cattaneo e collaboratore delle testate \"Raropi\u00f9\" e \"Musical News\". L'album contiene un'inedita performance di Ivan, chitarra e voce, \"Cera una volta\" che introduce i colleghi alle prese con le canzoni del suo primo decennio di attivit\u00e0: Garbo, Na\u00eff H\u00e9rin, Roulette Cinese, Dardust, Montefiori Cocktail, Giovanni Block, Pennelli di Vermeer, Diana Tejera, Ottodix, Hueco, Susanna Parigi, Vidra + Masi, Stefano Pais, Andrea Zuppini, Banda Osiris, H.E.R., Egokid, Roby Rossini, Luca Urbani e Alberto Styl\u00f2o, Ensonika, Alessandro Orlando Graziano, Allerija, Gianni Leone, Gerardo Konte &amp; The Nine Tears, Steetycats, Porfirio Rubirosa, Helena Velena, Elektroshock, Claudio Milano. Il progetto, molto apprezzato da critica e pubblico, viene pubblicato in occasione del quarantennale di carriera di Cattaneo e parte del ricavato delle vendite viene destinata ai progetti di Amnesty International di cui ricorre il quarantennale di attivit\u00e0 in Italia. Ottiene inoltre la targa Amnesty al MEI di Faenza nell'ottobre 2015, ritirata dallo stesso Ivan che si esibisce con band in un mini-live e la targa 'Premio Bruno Lauzi Canzone d'Autore' 2016 ad Anacapri.\n2018-2021: Grande Fratello Vip, i singoli \"Iceberg\" e \"Polisex (40th Anniversary)\".\nIl 24 settembre 2018 partecipa alla terza edizione del reality show \"Grande Fratello VIP\" e rimane in gara sino al 19 novembre quando, dopo essere andato in nomination con Lory del Santo, viene eliminato con il 49,7% dei voti. Sempre in questo periodo esce il suo nuovo singolo \"Iceberg\", dopo ben otto anni di silenzio discografico, e un duetto col cantautore Alessandro Orlando Graziano nel brano \"Nuova era\". All'inizio del 2019 era stata annunciata l'uscita del suo nuovo album di inediti \"Eiaculazione da Tiffany\", album poi annullato e rimandato a data da destinarsi. Scrive per Patty Pravo il brano \"La carezza che mi manca\" incluso nel suo album \"Red\", brano scartato al Festival di Sanremo 2019. A febbraio 2019 presenta la trasmissione in tre puntate \"C'era una volta il musicarello\", che ripercorre la storia del musicarello italiano, in onda in seconda serata su Rete 4 per tre settimane.\nDal gennaio 2019 \u00e8 testimonial ufficiale dei City Angels.\nIl 7 settembre 2020 esce l'inedito postumo \"La forma dell'amore\" di Giuni Russo accompagnato da un videoclip le cui immagini sono state registrate da Ivan Cattaneo nel 2003.\nNel novembre del 2020 scrive la prefazione del libro \"Cover and over again\" di Joyello Triolo, dedicato al mondo delle cover version.\nL'11 giugno 2021 esce il suo nuovo lavoro dal titolo \"Polisex (40th Anniversary)\". Si tratta di un CD singolo che contiene ben dieci versioni, realizzate per l'occasione, del celebre brano \"Polisex\", composto dallo stesso Ivan Cattaneo e portato al successo nel 1980; il progetto nasce proprio per celebrare i quarant'anni dall'uscita del brano.\nPittura.\nCome pittore per le sue opere propone anche immagini elaborate al computer e trasferite su tela, alle quali poi aggiunge materiale pittorico e polimaterico. Il critico d'arte e giornalista Fortunato Orazio Signorello nell'ottobre del 2004 lo inserisce, per la prima volta, nell'Annuario d'arte moderna Artisti contemporanei; pubblicazione annuale, edita dalla casa editrice romana Acca in... Arte Editrice.\nPer Signorello l'originalit\u00e0 compositiva di Cattaneo \"rappresenta, in linea con le sue scelte provocatorie, il suo modo spiazzante di dar vita, in uno straordinario gioco di sovrapposizioni e simbiotici accostamenti ipercromatici, a un tipo di arte nuova e pluripercettiva scaturita da una maggior crescita interiore...\". Per Fortunato Orazio Signorello - che dal 2004 fa parte, dopo esserlo stato nel 1999 della Biennale internazionale dell'arte contemporanea di Firenze, del comitato scientifico dell'International Contemporary Art of Andalusia (Malaga) e della Biennal Exhibition of Visual Art (New York) - la produzione recente dell'artista \"evidenzia, oltre a una continua intenzione di sovvertimento di canoni pi\u00f9 o meno prestabiliti, la passione di Cattaneo, anticipatore della comunicazione multimediale, per le scritte caustiche e pungenti; che sono, accoppiate ai suoi soggetti, una sorta di denuncia sulla condizione e sulle contraddizioni dell'uomo contemporaneo...\u201d."}
{"id": "2412276", "revid": "115483191", "url": "https://it.wikipedia.org/wiki?curid=2412276", "title": "Val Noana", "text": "La val Noana \u00e8 una valle del Trentino orientale che ospita l'omonimo lago Noana, incastonata tra le Vette Feltrine, il Monte Vederna e il Gruppo del Cimonega: conosciuta per la sua imperviet\u00e0, frequentata soprattutto da alpinisti ed escursionisti, la parte bassa appartiene al comune di Im\u00e8r, mentre la parte medio-alta a quello di Mezzano.\nGeografia fisica.\nLa valle segue un andamento Est-Ovest. La parte bassa e medio-alta, cio\u00e8 fino al lago artificiale \u00e8 una gola profonda con alte pareti rocciose. Alla fine del bacino il torrente si biforca, da una parte il Rio Giasinozza e dall'altra il Rio Neva. Da qui in poi si estendono vari prati pianeggianti in varie localit\u00e0 quali \"C\u00f2l\", \"Aga\u00f2i\", \"Vaticano\", \"Valpiana de Sot\" e \"Valpiana de Sora\". In val Giasinozza si trovano invece le \"Cogol\u00e0te\". Verso il Gruppo del Cimonega si sale fino a giungere ai pascoli di Malga N\u00e8va ed al Rifugio CAI B. Boz sull'Alta via n. 2.\nLa valle \u00e8 raggiungibile da Im\u00e8r lungo una strada di 5\u00a0km che porta alla omonima diga e fino al rifugio. La strada \u00e8 molto caratteristica e le pareti strapiombanti della prima parte ricordano i \"Serrai di Sottoguda\".\nParticolarit\u00e0.\nLa valle \u00e8 famosa per possedere gli alberi pi\u00f9 grandi del Trentino, ricordiamo tra questi l'abbattuto \"Ave\u0111\u00f2n\" e il grande e raro Tasso.\nDalla localit\u00e0 \"Valpiana\" si diparte appunto il \"Sentiero degli Abeti giganti\"."}
{"id": "2412283", "revid": "1463849", "url": "https://it.wikipedia.org/wiki?curid=2412283", "title": "Prime rappresentazioni al Teatro Argentina", "text": "Elenco delle prime rappresentazioni al Teatro Argentina di Roma."}
{"id": "2412284", "revid": "119152513", "url": "https://it.wikipedia.org/wiki?curid=2412284", "title": "Uberto de' Olevano", "text": "Biografia.\nVari documenti danno vita alla multiforme attivit\u00e0 di figura di primo piano di Uberto, sia come uomo politico, sia come giurista, negoziatore, ammiraglio. Fu dei maggiorenti che ebbero la responsabilit\u00e0 delle direttive politiche del forte comune di Pavia, di cui fu podest\u00e0 nel 1159 e, come tale, strenuo difensore dell'idea imperiale. Nella primavera del 1164, al tempo della questione sarda, fu fra i nunzi imperiali inviati a condurre Barisone II di Arborea a Pavia, per essere incoronato Re di Sardegna. Nel 1192 era podest\u00e0 di Como, dove fece edificare Porta Torre; nello stesso anno fu nominato podest\u00e0 di Genova dove pose fine alle rivalit\u00e0 fra le fazioni guelfe e ghibelline, pacificando la citt\u00e0. Il 12 gennaio 1194 presenzi\u00f2 alla solenne seduta di ratifica della pace conclusa in Vercelli fra l'Imperatore e la Lega Lombarda. Quando il siniscalco Marcovaldo, mandato dell'imperatore Enrico VI, richiese ai genovesi di intervenire in Sicilia, fu nominato Capitano Generale a capo di un contingente di terra e di una flotta. La spedizione inizi\u00f2 positivamente con la riconquista di Gaeta e Napoli, ma, giunta la flotta a Messina alla fine d'agosto del 1194 Uberto mor\u00ec a causa di forti febbri e il 1\u00ba di settembre, mentre la salma veniva trasportata per essere tumulata fuori citt\u00e0, i pisani tessero un'imboscata al corteo funebre. Sembra che i principali bersagli degli aggressori siano stati Bonifacio e il siniscalco imperiale, ma per loro fortuna uscirono illesi dall'agguato. Per evitare ulteriori imboscate, i funerali dell'ammiraglio non vennero celebrati.\nLa famiglia Olevano.\nDa Uberto de' Olevano prese origine la potente famiglia dei nobili Olevano che ebbero gran voce nelle vicende di Pavia e del suo contado fino al secolo XVIII. Feudatari di numerose localit\u00e0 del pavese e della Lomellina, persero i loro diritti feudali probabilmente nel corso del XV secolo, mantenendo sempre i loro possedimenti territoriali a Olevano e in tutte le localit\u00e0 circostanti, da Mortara a Ceretto Lomellina, da Cergnago a Campalestro, dominando ininterrottamente dal poderoso fortilizio olevanese, che pi\u00f9 volte ricostruirono e ampliarono. Nella famiglia si annoverano numerosi personaggi illustri come Antonio (ricordato in documenti del 1387 e del 1421), governatore di Alessandria e capitano dei Militi Catafratti; Bartolomeo II (citato nel 1494) ambasciatore presso Luigi XII di Francia; Bartolomeo III, prefetto di Mortara e Novara durante la dominazione di Carlo V, maestro dei militi e ambasciatore di Filippo II; Paolo Alessandro (secolo XVII) Console dei Conti Palatini investito pi\u00f9 volte da Ferdinando III; Bartolomeo IV, senatore di Milano, che, verso la fine del Seicento, merit\u00f2 per la famiglia il titolo marchionale. \nFu nel Settecento che la presenza della famiglia Olevano si fece ancor pi\u00f9 significativa nelle vicende pavesi, non solo in relazione alla vita politica, ma anche alla fiorente attivit\u00e0 artistica a Pavia (Palazzo Olevano) e nel contado (Olevano di Lomellina, Cava Manara e Borgo San Siro). Il marchese Gerolamo III fu chiamato \"padre della patria\" perch\u00e9 rischi\u00f2 pi\u00f9 volte la vita per Pavia e nel 1746 imped\u00ec che la citt\u00e0 fosse saccheggiata dagli ussari tedeschi. Contribu\u00ec alla fondazione del Pio Albergo Pertusati. Nella prima met\u00e0 del XIX secolo, con la morte dei nipoti Bartolomeo, Alessandro e Francesco Olevano Confalonieri senza eredi diretti, la famiglia si estinse."}
{"id": "2412286", "revid": "712828", "url": "https://it.wikipedia.org/wiki?curid=2412286", "title": "Kibitoshin", "text": ""}
{"id": "2412287", "revid": "287204", "url": "https://it.wikipedia.org/wiki?curid=2412287", "title": "Federazione di rugby a 15 della Serbia", "text": "Ragbi savez Srbije (, \"Unione rugbistica di Serbia\") \u00e8 l'organismo di governo del rugby a 15 in Serbia.\nFondato nel 1954 a Belgrado come \"Ragbi savez Jugoslavije\", federazione rugbistica jugoslava, dopo la dissoluzione del Paese ha continuato ad amministrare la disciplina nella repubblica federale di Serbia e Montenegro e, dal 2006, nella sola Serbia.\nSotto la sua giurisdizione operano la nazionale maschile e femminile maggiori a XV e quelle analoghe di VII; organizza anche il campionato nazionale serbo (oltre che avere organizzato, dal 1957 al 1991, anche quello jugoslavo nonch\u00e9 le attivit\u00e0 della relativa nazionale).\nLa federazione ha sede a Belgrado e il suo presidente \u00e8 Igor Stojadinovi\u0107, eletto il 22 ottobre 2018 e in carica per un quadriennio."}
{"id": "2412288", "revid": "125449061", "url": "https://it.wikipedia.org/wiki?curid=2412288", "title": "Palasport Giovanni Paolo II", "text": "Il palasport \"Giovanni Paolo II\" \u00e8 un'arena coperta di Pescara con una capienza di posti.\nLa struttura, che ha ospitato le competizioni di pallamano maschile dei Giochi del Mediterraneo di Pescara 2009, \u00e8 gestita dalla societ\u00e0 Pescara Servizi ed \u00e8 sede di allenamento e partite di campionato della societ\u00e0 di pallamano HC Pescara."}
{"id": "2412296", "revid": "1632387", "url": "https://it.wikipedia.org/wiki?curid=2412296", "title": "Guy Smiley", "text": "I Guy Smiley sono stati un gruppo hardcore punk canadese, attivo fra il 1992 e il 1999.\nBreve storia.\nIl gruppo si form\u00f2 nel 1992 a Winnipeg. Il nucleo originario della band era composto da Derek Kun (voce), Ryan Francis (batteria), Paul Stewart (chitarra) e Jamie Fyles (basso).\nIl gruppo citava tra le sue influenze sia gruppi punk come Bad Brains, Descendents, Operation Ivy e Dag Nasty, sia il metal degli anni ottanta. La band fece lunghi tour in Canada e USA, prima di effettuare il suo primo tour oltreoceano in Europa nel 1998, di supporto agli H2O. In questa occasione il gruppo fu notato dalla Epitaph Records, con cu\u00ec firm\u00f2 un contratto che si concretizz\u00f2 nell'album \"Alkaline\", pubblicato nel 1999, prodotto da Dylan McLaren.\nNel 2000, per\u00f2, il gruppo si divise per una compresenza di problemi personali, di droga e di legge. Durante la su attivit\u00e0, il gruppo partecip\u00f2 a concerti con Pennywise, Misfits, H2O, NOFX, Face to Face, Agnostic Front, Good Riddance, Ten Foot Pole, Sick of it All e Ignite."}
{"id": "2412298", "revid": "124804915", "url": "https://it.wikipedia.org/wiki?curid=2412298", "title": "Commodo", "text": "Figlio dell'imperatore filosofo Marco Aurelio, Commodo fu associato al trono nel 177, succedendo al padre nel 180. Avverso al Senato, govern\u00f2 in maniera autoritaria, esibendosi anche come gladiatore e in prove di forza, e facendosi soprannominare l\"'Ercole romano\".\nDurante i dodici anni di principato, nonostante la fama di despota, a Commodo sono riconosciuti dei meriti: per esempio esercit\u00f2 un'ampia tolleranza religiosa, ponendo fine alle persecuzioni contro i cristiani dopo alcuni anni dall'ascesa al trono, le quali ricominciarono dopo la sua morte. Egli stesso pratic\u00f2 culti orientali e stranieri; il regno di Commodo diede anche un nuovo impulso alle arti, che si svilupparono rispetto all'arte dei primi Antonini. Durante il suo regno egli eresse vari monumenti celebranti le imprese del padre Marco Aurelio, tra i quali la Colonna Aureliana, e forse complet\u00f2 anche la statua equestre di Marco Aurelio che si trova oggi nei Musei Capitolini (una copia \u00e8 esposta al centro della piazza del Campidoglio).\nAmato dal popolo e appoggiato dall'esercito, al quale aveva elargito consistenti somme di denaro, riusc\u00ec a mantenere il potere tra numerose congiure, finch\u00e9 non fu assassinato in un complotto di alcuni senatori, pretoriani e della sua amante Marcia, strangolato dal suo maestro di lotta, l'ex gladiatore Narcisso; l'assassinio port\u00f2 al potere Pertinace. Sottoposto a \"damnatio memoriae\" dal Senato, fu riabilitato e divinizzato dall'imperatore Settimio Severo, che voleva ricollegarsi alla dinastia antoniniana cercando il favore dei membri superstiti della famiglia di Commodo e Marco Aurelio.\nBiografia.\nOrigini familiari e giovinezza (161-180).\nCommodo, figlio del regnante imperatore Marco Aurelio, nacque come Lucio Elio Aurelio Commodo a Lanuvio, l'antica Lanuvium vicino a Roma. Aveva un fratello gemello, Tito Aurelio Fulvio Antonino, morto nel 165. Il 12 ottobre 166, Commodo fu nominato Cesare insieme al fratello minore, Marco Annio Vero Cesare; quest'ultimo mor\u00ec nel 169, perci\u00f2 l'unico figlio superstite rimase Lucio Aurelio Commodo.\nEgli ricevette una buona istruzione da \"un'abbondanza di buoni maestri\" secondo le parole di Marco Aurelio. Nell'aprile del 175 Avidio Cassio, governatore della Siria, si dichiar\u00f2 imperatore in seguito alla voce che Marco Aurelio fosse morto. Essendo stato riconosciuto imperatore dalla Siria, Palestina ed Egitto, Cassio port\u00f2 avanti la sua ribellione nonostante Marco Aurelio fosse ancora in vita.\nDurante i preparativi per la campagna contro Cassio, il principe assunse la sua toga sul fronte del Danubio il 7 luglio 175, entrando cos\u00ec ufficialmente nell'et\u00e0 adulta. Cassio, invece, fu ucciso da uno dei suoi centurioni prima che iniziasse la campagna contro di lui. Commodo accompagn\u00f2 il padre in un lungo viaggio nelle province orientali, durante il quale visit\u00f2 Antiochia. L'imperatore e il figlio si recarono anche ad Atene, poi torn\u00f2 a Roma nell'autunno del 176. Marco Aurelio fu il secondo imperatore dopo Vespasiano ad avere un figlio proprio, e sembra fosse sua intenzione che Commodo divenisse il suo erede, nonostante da molto tempo gli imperatori, spesso senza figli maschi adulti, adottassero i loro eredi. Commodo fu l'unico dei molti figli maschi di Marco Aurelio a sopravvivergli (l'altro erede designato, Marco Annio Vero Cesare, era morto molto giovane, e ancora giovanissimo e lontano da Roma era l'unico nipote in vita, Tiberio Claudio Severo Proculo, nipote di Commodo che fu poi console sotto Settimio Severo, nonch\u00e9 suocero di Eliogabalo).\nIl 27 novembre 176 Marco Aurelio confer\u00ec a Commodo il rango di \"Imperator\", e nel 177, il titolo di Augusto, attribuendo al figlio la sua stessa posizione, e formalmente condivise il potere con lui. Il 23 dicembre dello stesso anno, ottenne la \"tribunicia potestas\". Il 1\u00ba gennaio 177 Commodo divenne console per la prima volta, a 15 anni, il pi\u00f9 giovane console nella storia romana fino a quel momento. Durante il regno assieme al padre, Commodo non commise stranezze n\u00e9 crudelt\u00e0. Spos\u00f2 poi Bruzia Crispina prima di accompagnare suo padre ancora una volta al fronte del Danubio nel 178 contro i barbari, dove poi Marco Aurelio mor\u00ec il 17 marzo 180, lasciando imperatore il diciannovenne Commodo.\nAscesa al trono (180).\nDopo una nuova serie di vittorie decisive negli anni 178-179 contro Marcomanni e Quadi, il padre, Marco Aurelio, si ammal\u00f2 gravemente nel 180, forse anch'egli colpito dalla peste che affliggeva l'impero da anni. Marco Aurelio mor\u00ec il 17 marzo 180, a circa cinquantanove anni, secondo Aurelio Vittore nella citta-accampamento di \"Vindobona\" (Vienna).\nSecondo quanto riferisce Tertulliano, uno storico e apologeta cristiano suo contemporaneo, sarebbe invece deceduto sul fronte sarmatico, non molto distante da \"Sirmio\" (odierna Sremska Mitrovica, nell'attuale Serbia), che fungeva da quartier generale invernale delle sue truppe, in vista dell'ultimo assalto. Birley ritiene infatti che Marco potrebbe essere morto a \"Bononia\" sul Danubio (che per assonanza ricorda la localit\u00e0 di \"Vindobona\"), venti miglia a nord di \"Sirmio\".\nIniziando a stare male chiam\u00f2 Commodo al capezzale e gli chiese per prima cosa di concludere onorevolmente la guerra, affinch\u00e9 non sembrasse che lui avesse \"tradito\" la \"Res publica\". Il figlio promise che se ne sarebbe fatto carico, ma che gli interessava prima di tutto la salute del padre. Chiese pertanto di potere aspettare pochi giorni prima di partire. Marco, sentendo che i suoi giorni erano alla fine e il dovere compiuto, accett\u00f2 da stoico una morte onorevole, astenendosi dal mangiare e bere, e aggravando cos\u00ec la malattia per permettergli di morire il pi\u00f9 rapidamente possibile.\nIl sesto giorno, chiamati gli amici e \"\"deridendo le cose umane\" disse a loro: \"perch\u00e9 piangete per me e non pensate piuttosto alla pestilenza e alla morte comune? Se vi allontanerete da me, vi dico, precedendovi, statemi bene\". Mentre anche i soldati si disperavano per lui, alla domanda su \"a chi affidasse il figlio\", rispose ai subordinati: \"a voi, se ne sar\u00e0 degno, e agli d\u00e8i immortali\"\". Nel settimo giorno si aggrav\u00f2 e ammise brevemente solo il figlio alla sua presenza, ma quasi subito lo mand\u00f2 via, per non contagiarlo.\nUscito Commodo, copr\u00ec il capo come se volesse dormire, come il padre Antonino Pio, e quella notte mor\u00ec. Cassio Dione Cocceiano aggiunge che vi furono delle negligenze da parte dei medici, che avrebbero voluto accelerare la successione per compiacere Commodo, ma potrebbero essere solo dicerie. Marco Aurelio riteneva, a torto, che il figlio avrebbe abbandonato quel genere di vita cos\u00ec poco adatto a un \"princeps\", assumendosi le necessarie responsabilit\u00e0 nel governare un Impero come quello romano.\nE poich\u00e9 Commodo non era pazzo, come molti sostennero, anche se amava esibirsi come gladiatore e in prove di forza, egli intelligentemente si assicur\u00f2 subito la fedelt\u00e0 dell'esercito e del popolo romano con ampie elargizioni (\"donativa\" e \"congiaria\"), governando cos\u00ec da vero e proprio monarca assoluto, al riparo dalle continue congiure del Senato e mantenendo il potere per dodici lunghi anni. In una di queste congiure venne coinvolta anche la sorella, Lucilla (oltre ad altri membri della famiglia, come il cognato e un nipote, figlio di Cornificia), che Commodo fece prima esiliare e poi uccidere (non invece il marito, Pompeiano, che prefer\u00ec autoesiliarsi, e Cornificia). Un'altra sorella, Fadilla, fu invece, insieme al marito, una delle pi\u00f9 fedeli consigliere del fratello. A conclusione del principato di Marco Aurelio, Cassio Dione scrisse un elogio all'imperatore, seppure descrivendo il passaggio a Commodo con dolore e rammarico:\nIl Principato (180-192).\nTra i primi atti di Commodo vi fu, oltre alla divinizzazione del padre, la costruzione della grande colonna celebrativa delle vittorie del padre sulle genti barbariche del Nord.\nPolitica estera.\nCominci\u00f2 il suo regno con un trattato di pace sfavorevole concordato con le trib\u00f9 dei Marcomanni, Quadi e Buri (trib\u00f9 dei Germani), che erano state in guerra contro Marco Aurelio. Pi\u00f9 tardi egli stesso intraprese guerre contro i Germani, riportando spesso parziali vittorie, per le quali inoltre pretendeva onori dal Senato. A differenza di quanto riportano alcuni storici Commodo non era per\u00f2 un pessimo stratega come poteva apparire.\nPolitica interna.\nStabil\u00ec ricche ricompense per le delazioni, purch\u00e9 i delatori rivelassero vizi virt\u00f9 e segreti di ogni senatore.\nAssillato dal pensiero che tutti cospirassero contro di lui, e molto spesso questi pensieri erano fondati, istitu\u00ec un documento ufficiale, da lui redatto ogni giorno, denominato \"lista di proscrizione\": una serie di persone sospette, pi\u00f9 o meno fondatamente, veniva poi bandita o giustiziata.\nSpettacoli gladiatori.\nCommodo aveva la passione - come la madre Faustina e lo zio e cognato Lucio Vero (co-imperatore di Marco Aurelio) - per i combattimenti gladiatori e quelli contro le bestie, al punto da scendere egli stesso nell'arena vestito da gladiatore, come l'Ercole romano indossando una pelle di leone e facendosi addestrare da Narcisso, uno dei pi\u00f9 forti in quei tempi nei combattimenti gladiatori, impiegando quasi tutto il suo tempo rubato ai piaceri e gozzovigli. Partecip\u00f2 a 735 giochi, pretendendo di essere regolarmente registrato e pagato come un normale gladiatore, ma naturalmente nessuno poteva batterlo, anche grazie all'assegnazione di armi smussate e scudi manomessi; tutti i prescelti finivano inesorabilmente sconfitti e chiunque veniva a conoscenza del trucco era inserito con un documento ufficiale in una \"lista di proscrizione\" e quindi bandito o giustiziato. Nel corpo a corpo aveva scelto la figura del \"Secutor\", affrontando gli avversari con elmo scudo e spada, all'epilogo spesso fingeva di graziarli per poi mutilarli o sfregiarli. Uccise anche migliaia di animali selvaggi tra cui elefanti, rinoceronti, ippopotami, leoni, orsi, leopardi e struzzi, questi ultimi una sua passione poich\u00e9 dopo essere decapitati continuavano a correre per una manciata di secondi; in una delle sue ultime apparizioni nell'arena, afferr\u00f2 una testa di struzzo mostrandola ai senatori (come riportato da Cassio Dione) e proclam\u00f2 che avrebbe fatto lo stesso all\u2019intero Senato.\nLa partecipazione ai giochi nelle arene era considerato scandaloso dai Romani: la morale comune poneva i gladiatori nei ranghi pi\u00f9 bassi della scala sociale. Eredit\u00f2, pare, tale passione dalla madre: una leggenda priva di fondamento voleva, del resto, che non fosse figlio di Marco Aurelio ma di un gladiatore.\nCorte imperiale e vizi privati.\nL'instabilit\u00e0 di Commodo non si limitava a questo \"hobby\". Nel 190 una parte della citt\u00e0 di Roma fu distrutta da un incendio e Commodo colse l'opportunit\u00e0 per \"rifondarla\", chiamandola in suo onore \"Colonia Commodiana\" (come forse avrebbe voluto fare Nerone nel 64). Anche i mesi del calendario furono rinominati in suo onore, e perfino al Senato cambi\u00f2 il nome in \"Senato della Fortuna Commodiana\", mentre l'esercito divenne \"Esercito commodiano\" e cos\u00ec pure la flotta \"Classis Commodiana\". Questi atteggiamenti da monarca erano considerati gravemente offensivi dal Senato.\nInoltre aveva una propensione per ci\u00f2 che era sessualmente stravagante o insano; abus\u00f2 di tutte le sorelle, alle sue concubine imponeva di mettersi il nome della madre Faustina durante gli amplessi, aveva allestito una sorta di \"harem\" composto da trecento ragazze e trecento ragazzi a uso della sua cerchia di amici e cortigiani, mettendo in scena spettacoli orgiastici a tema, come per esempio l\"Ercole Rustico\".\nLe congiure.\nNel 182 un gruppo di membri della famiglia imperiale riuniti intorno alla sorella Annia Aurelia Galeria Lucilla - la figlia del primo matrimonio, un nipote (figlio dell'altra sorella, Annia Cornificia Faustina Minore), il proprio cugino paterno, l'ex console Marco Numidio Quadrato e la sorella di quest'ultimo Numidia Cornificia Faustina - pianific\u00f2 l'assassinio di Commodo immaginando di vedere Lucilla e suo marito come nuovi governanti di Roma. Il nipote di Quintiniano irruppe dal suo nascondiglio con un pugnale cercando di colpire Commodo. Gli disse \"Qui c'\u00e8 il pugnale che ti spedisce il Senato\" svelando la sua intenzione prima ancora di agire. Le guardie furono pi\u00f9 veloci di lui, fu sopraffatto e disarmato senza riuscire nemmeno a ferire l'imperatore.\nCommodo ordin\u00f2 la sua condanna a morte e quella di Marco Numidio Quadrato; Lucilla, sua figlia e Numidia Cornificia Faustina furono esiliate nell'isola di Capri. Un anno dopo Commodo sped\u00ec un centurione a Capri per uccidere le tre donne. Altri complotti coinvolsero di nuovo il secondo marito di Lucilla, Tiberio Claudio Pompeiano, che scamp\u00f2 alla repressione auto-esiliandosi. L'altra sorella che risiedeva a Roma, Fadilla, fu invece molto vicina a Commodo, e lo sostenne con il marito in qualit\u00e0 di consigliere.\nCaduta e morte.\nNel 192 Commodo divorzi\u00f2 da Bruzia Crispina, facendola esiliare per adulterio. Di fronte al crescente malcontento per gli eccessi di Commodo, il prefetto del Pretorio Quinto Emilio Leto e il \"cubicularius\" Ecletto, temendo per la propria vita dopo essersi opposti alle ultime stravaganze dell'imperatore ed essere stati inseriti in una \"lista di proscrizione\", organizzarono una congiura con Cassio Dione e numerosi altri senatori, anch'essi esasperati dallo stato delle cose. Venne ben presto coinvolta la concubina Marcia, favorita di Commodo di probabile fede cristiana (aveva spinto Commodo a interrompere le persecuzioni e a graziare papa Vittore I), cosicch\u00e9, approfittando della sua prossimit\u00e0 al principe, si riuscisse ad avvelenarlo in modo da ucciderlo segretamente, in maniera non plateale o cruenta e senza uno scontro fisico.\nL'attentato venne messo in atto il 31 dicembre 192, vigilia dell'insediamento dei nuovi consoli, durante un banchetto gli venne avvelenato il vino. L'imperatore, per\u00f2, credendo di sentirsi appesantito dal lauto pasto si ritir\u00f2 nei suoi appartamenti e chiese ai domestici di aiutarlo a vomitare, salvandosi cos\u00ec inconsapevolmente. A quel punto, essendo fallito l'avvelenamento e temendo di potere essere presto scoperti, i congiurati si rivolsero al campione dei gladiatori Narcisso, istruttore personale dell'imperatore, consegnandogli una spada; il gladiatore, spinto dalla promessa di una ricca ricompensa e dalla rivalsa personale per essere stato inserito in una \"lista di proscrizione\", uccise quella sera stessa Commodo nei bagni, forse strangolandolo o trafiggendolo. Nell'anno seguente Narcisso venne giustiziato come assassino dell'imperatore durante la guerra civile, e Marcia condannata a morte dal nuovo imperatore. Cassio Dione invece si salv\u00f2 e scrisse uno dei pochissimi resoconti di queste vicende.\nIl giorno successivo, 1\u00ba gennaio 193, dopo un brevissimo interregno, i congiurati sparsero la voce dell'improvvisa e provvidenziale morte dell'Imperatore per un colpo apoplettico e di come quel fortuito evento avesse evitato appena in tempo il piano di Commodo per assassinare i consoli designati, Quinto Pompeio Sosio Falcone e Gaio Giulio Erucio Claro Vibiano, per poi recarsi in Senato, accompagnato da un gladiatore e vestito egli stesso in abiti da arena, per essere assieme a questi acclamato console per l'ottava volta.\nLeto ed Ecletto si recarono quindi dal \"Praefectus Urbi\" Publio Elvio Pertinace, generale e console in carica e collega dell'imperatore defunto, offrendogli la porpora imperiale. Questi, temendo dapprima per la propria vita, si convinse ad accettare solo quando, condotto al Palatino, vide il corpo di Commodo privo di vita. A Roma, la notizia della morte del Principe spinse il Senato e il popolo a chiedere che il cadavere fosse trascinato con un uncino e precipitato nel Tevere, cos\u00ec come voleva un'antica usanza per i nemici della Patria.\nPertinace diede tuttavia incarico affinch\u00e9 Commodo fosse segretamente sepolto nel mausoleo di Adriano. Avutane notizia, il Senato dichiar\u00f2 allora Commodo \"hostis publicus\" e ne decret\u00f2 la \"damnatio memoriae\": venne ripristinato il nome corretto delle istituzioni, mentre le statue e gli altri monumenti eretti dall'Imperatore defunto venivano abbattuti. Appena due anni dopo tuttavia, nel 195, l'imperatore Settimio Severo, cercando di legittimare il proprio potere ricollegandosi alla dinastia di Marco Aurelio e in aperta contrapposizione con il Senato, riabilit\u00f2 la memoria di Commodo, ordinando che ne fosse decretata l'apoteosi. Commodo pass\u00f2 quindi dall'essere un nemico dello Stato alla condizione di \"divus\", con un apposito flamine preposto al proprio culto.\nPersonalit\u00e0 e interessi.\nSecondo alcuni storici Commodo era ben proporzionato e attraente, con capelli biondi e ricci. Portava la barba e gli occhi erano leggermente sporgenti. Come Nerone e Caligola era considerato folle e come Domiziano e Tiberio era considerato crudele e arbitrario. Pareva strano che fosse figlio dell'imperatore filosofo Marco Aurelio e cos\u00ec fu messa in giro la voce che fosse il figlio naturale di un gladiatore. Per l'esattezza si disse che fosse nato da un amplesso della madre, Faustina, con un gladiatore della scuola gladiatoria di Gaeta. Di opinione diversa \u00e8 Romolo Augusto Staccioli, che prende le distanze da questa supposizione.\nFinch\u00e9 il padre fu in vita Commodo si comport\u00f2 apparentemente in maniera normale, anche se si racconta che da giovane cerc\u00f2 di fare bruciare vivo un servo delle terme perch\u00e9 gli aveva preparato un bagno troppo caldo, nonch\u00e9 di altri comportamenti crudeli e considerati indegni (per esempio esibirsi come attore e gladiatore, frequentare prostitute, uccidere persone che non aveva in simpatia senza processo).\nTuttavia bisogna ricordare che le fonti erano tutte ostili. Da imperatore si paragonava a Ercole, scendendo nell'arena contro individui non allenati o zoppi, o uccidendo moltissimi struzzi e animali poco pericolosi, ma in alcuni casi anche elefanti. Tuttavia anche i detrattori gli riconoscono una certa destrezza nel combattimento corpo a corpo e nel tiro con l'arco. Per molti era semplicemente affascinato, come gi\u00e0 Caligola e successivamente Eliogabalo, dalla figura ellenistica e orientale del sovrano divino (venerava il culto orientale di Mitra, nonch\u00e9 quelli egiziani di Iside e Anubi) e, comunque, era inadatto al governo di Roma.\nPer altri aveva invece un vero squilibrio mentale e caratteriale, con comportamenti che oggi definiremmo sociopatici, cio\u00e8 privi di rispetto per le regole sociali e i sentimenti altrui sebbene non fosse pazzo. Cassio Dione lo descrisse come cresciuto in un clima stoico e austero, e divenuto quindi un ribelle appena pot\u00e9 avere il potere, bench\u00e9 non fosse di indole malvagia, traviato ben presto dai suoi amici a causa della sua debolezza di carattere."}
{"id": "2412300", "revid": "392357", "url": "https://it.wikipedia.org/wiki?curid=2412300", "title": "Cedars-Sinai Medical Center", "text": "Il Cedars-Sinai Medical Center \u00e8 un ospedale situato a West Hollywood, California, USA.\nStoria.\nDal 1906 al 1910 la dottoressa Sarah Vasen, il primo medico donna di Los Angeles, diventa sovrintendente dell'allora \"Kaspare Cohn Hospital\". Nel 1910 l'ospedale viene spostato in Whittier Boulevard, nel 1930 al numero 4833 di Fountain Avenue, dove viene rinominato in \"Cedars of Lebanon\", nome legato al cedro del Libano (in inglese Lebanon Cedar), albero usato secondo la Bibbia per costruire il Tempio di Gerusalemme di Re Salomone. Nel 1961 l'ospedale viene fuso con il \"Mount Sinai Hospitals\", formando cos\u00ec il \"Cedars-Sinai Medical Center\". Il 5 novembre 1972, grazie ad una donazione della fondazione Max Factor, viene inaugurata la nuova struttura.\nNel 2001 ci sono state 77.347 visite al pronto soccorso; nel 2003 ha servito 46.854 degenti e 194.172 pazienti ambulatoriali. Nel 2007 lo U.S. News &amp; World Report lo ha posizionato al 17\u00ba posto su 5.462 ospedali negli Stati Uniti: le valutazioni sono state alte in 10 delle 16 specialit\u00e0, in quanto a gastroenterologia si \u00e8 posizionato tra i primi 10, e tra i primi 25 per altre otto specialit\u00e0.\nCuriosit\u00e0.\nIl Cedars-Sinai Medical Center \u00e8 l'ospedale in cui \u00e8 morto il grande crooner statunitense Frank Sinatra e le attrici Elizabeth Taylor, Debbie Reynolds, Tanya Roberts e Brittany Murphy. Anche il cantante-produttore Barry White, ricoverato per un blocco renale, muore il 4 luglio 2003 all'et\u00e0 di 58 anni, presso il Cedars-Sinai Medical Center. Nella notte di Halloween del 1993 l'attore River Phoenix era arrivato in ospedale in pieno arresto cardiaco, senza polso e pressione sanguigna, venendo dichiarato morto alle 1:51 a causa di un'overdose. Anche l'attore Jonathan Brandis viene dichiarato morto il 12 novembre 2003 alle 2.45, in seguito alle ferite riportate dall'impiccagione. Inoltre, in quest'ospedale, il 9 marzo 1997, il rapper statunitense The Notorious B.I.G. viene dichiarato morto alle 1:15, in seguito a quattro colpi di pistola calibro 9\u00a0mm in pieno torace, ricevuti da un afroamericano mentre si trovava su una Chevrolet Suburban insieme ad altri compagni, tra cui Damion \"D-Roc\" Butler, Lil' Cease e l'autista Gregory \"G-Money\" Young.\nIl 23 ottobre 2002 in ospedale arriva il rapper Kanye West, in seguito ad un incidente automobilistico comportante la rottura della mascella. Nella canzone \"Through The Wire\", egli cita l'ospedale definendolo come \"Lo stesso ospedale dove mor\u00ec Biggie Smalls\". Anche il rapper statunitense Pop Smoke \u00e8 stato portato al Cedars-Sinai Medical e dichiarato morto all'et\u00e0 di 20 anni il 19 febbraio 2020, dopo essere stato raggiunto da due colpi d'arma da fuoco durante un'irruzione nella sua casa a Hollywood Hills, in California."}
{"id": "2412301", "revid": "18323", "url": "https://it.wikipedia.org/wiki?curid=2412301", "title": "Gianfranco Miccich\u00e8", "text": "Ex leader di Grande Sud ed attuale, nonch\u00e9 storico, dirigente di Forza Italia, \u00e8 stato viceministro dell'economia e delle finanze con delega al Mezzogiorno nel secondo governo Berlusconi, ministro per lo sviluppo e la coesione territoriale dal 23 aprile 2005 al 17 maggio 2006 nel terzo governo Berlusconi e pi\u00f9 volte sottosegretario di Stato.\nBiografia.\nGianfranco Miccich\u00e8 nasce nel 1954 in una famiglia agiata della borghesia palermitana, il padre Gerlando (1921-2019) era un alto dirigente del Banco di Sicilia (di cui fu anche vice-direttore generale). Compie i suoi studi in scuole laiche a Firenze e Palermo, ma non ha mai completato alcun percorso universitario. Suo fratello, Gaetano, \u00e8 stato direttore generale di Banca Intesa Sanpaolo e, dal 2016, presidente di Banca IMI. Un altro fratello, Guglielmo, \u00e8 stato vice-presidente del Unione Sportiva Palermo (dal 2004 al 2017). Suo zio Luigi, invece, fu consigliere della stessa societ\u00e0 di calcio alla fine degli anni cinquanta.\n\u00c8 stato dirigente d'azienda per undici anni presso l'Irfis (Istituto Regionale per il Finanziamento delle Industrie in Sicilia), controllato dalla Regione e dalla banca dove lavorava il padre.\nNel 1984, grazie alla conoscenza di Marcello Dell'Utri, entra nell'azienda di Silvio Berlusconi Publitalia '80, per la quale diventa direttore prima della sede regionale di Palermo e poi di Brescia.\nNel 2001 diviene docente a contratto di \"Politiche di sviluppo e pianificazione delle opere pubbliche nelle aree deboli\" all'interno del Dottorato di ricerca in Trasporti dell'Universit\u00e0 di Reggio Calabria.\nAttivit\u00e0 politica.\nPrimi passi.\nMiccich\u00e8 si avvicina alla politica negli anni '70, aderendo da studente al movimento della sinistra extraparlamentare Lotta Continua (che conflu\u00ec nel 1976 in Democrazia Proletaria).\nLa sua esperienza politica ricomincia nel 1993, quando in vista della discesa in campo di Silvio Berlusconi, \u00e8 chiamato da Berlusconi con altri uomini di Publitalia '80 ad impegnarsi in Forza Italia, di cui ne assume l'incarico di coordinatore regionale del partito in Sicilia (incarico che mantiene fino al 2005).\nDa Sottosegretario a Ministro.\nAlle elezioni politiche del 1994 viene candidato alla Camera dei deputati, ed eletto tra le liste proporzionale di Forza Italia nella circoscrizione Sicilia 1. In seguito alla nascita del primo governo Berlusconi, l'11 maggio 1994 viene nominato dal Consiglio dei Ministri Sottosegretario di Stato al Ministero dei trasporti e della navigazione, rimanendo in carica fino a gennaio 1995.\nAlle elezioni politiche del 1996 si \u00e8 ricandidato nel collegio uninominale di Cefal\u00f9, sostenuto dalla coalizione di centro-destra Polo per le Libert\u00e0 in quota \"forzista\", dove viene riconfermato deputato alla Camera con il 47,87% dei voti contro i candidati de L'Ulivo Luciano Violante (46,98%), del Partito Socialista Francesco Palazzolo (4,14%) e dei Federalisti Liberali Antonio Luigi Alessi (1,01%).\nAlle elezioni amministrative del 1997 si candida sindaco di Palermo, per la coalizione del centro-destra il Polo per le Libert\u00e0 (FI-AN-CCD-CDU), ma viene sconfitto dal candidato del centro-sinistra, il sindaco uscente Leoluca Orlando.\nRieletto alla Camera nelle maggio di quell'anno, in giugno, con la formazione del Governo Berlusconi II, viene nominato sottosegretario e dall'ottobre viceministro dell'economia e delle finanze con delega allo sviluppo del Mezzogiorno e ai rapporti con l'Unione europea e con le Regioni.\nDopo un rimpasto di governo, nel maggio 2005, con il nuovo governo Berlusconi III, Miccich\u00e8 viene nominato Ministro senza portafoglio per lo sviluppo e la coesione territoriale, lasciando il coordinamento regionale del partito in Sicilia Forza Italia ad Angelino Alfano.\nPresidente dell'Assemblea Regionale Siciliana.\nAlle politiche del 2006 conferma il suo seggio a Palazzo Montecitorio per la XV legislatura, dove fa parte della 6\u00aa Commissione finanze. Due mesi dopo viene eletto deputato regionale in Sicilia, nella lista di Forza Italia nel collegio provinciale di Palermo, nella coalizione a sostegno del presidente uscente Salvatore Cuffaro, e cedendo il seggio appena conquistato al Parlamento a Ida D'Ippolito. Il 29 giugno 2006 \u00e8 eletto Presidente dell'Assemblea regionale siciliana.\nNel gennaio del 2008, Miccich\u00e8 a causa della condanna di primo grado a cinque anni per favoreggiamento semplice del governatore siciliano Cuffaro lo ha invitato alle dimissioni, rassegnate qualche giorno dopo. A febbraio del 2008, dopo averlo a lungo smentito, annuncia di volere candidarsi alla Presidenza della Regione Siciliana con una lista propria dal nome \"rivoluzione siciliana\", anche in contrasto con Silvio Berlusconi, non potendo appoggiare il candidato \"in pectore\" del MpA e dell'UDC Raffaele Lombardo a causa del suo stretto legame con Salvatore Cuffaro. Miccich\u00e8, dopo le critiche dei suoi alleati di Alleanza Nazionale e del suo stesso Partito che lo invitano a desistere e dopo un incontro con Silvio Berlusconi e Marcello Dell'Utri, rinuncia alla corsa solitaria in cambio di una posizione importante nel futuro governo Berlusconi. Il 24 febbraio annuncia quindi il proprio sostegno al centrista Raffaele Lombardo.\nSottosegretario alla Presidenza del Consiglio.\nIl Popolo della Libert\u00e0.\nLasciata l'ARS, nelle elezioni politiche del 2008 \u00e8 rieletto alla Camera dei deputati nella lista de il Popolo della Libert\u00e0. Il 12 maggio 2008 il Consiglio dei ministri nomina Miccich\u00e8 Sottosegretario di Stato alla Presidenza del Consiglio dei ministri con delega al CIPE.\nNonostante sia stato tra i parlamentari che hanno sostenuto la riforma federale voluta dalla Lega Nord, durante la primavera del 2008 Miccich\u00e8 annuncia pi\u00f9 volte la volont\u00e0 di partecipare alla costruzione di un nuovo Partito del Sud, in grado di bilanciare il crescente e forte squilibrio che nel quarto governo Berlusconi si va affermando a favore del nord del Paese. Il progetto, che lo vede inizialmente co-protagonista assieme al Presidente della Regione Siciliana e leader dell'MpA Raffaele Lombardo, naufraga dopo le pressioni di Berlusconi.\nIl 3 novembre 2009 \u00e8 uno dei promotori, insieme ai \"\"Finiani\", della scissione ne Il Popolo della Libert\u00e0 in Sicilia, facendo nascere all'Assemblea regionale siciliana il gruppo del \"PdL - Sicilia\", motivando la rottura il continuo scontro con l'area del partito facente capo al guardasigilli Angelino Alfano, il Presidente del Senato Renato Schifani e i coordinatori Giuseppe Castiglione e Domenico Nania.\nNel marzo 2010 Miccich\u00e8 dichiara di essere disposto a lasciare il PdL per creare il \"Partito del Sud\"\".\nNell'estate del 2010 il rapporto tra Gianfranco Miccich\u00e8 e Raffaele Lombardo si deteriora. Quello che era il Pdl Sicilia si spacca in Futuro e Libert\u00e0 per l'Italia (nuova formazione politica guidata a livello nazionale da Gianfranco Fini) e nel gruppo di ex Forza Italia guidati da Miccich\u00e8 che annunciano la nascita di un nuovo partito. Nel rimpasto che d\u00e0 vita al quarto Governo della Presidenza Lombardo, il gruppo di Miccich\u00e8 viene tagliato fuori e si colloca all'opposizione.\nForza del Sud.\nIl 12 ottobre 2010 Miccich\u00e8 fonda il nuovo partito denominato Forza del Sud, con un gruppo parlamentare all'ARS di 5 deputati regionali, che viene presentato ufficialmente il 30 ottobre successivo.\nIl 18 gennaio 2012 alla Camera nasce la componente \"Grande Sud-Ppa\" che raccoglie tutti i deputati vicini a Forza del Sud fino ad allora iscritti al Gruppo misto, non iscritto a nessuna componente. Vi aderiscono 9 deputati: Miccich\u00e8, Giuseppe Fallica, Maurizio Iapicca, Ugo Grimaldi, Giacomo Terranova, Marco Pugliese, Francesco Stagno d'Alcontres, Gerardo Soglia. Aderisce alla componente anche Aurelio Misiti (ex IdV) gi\u00e0 Sottosegretario di Stato e Viceministro del Ministero delle Infrastrutture e dei Trasporti del Governo Berlusconi IV, che diventa capogruppo della nuova componente e vicepresidente del Gruppo misto.\nCorsa alla presidenza della Regione Siciliana.\nIl 28 agosto 2012 Gianfranco Miccich\u00e9 annuncia la propria candidatura a Presidente della Regione Siciliana per le elezioni di ottobre, dopo aver dato inizialmente l'appoggio al candidato del centro-destra Nello Musumeci, candidandosi in contrapposizione. Viene sostenuto oltre che dal suo partito Grande Sud, dal Partito dei Siciliani (emanazione del Movimento per le Autonomie del presidente dimissionario della Regione Raffaele Lombardo), da Futuro e Libert\u00e0 per l'Italia e dal Movimento Popolare Siciliano (MPS) nato da fuoriusciti del Mpa, dell'Udc e di Api..\nDurante la campagna elettorale prende nettamente le distanze dalle precedenti esperienze al fianco di Berlusconi, dichiarando di essersi pentito di averlo appoggiato in passato e di \"essere scappato\" una volta capito l'errore. Il 28 ottobre 2012 ottiene il 15,4% dei consensi, piazzandosi al quarto posto nella competizione elettorale venendo sorpassato dal candidato del centrosinistra eletto Presidente Rosario Crocetta (30,5%), dal candidato del centrodestra Nello Musumeci (25,7%) e dal candidato del Movimento 5 Stelle Giancarlo Cancelleri attestatosi al 18,2%.\nRitorno da Berlusconi e Sottosegretario di Stato.\nPochi mesi dopo alle regionali siciliane, in occasione delle elezioni politiche del febbraio 2013, Miccich\u00e8 ricolloca Grande Sud nella coalizione di centro-destra guidata da Silvio Berlusconi e che ha come principale alleato la Lega Nord di Roberto Maroni. Il ritorno nella coalizione di Silvio Berlusconi crea, per\u00f2, malumori e la fuoriuscita di molti esponenti siciliani del partito, che subisce una significativa riduzione anche in seno all'Assemblea Regionale Siciliana.\nIl 6 febbraio 2013 durante un incontro politico a Messina viene colto da malore; trasportato d'urgenza all'ospedale Papardo di Messina, viene sottoposto ad intervento di angioplastica.\nIl risultato delle elezioni politiche del 2013 \u00e8 pessimo sia per Grande Sud che per Miccich\u00e8, che candidato come capolista al Senato in Sicilia non viene eletto.\nIl 3 maggio 2013 viene nominato Sottosegretario di stato alla Pubblica Amministrazione e semplificazione del Governo Letta, per poi dimettersi ad agosto dello stesso anno, insieme ad altri esponenti del PdL, in seguito alla conferma in Cassazione della condanna nei confronti di Silvio Berlusconi.\nRitorno in Forza Italia e alla presidenza dell'ARS.\nCon la rinascita nell'ottobre 2013 di Forza Italia decide di far confluire il suo partito Grande Sud all'interno dello stesso.\nIl 16 aprile 2014 viene ufficialmente candidato, alle elezioni europee del 2014 come capolista di Forza Italia nella Circoscrizione Italia insulare, ma si classifica terzo con 50.689 preferenze e non viene eletto.\nIl 20 novembre 2015 torna commissario di Forza Italia in Sicilia.\nAlle elezioni regionali siciliane del 5 novembre 2017 si ricandidato all'ARS, come capolista di Forza Italia nella circoscrizione di Palermo e contemporaneamente anche nel \"listino bloccato\" del candidato presidente Nello Musumeci. Viene eletto a Palermo con 7.588 preferenze e con la vittoria di Musumeci deve optare per il \"listino del presidente\".\nIl 16 dicembre 2017 viene eletto Presidente dell'Assemblea regionale siciliana con 39 voti su 70, determinante il sostegno da Sicilia Futura e 4 esponenti del PD \"renziani\", andando a ricoprire per la seconda volta tale incarico, che aveva gi\u00e0 ricoperto dal 2006 al 2008.\nIl 19 luglio 2018 diventa europarlamentare in sostituzione di Salvo Pogliese, dimessosi dopo essere stato eletto sindaco di Catania. Nonostante l'illegittimit\u00e0 del doppio mandato non si dimette da europarlamentare, fino a quando la Corte di Cassazione non lo ha dichiarato decaduto il 4 settembre, per incompatibilit\u00e0 con il suo ruolo di deputato regionale all'ARS. Al suo posto \u00e8 subentrato Innocenzo Leontini.\nNuova candidatura alla Regione Siciliana.\nAd ottobre 2021 si muove in prima persona per raggiungere un accordo politico tra il suo partito, Italia Viva e Sicilia Futura per presentare liste comuni in vista delle elezioni amministrative di Palermo e delle regionali in Sicilia del 2022.\nIl 10 febbraio 2022 il suo partito propone la candidatura di Miccich\u00e8 a presidente della Regione Siciliana, a cui accoglie con favore."}
{"id": "2412302", "revid": "1784492", "url": "https://it.wikipedia.org/wiki?curid=2412302", "title": "Federazione di rugby a 15 della Slovenia", "text": "La Federazione Rugby XV della Slovenia (in sloveno: \"Rugby Zveza Slovenije\") \u00e8 l'organo che governa il Rugby a 15 in Slovenia.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2412303", "revid": "1632387", "url": "https://it.wikipedia.org/wiki?curid=2412303", "title": "L'onda (film 2008)", "text": "L'onda (\"Die Welle\") \u00e8 un film del 2008 diretto da Dennis Gansel, tratto dall'omonimo romanzo di Todd Strasser, a sua volta basato sull'esperimento sociale denominato La Terza Onda (\"The Third Wave\"), avvenuto nel 1967 in California. Sulla base di questo esperimento, Todd Strasser (usando lo pseudonimo Morton Rhue) scrisse il romanzo \"Die Welle\" (\"L'onda\"), che in Germania \u00e8 diventato un classico della lettura scolastica.\nJ\u00fcrgen Vogel interpreta il ruolo di un insegnante, che, grazie a un esperimento sociale da lui stesso ideato, vuole dimostrare\nalla sua classe come nascono le strutture sociali autoritarie. Gli studenti partecipano al movimento da lui guidato e fondato sulla disciplina e sullo spirito di solidariet\u00e0: l'Onda.\nDa esperimento a lettura scolastica.\n\"Onda\" non \u00e8 il primo film che rappresenta un esperimento sociale condotto negli Stati Uniti sotto forma di un gioco d'azione. Ad esempio il film \"The Experiment - Cercasi cavie umane\" (2001) di Oliver Hirschbiegel si basa sull'esperimento carcerario di Stanford, che ha riprodotto un carcere all'interno del campus a cura di Philip Zimbardo.\n\"L'onda \"di Dennis Gansel fa invece riferimento al tentativo \"The Third Wave\" (\"La Terza Onda\"), realizzato nel 1967 dall'insegnante Ron Jones in una scuola della California. Dato che i suoi studenti non capivano come si fosse potuti arrivare al nazismo, fond\u00f2 un movimento, che lui stesso autocraticamente comandava con una severa disciplina e sanzioni in caso d'infrazione. Il sentirsi parte di una comunit\u00e0 entusiasm\u00f2 molti studenti, ai quali se ne unirono altri di classi diverse. Jones ha poi spesso confessato di aver apprezzato molto il grande seguito da parte degli studenti. Per fermare le dinamiche scatenate dall'esperimento, decise di interromperlo al quinto giorno e mostr\u00f2 ai giovani un confronto tra il loro movimento e le organizzazioni giovanili naziste.\nPi\u00f9 tardi, sulla base di questi esperimenti, Jones scrisse un racconto pubblicato nel 1976 con il titolo \"La terza onda\". Dal romanzo venne poi creato un film nel 1981 per la televisione statunitense, \"L'onda\". Nello stesso anno fece la sua comparsa il libro \"L'onda \" di Todd Strasser. L'edizione tedesca del romanzo usc\u00ec nel 1984 e nelle scuole tedesche venne spesso utilizzato come lettura. Da allora sono state vendute pi\u00f9 di 2,5 milioni di copie. Allo stesso modo il film \u00e8 disponibile dal 1981 in quasi tutte le mediateche pubbliche. Il tema \u00e8 stato ripreso anche in parecchie rappresentazioni teatrali e giochi di ruolo in tutto il mondo.\nNel 2019, l'esperimento ha ispirato anche una serie televisiva, \"Noi siamo l'onda\", di cui lo stesso Gansel \u00e8 produttore esecutivo.\nTrama.\nDurante la settimana a tema, un insegnante di storia di una scuola superiore tedesca, Rainer Wenger, si trova a dover affrontare il tema dell'autocrazia, bench\u00e9 egli avrebbe preferito quello dell'anarchia, pi\u00f9 vicino ai suoi ideali. Gli studenti, inizialmente annoiati dall'argomento, non credono possibile che una nuova dittatura possa essere instaurata nella moderna Germania, poich\u00e9 la gente ha imparato dagli errori del passato. L'insegnante decide allora di organizzare un esperimento, in modo tale da dimostrare agli allievi come le masse possano essere facilmente manipolate.\nL'esperimento coinvolge la classe stessa e ha inizio con la scelta di un leader, il quale viene individuato nell'insegnante, e l'imposizione di alcune regole basilari. Wenger, per far s\u00ec che la classe cominci ad essere pi\u00f9 unita, cambia la disposizione dei banchi, in modo tale che i gruppetti di amici vengano stravolti e gli studenti meno bravi possano trovarsi vicino a quelli pi\u00f9 bravi, aiutandosi l'un l'altro e migliorando nel complesso i risultati della classe. Infine, quando gli studenti vogliono dire qualcosa ad alta voce, devono alzarsi in piedi e dare risposte brevi e concise. Wenger mostra inoltre ai suoi studenti come l'effetto di marciare all'unisono possa farli sentire un'unica entit\u00e0.\nIl passo successivo all'identificazione del gruppo, \u00e8 quello di dargli un nome, scelto tra varie proposte degli studenti e selezionato tramite votazione. Viene scelto \"L'Onda\" (\"Die Welle\") e viene ideato anche un apposito logo. Ogni studente dovr\u00e0 poi indossare una sorta di divisa, costituita da camicia bianca e jeans, in modo tale da rimuovere le distinzioni individuali e di classe. Inoltre viene inventato un saluto, ovvero la simulazione, fatta con il braccio destro, di un'onda. Due ragazze, Karo e Mona, non accettano le decisioni del gruppo e abbandonano l'esperimento, disgustate da come la classe abbia abbracciato in modo acritico gli ideali dell'Onda.\nI ragazzi del gruppo iniziano a diffondere nell'intera citt\u00e0 il logo dell'Onda per mezzo di adesivi e bombolette spray, verniciando addirittura le impalcature che nascondono il municipio; iniziano, inoltre, a tenere feste in cui solo i membri del movimento sono autorizzati a partecipare, discriminando chi non ne fa parte. Un giovane in particolare, Tim, un ragazzo che sin dall'inizio del film si capisce essere insicuro, sottomesso al pi\u00f9 forte e anche psicolabile, inizia a identificarsi in modo ossessivo col gruppo, visto che soltanto al suo interno riesce a sentirsi finalmente accettato. Egli si propone perfino di diventare la guardia del corpo di Wenger, ossessionando lui e la sua fidanzata.\nLa forza dell'Onda \u00e8 sempre pi\u00f9 dirompente e ben presto il progetto sembra sfuggire di mano al suo stesso ideatore, il quale non riesce a porvi fine prima che esso conduca a tragiche conseguenze e spiacevoli episodi di violenza; Wenger infatti, soffrendo di un complesso di inferiorit\u00e0 rispetto agli altri professori, si sentir\u00e0 estremamente coinvolto dal gruppo in quanto suo leader, rendendosi \"cieco\" a quello che il gruppo in realt\u00e0 sta diventando. A un certo punto, per di pi\u00f9, la sua fidanzata lo lascia, disgustata dal comportamento quasi dittatoriale che l'uomo ha assunto. Solo quando Marco va a casa del professore e gli fa aprire gli occhi sulla gravit\u00e0 che sta portando l'esperimento si rende conto di quanto sta accadendo e decide, prima che sia troppo tardi, di sciogliere il movimento. Dapprima, tutti gli studenti reagiscono male, delusi dal repentino cambiamento del loro fidato leader, ma poi, grazie a un piano ideato da Marco e Wenger, il corpo studentesco capisce l'insensata ossessione a cui tutta la scuola \u00e8 arrivata e decidono di eliminare il movimento. A questo punto Tim, vedendo distrutta l'unica cosa in cui credeva, perde completamente il senno e, minacciando i presenti con una pistola, prima spara a un compagno e poi si ammazza. L'iniziale convinzione degli studenti sull'impossibilit\u00e0 della nascita di una nuova dittatura in Germania risulta cos\u00ec clamorosamente e dolorosamente smentita dai fatti. Wenger, responsabile dell'accaduto, viene arrestato (o forse si fa arrestare) dalla polizia, mentre tutti, allievi, insegnanti e anche la sua ragazza, lo guardano venir portato via con rabbia e tristezza.\nIl retroscena.\nIl copione si rif\u00e0 a un articolo dell'insegnante statunitense Ron Jones, in cui vengono descritti i ricordi sull'esperimento da lui condotto. I diritti, di propriet\u00e0 della Sony, sono stati ceduti al regista Dennis Gansel per realizzarne una versione cinematografica in Germania. Per questo motivo, n\u00e9 Morton Rhue n\u00e9 la casa editrice Ravensburger hanno ricevuto alcuna ricompensa immediata dal progetto del film. Gansel ha lavorato al libro per ben un anno, prima di rivolgersi al coautore della pellicola, Peter Thorwarth. Nel film, l'esperimento non \u00e8 ambientato in California negli anni sessanta, bens\u00ec nella Germania di oggi, in un luogo di cui non si sa il nome, ma che rappresenta l'intera nazione. Gansel non ha ripreso esattamente il romanzo, ma ha immaginato come si sarebbe svolto l'esperimento nella Germania del terzo millennio. \u201cHo cambiato i personaggi, i dialoghi, l'inizio e la fine. Il film non ricalca il libro\u201d, ha riportato Gansel stesso. Anche gli aspetti secondari sono importanti: se nel libro i ragazzi fanno parte di una squadra di calcio, nel film giocano a pallanuoto e il loro allenatore \u00e8 anche il loro insegnante. In modo particolare, nel film si introduce la violenza fisica e un finale tragico.\nSecondo Gansel i rappresentanti bavaresi, a cui fu chiesto di finanziare il film, rifiutarono il progetto principalmente perch\u00e9 erano strenui sostenitori del romanzo di Rhue. Il progetto cinematografico era a rischio. Solo con i primi finanziamenti da parte di Medienboard Berlin-Brandenburg fu possibile realizzare il film. Altri finanziamenti arrivarono da Filmf\u00f6rderungsanstalt e Deutsche Filmfoerderfonds e molto importante fu anche l'aiuto di diversi coproduttori tra cui la Costantin Film, che poi divenne la compagnia di distribuzione del film stesso. Con un budget di 4,5 milioni di euro fu possibile girare il film in 38 giorni.\nDato il fitto programma delle riprese, che si svolsero tra il luglio e l'agosto del 2007, si decise di girare alla sera alcune scene diurne. Durante le riprese, si utilizz\u00f2 la luce naturale del giorno, in modo tale da evitare spostamenti inutili e far s\u00ec che la luce provenisse sempre da un solo lato. Come set, Gansel prese in considerazione un moderno edificio scolastico che non aveva nulla dell'epoca di Guglielmo II e in cui non si sarebbe mai sospettata la presenza di un professore nazista. La scelta cadde poi sul nuovo liceo Marie-Curie a Dallgow-D\u00f6beritz, nella regione di Brandeburgo. I veri studenti di questo liceo collaborarono nel film come comparse. La ripresa della partita a pallanuoto fu girata nella piscina Paracelsus-Bad, a Berlino, mentre a Potsdam furono girate altre scene, come quelle al centro commerciale Stern-Center e quella della festa in spiaggia. Durante i lavori di restauro, la chiesa di San Nicola a Potsdam venne usata come municipio e proprio qui si gir\u00f2 la scena spericolata in cui il ragazzo si arrampica sull'impalcatura e disegna il logo dell'onda sui teli che ricoprono la facciata.\nOriginariamente non era previsto che Christiane Paul interpretasse la signora Wenger, poich\u00e9 l'attrice durante le riprese era al settimo mese di gravidanza. Ron Jones appare solo per un attimo come cliente di un ristorante, nel momento in cui i ragazzi dipingono il loro logo sulle vetrine dei negozi. Anche lo stesso regista prende parte al film come attore secondario in due momenti diversi, una volta durante la festa e una volta davanti all'ingresso della casa di Marco. Durante le riprese nacque anche una storia d'amore tra Gansel e Jennifer Ulrich, l'attrice che interpreta Karo.\nLa concezione di Gansel.\nSecondo Dennis Gansel, gli studenti tedeschi sono stanchi di sentire parlare di nazionalsocialismo. Anche lui provava lo stesso a scuola, e solo dopo aver visto \"Schindler's List\" ritrov\u00f2 un legame emotivo con la storia nazionalsocialista tedesca. La sua versione dell'esperimento nella Germania odierna \u00e8 diversa dall'esperimento degli anni settanta negli Stati Uniti, dove gli studenti americani si chiedevano stupefatti come si fosse arrivati a costruire i campi di concentramento. Il punto di partenza del film di Gansel \u00e8 proprio questo: studiando da vicino il nazismo (e i suoi meccanismi) ci si sente immuni a esso. \u201cProprio questo \u00e8 il pericolo pi\u00f9 grande. \u00c8 interessante osservare come si pensi sempre che cose del genere succedano agli altri e non a noi. Si incolpano gli altri, quelli meno istruiti o i tedeschi orientali. Ma nel Terzo Reich il portinaio era affascinato dal movimento nazista tanto quanto l'intellettuale\u201d.\nIl film \u00e8 ambientato in una zona economicamente ricca; non si osservano particolari problemi sociali o economici, il professore segue uno stile di vita anticonformista. La coscienza politica di Karo e la sua opposizione nascono dalla vanit\u00e0: la camicia bianca non le piace. Lavorando a questo film, Gansel ha scoperto la connotazione \u201capolitica\u201d della partecipazione a una tale organizzazione. Secondo lui, tutti hanno bisogno di sentirsi parte di un gruppo. Il movimento no-global e altri movimenti giovanili odierni funzionano in modo simile all\u2019\"Onda\" perch\u00e9 hanno la stessa dinamica di gruppo.\nIl regista non crede che i film possano avere un grande impatto politico; un film tocca solo chi \u00e8 gi\u00e0 sensibile al tema che viene trattato. Certo, i film possono sollevare discussioni, ma per far questo devono essere molto divertenti. \u201cIn Germania c'\u00e8 sempre stata la tendenza ad associare i film che trattano di politica alla noia. Tra il cinema sofisticato di Christian Petzold e le commedie d'intrattenimento di Til Schweiger c'\u00e8 un divario enorme, che i tedeschi devono colmare al pi\u00f9 presto\". Gansel ha voluto adattare il film agli interessi del pubblico, riproducendo la forza di attrazione caratterizzante un tale gruppo. La scelta dell'attore protagonista \u00e8 caduta su J\u00fcrgen Vogel perch\u00e9 Gansel pensava, per questo ruolo, a qualcuno che chiunque vorrebbe avere come professore e perch\u00e9 Vogel porta con s\u00e9 un certo tipo di autorit\u00e0 ed esperienza di vita. Inoltre, a scuola era proprio questo il tipo di professore di cui lui si fidava. Il regista fece subito sapere che il tema \u201cnazionalsocialismo\u201d si chiudeva con l\u2019\"Onda\".\nTrasposizione formale.\nDal modo in cui il professor Wenger entra in scena all'inizio del film ci si aspetterebbe una commedia. Alcune recensioni fanno notare una somiglianza con quei film americani che trattano di eccellenti pedagoghi che risvegliano il potenziale di alunni svantaggiati (come ne \"L\u2019attimo fuggente\"), o di licei in cui ogni personaggio rappresenta un tipo preciso di adolescente. Pi\u00f9 che analizzare i processi psicologici motivativi dei singoli personaggi, Gansel si concentra sul senso di appartenenza che ne risulta. Come ha sottolineato il coautore, Thorwarth, i numerosi personaggi dovevano essere definiti chiaramente per non far perdere il filo del racconto. Il progetto di Wenger sull'autocrazia dura sei giorni, cio\u00e8 una settimana scolastica, suddivisione ricalcata dal film.\nDal momento che lo stile narrativo non tiene il pubblico a distanza, lo spettatore partecipa agli eventi, presentati in modo lineare. Situazioni simili che riguardano personaggi diversi, come per esempio il momento in cui gli studenti tornano a casa dai genitori la sera e raccontano loro quello che hanno fatto a scuola, vengono rappresentati in montaggi consecutivi e dimostrano come lo stesso giorno possa essere percepito in modi differenti. La narrazione \u00e8 in terza persona, anche se in alcune sequenze viene adottato il punto di vista di determinati personaggi, per esempio quello di Karo quando trascorre le notti a scuola o quello di Wenger quando viene prelevato e portato via.\nIl sottofondo di musica rock che accompagna la prima sequenza fa s\u00ec che lo spettatore rimanga impressionato dal viaggio in macchina iniziale. \u201cLunghe sequenze piuttosto statiche riflettono rimproveri che il personaggio fa a se stesso\u201d. Il passaggio a un punto di vista soggettivo rispecchia l'aspetto drammatico del film, e cos\u00ec lo spettatore \u00e8 invitato a riflettere. Gansel ha motivato la drasticit\u00e0 del finale con la necessit\u00e0 di scioccare il pubblico dopo averlo sedotto per tutto il film, di prendere posizione e di fornire un'osservazione negativa rispetto agli avvenimenti.\nNel corso di tutto il film la telecamera effettua inquadrature dall'alto e dal basso per esprimere i rapporti di potere, chi \u00e8 sopra e chi sotto. In alcuni punti, il film si conforma a mezzi stilistici tipici dei settimanali nazisti che riportavano i discorsi di Hitler. Quindi, per esempio durante il discorso finale che Wenger tiene di fronte alla platea, la telecamera \u00e8 spesso collocata alle sue spalle all'altezza della testa e offre uno sguardo verso la folla di studenti geometricamente disposti in due blocchi rettangolari separati da un corridoio centrale. Altre scene sono in linea con la cultura pop; in particolare la sequenza in cui si vedono i membri dell'Onda disegnare il logo del gruppo sui muri degli edifici della citt\u00e0 \u00e8 rappresentata come se fosse un video musicale. Il logo raffigura \"un'energica onda-tzunami come se fosse tratta da un manga\". I tagli sono molto frequenti, netti, \u201cveloci, cos\u00ec come veloce \u00e8 l'uso della macchina da presa\u201d e la musica rock che accompagna molte scene \u00e8 risultata spesso trascinante.\nCritica.\nAttori, personaggi e messa in scena.\nLa critica tedesca riguardo al film \u00e8 profondamente divisa. Solo le opinioni sugli attori concordavano. Di J\u00fcrgen Vogel si diceva: \u201cSin dalla prima scena questo simpatico buffone porta lo spettatore dalla sua parte\u201d. Tramuta l'ambiguit\u00e0 morale del suo personaggio in \u201cargento vivo\u201d: \u00e8 molto credibile. Tra i giovani attori, il termine \u201cconvincente\u201d era quello pi\u00f9 utilizzato, particolarmente esaltato dal diciottenne Frederick Lau nel ruolo dell'emarginato Tim.\nMolti critici hanno espresso opinioni riguardo ai personaggi delineati dallo scenario. Gli sviluppi psicologici passano in secondo piano, Wenger e gli altri personaggi sono in parte presentati tramite stereotipi.\nA causa della mancanza di un'introspezione dei loro impulsi ed emozioni, i ragazzi hanno agito in modo distanziato; in particolare, la trasformazione di Karo da entusiasta partecipante a combattiva oppositrice risulta incomprensibile. Non c'\u00e8 alcun motivo per cui gli studenti si siano sentiti obbligati ad aderire in toto al movimento; nell'Ovest il loro impegno alla conformit\u00e0 \u00e8, al giorno d'oggi, a malapena immaginabile. Quindi il film risulta essere \u201cspesso molto pedagogizzante: si sa quello che si intende, solo che non ci si crede veramente\u201d.\nIl presunto asservimento dei sostenitori dell'Onda viene fatto passare in sordina attraverso feste eccessive e ritrovi. Rimane \u201cun mistero\u201d il motivo per cui l'insegnante, ormai consolidatosi come punto di riferimento per i ragazzi, risulti alla fine vittima del suo stesso gioco di ruolo. Tuttavia, la raffigurazione dei personaggi del film \u00e8 stata anche difesa: \u201cLa categorizzazione qui \u00e8 piuttosto necessaria, anche se mostra la predisposizione che persone completamente diverse tra loro hanno verso la stessa idea\u201d.\nLa critica si \u00e8 divisa anche per quanto riguarda la messa in scena. Alcuni giudizi considerano la banda come un qualcosa di avvincente, emozionante, ma allo stesso tempo sconvolgente, poich\u00e9 per i ragazzi un tema importante come quello del fascismo viene affrontato come uno svago adrenalinico. Un film commerciale come \"L'onda \"spesso appare solo come un'opera \u201cgrezza e adolescenziale\u201d. Altri lo giudicano al pari di una serie poliziesca o si dilungano in modo esagerato riguardo alla scena del graffito sul ponteggio della cattedrale e il degenerare della festa. Allo stesso modo, il giudizio sul finale del film di Gansel ha sollevato non poche critiche. Essendo orientato verso il tema del massacro scolastico, ci\u00f2 non corrisponde esattamente alle dinamiche di un regime autoritario. Il rimarcare la follia omicida non \u00e8 necessario ai fini della narrazione, dato che gi\u00e0 l'esperimento di Jones ha dimostrato in modo chiaro un orientamento s\u00ec antifascista, ma non violento. Tuttavia, si riconosce il merito del movimento dell'Onda che, invece di implodere con un effetto sorpresa, si \u00e8 risolto con un rovesciamento della situazione istruttivo per gli studenti.\nI film a soggetto, che sarebbero adatti anche come materiale didattico, sono difficili da produrre perch\u00e9 riescono a veicolare il messaggio agli studenti in modo diretto, ma con un linguaggio tipico dei film, fin troppo raffinato e che non riesce a rimanere in testa. Gansel ha trovato un compromesso mostrando il problema, ma dando al pubblico la possibilit\u00e0 di riconoscersi nell'azione o meno. Funziona bene il concetto di lasciar toccare con mano al pubblico un ordine sociale sbagliato e poi distruggerlo davanti ai loro occhi. Il film \u00e8 un \u201cvalido contributo alla discussione\u201d sulle necessit\u00e0 dell'individuo nella societ\u00e0 e non pretende di fornire risposte precise, ma invoglia al dibattito. \u201cL'onda \u00e8 il film giusto al momento giusto\u201d, dato che mostra fin dove si pu\u00f2 spingere la discussione che nel tempo si \u00e8 interessata di nuovo alle uniformi scolastiche e alla lode verso la disciplina.\nL'esperimento.\nLe premesse e i risultati dell'esperimento sociale sono diventati due aspetti controversi su cui la critica si \u00e8 dibattuta molto. L'esportazione di questo esperimento dagli Stati Uniti alla Germania non ha stupito la giornalista Julia Teichmann del \"Berliner Zeitung\".La predisposizione verso un approccio autoritario, che in Germania \u00e8 condizionato dal suo passato storico, avrebbe dovuto subito mandare a monte il tentativo del professore di imporre agli studenti un grado di controllo diverso dal solito. Tobias Kniebe del \"S\u00fcddeutsche Zeitung \"ha presentato una recensione negativa del film sostenendo che questa versione non avesse nulla a che fare con l'esperimento del 1967.\nGansel descrive senza mezzi termini il sentimento di solidariet\u00e0 come pericoloso : \"\u201c\"Ma chi vuole mettere in guardia qualcuno dal fascismo, inquadrando il pericolo in modo superficiale, senza riferimenti storici, e chi non ha ancora previsto di evitarne la degenerazione, allora questa persona \u00e8 forse parte del problema, piuttosto che parte della soluzione.\"\u201d\" Inoltre, il film incontra la totale disapprovazione di Ekkehard Kn\u00f6rrer del \"Tageszeitung\". Secondo lui, Gansel aveva gi\u00e0 dimostrato la sua affinit\u00e0 al nazismo con \"Napola\" (2004) e, nonostante il regista avesse dichiarato che entrambi i film servissero come lezione di antifascismo, in tutte e due le occasioni mostra una velata tendenza verso i regimi autoritari che vengono presentati. \"L'onda\" \u00e8 \u201csemplice e scontato\u201d, Gansel perci\u00f2 intende l'arte come qualcosa di cui vantarsi e non come la ricerca di un'espressione per convogliare un messaggio ben preciso. Non ha un'idea ben precisa sulla formazione di un movimento giovanile di stampo fascista, perci\u00f2 i dialoghi risultano recitati e le immagini sono ridotte a dei clich\u00e9s.\n\u201cL'idea di risolvere la storia con riferimenti geografici e sociali perfettamente verosimili \u00e8 tanto singolare quanto totalmente sbagliata.\u201d Nei suoi film\", \"Gansel permette al pubblico di identificarsi nel personaggio, lasciando trasparire l'emulazione come la caratteristica pi\u00f9 naturale al mondo. L'esperimento dovrebbe spiegare i presupposti di questo fenomeno e cio\u00e8 che le persone non conoscono nient'altro se non quello che vedono. \u201cL'uomo nella sua mancanza di libert\u00e0 \u00e8 un mero topo di laboratorio che viene trasportato nel vuoto di una presunta indifferenza collettiva. Il principio della generalizzazione non \u00e8 il raffinamento e l'acutizzazione, bens\u00ec la riduzione dell'individuo a un topo d'esperimento, del comportamento al determinismo [\u2026] e della scelta personale a un proprio istinto.\u201d Il film di Gansel funziona secondo un modello simile a quello di \"The Experiment - Cercasi cavie umane\" e di \"La caduta - Gli ultimi giorni di Hitler\" (entrambi di Oliver Hirschbiegel), ma anche quello di \"Perch\u00e9 gli uomini non ascoltano mai e le donne che non sanno leggere le cartine stradali\" e di \"Le particelle elementari\", tutti prodotti dalla Costantin Film. Questi film di per s\u00e9 molto noiosi, hanno un risvolto prettamente politico per quanto riguarda i temi sociali e di genere.\nAl contrario, Hans-Goerg Rodek del quotidiano nazionale tedesco \"Die Welt\" ha espresso un giudizio positivo nei riguardi del film, reso come un esperimento scientifico, conformemente allo stile di\" The Experiment - Cercasi cavie umane\". Mentre il regista in \"Napola\" sembra cedere all'estetica nazista, qui si mantiene pi\u00f9 distaccato e obiettivo, conducendo un'analisi brillante della sottomissione dell'individuo all'interno di una comunit\u00e0. Durante la visione, il pubblico tedesco deve innanzitutto superare l'incredulit\u00e0 istintiva che deriva da uno dei principi fondamentali della Repubblica Federale Tedesca: l'impossibilit\u00e0 del ritorno a strutture sociali totalitarie in Germania.\n\"Gansel mette in scena il suo dramma seguendo la struttura di un'opera didattica di Brecht, dall'innocente luned\u00ec al letale sabato\". Questo giustificherebbe le figure \"stereotipate\", \"chiaramente sagomate\" con le loro funzioni: lo svantaggiato, il seguace, l'oppositore. \"Gli esperimenti richiedono parametri chiaramente definiti\" . Nella sua recensione positiva per lo \"Spiegel Online\", Cristoph Cadenbach consiglia questo film principalmente per la sua morale: viene dedicato molto spazio agli impulsi e ai desideri dei personaggi, questi sono gli spazi vuoti in cui il fascismo s'infiltra. Inoltre, Cadenbach fa notare che il film tralascia un impulso importante: \"L'alternativo, lo straniero, l'edonista e il sottoproletario. Tutti questi si lasciano influenzare dalle promesse dell'Onda: la possibilit\u00e0 di appartenere a una comunit\u00e0. In questo elenco manca la figura del ragazzo impaziente, figlio del neoliberismo, che si \u00e8 adattato ai requisiti dell'economia di mercato e si d\u00e0 da fare perch\u00e9 sa che il suo futuro dipende esclusivamente da se stesso. A questo carrierista irrequieto sarebbe piaciuto un bagno nell'acqua dell'Onda.\u201d Eppure proprio Karo, l'unico personaggio che si avvicina a una figura del genere, rappresenta la resistenza al movimento.\nAll'estero.\nIl \"Corriere della Sera\" si rammarica del fatto che un argomento politico patologico vada di pari passo con un genere filmico banale, quale il film di serie B americano degli anni cinquanta. Dopo la tragica fine, sembra che la smania collettiva sia lentamente scomparsa. L'olandese \"Algemeen Dagblad\" ha definito il film toccante e realistico, ritiene per\u00f2 che la trasformazione degli studenti a membri dell'Onda sia avvenuta troppo repentinamente. Il \"Guardian\" lo definisce brillante, poich\u00e9, nonostante i presupposti di base, gli attori agiscono in modo naturale e realistico.\nSecondo \"El Mundo\" i tedeschi si sono messi in fila per ore per vedere la prima di questa parabola sul Terzo Reich, poich\u00e9 sentivano la necessit\u00e0 di ricordare tutto ci\u00f2. Nel suo debutto inaspettato, come ha scritto \"El Pa\u00eds\", Gansel ha raccontato la storia con convinzione, ritmo e credibilit\u00e0. Peccato che lui la metta in scena solo come esercizio accademico e che i cambiamenti nel comportamento dell'insegnante non siano sempre all'altezza delle aspettative.\nIl francese \"Positif\" ha trovato il tema trattato pi\u00f9 interessante rispetto alla messa in scena. \u201cNonostante l'importanza del tema, come spettatore si ha un po' l'impressione di assistere a una partita di curling\". Il \"Cahiers du cin\u00e9ma\" commenta positivamente il film, che ha una portata universale, liberato dal peso pedagogico e rivoluzionato dai giovani attori. Il logo dell'Onda si riveste della falsa innocenza di un marchio commerciale e inquieta, a causa di una mescolanza tra un simbolo di riconoscimento banale della societ\u00e0 consumistica e il saluto a un modello totalitario: entrambi caratterizzano l'appartenenza e l'esclusione.\nIl boom ai botteghini e i riconoscimenti.\nNel momento in cui il film \u00e8 uscito nelle sale, la distribuzione cinematografica ha messo a disposizione degli insegnanti un opuscolo dal titolo \"Materiale per le lezioni\", che avrebbe aiutato gli studenti a preparasi alla visione del film e nella fase successiva di rielaborazione. Dal film \u00e8 stato tratto anche un romanzo scritto da Kerstin Winter. Con la distribuzione di 279 copie, \"L'onda\" \u00e8 apparso sui grandi schermi in Germania il 13 marzo 2008 (con due milioni e mezzo di spettatori) e il giorno dopo in Austria. Il film ha incassato in totale 32,350,637 euro.\nDurante l'assegnazione del \"Deutscher Filmpreis\" nel 2008, \"L'onda\" \u00e8 stato premiato per il miglior attore non protagonista (interpretato da Frederick Lau), al quale \u00e8 stata assegnata la Lola di Bronzo nella categoria film a soggetto e Ueli Christen \u00e8 stato nominato per miglior montaggio. Nello stesso anno, anche J\u00fcrgen Vogel \u00e8 stato nominato miglior attor protagonista agli European Film Awards del 2008. Bisogna ricordare anche che il film ha partecipato al concorso Sundance Film Festival nella categoria di film \u201cWorld Cinema Dramatic\u201d, senza per\u00f2 ottenere premi.\n\"L'onda\" era stato preso in considerazione anche come possibile candidato all'Oscar come miglior film straniero, ma al suo posto \u00e8 stato poi scelto il film \"La banda Baader Meinhof\"."}
{"id": "2412307", "revid": "1543377", "url": "https://it.wikipedia.org/wiki?curid=2412307", "title": "Historical Maritime Society", "text": "L'Historical Maritime Society (HMS) \u00e8 un'organizzazione storica del Regno Unito che si occupa della ricerca di informazioni e documentazioni che ritraggano la vita di Horatio Nelson, ammiraglio della Royal Navy. Vi \u00e8 anche un crescente interesse all'interno della Societ\u00e0 in tutte le questioni marittime di altri periodi - tra cui la seconda guerra mondiale.\nHMS \u00e8 apparsa nella serie di Channel 4 \"The Worst Jobs in History\" (2004), che descrive la vita nella Royal Navy di epoca georgiana. Le riprese si sono svolte a bordo di HMS Trincomalee, che \u00e8 permanentemente ormeggiata alla banchina storica a Hartlepool, Regno Unito. La societ\u00e0 rappresentata nel libro di Paul Lewis Isemonger, \"La guerra di Wellington\" raffigura il periodo napoleonico e ha fornito precise descrizioni della vita a bordo di una fregata della Royal Navy's durante le guerre napoleoniche.\nLa societ\u00e0 ha lo scopo di intrattenere e informare ed \u00e8 collegata a siti educativi , e svolge la sua attivit\u00e0 anche a bordo dell'HMS Victory presso il Royal Naval Dockyard a Portsmouth, e al National Maritime Museum."}
{"id": "2412314", "revid": "125877988", "url": "https://it.wikipedia.org/wiki?curid=2412314", "title": "Termoli", "text": "Termoli (\"T\u00e8rm\u00ebl\u00eb\" in molisano) \u00e8 un comune italiano di abitanti della provincia di Campobasso in Molise.\nSituata lungo il litorale adriatico, \u00e8 l'unico porto del Molise. Costituisce inoltre un centro peschereccio, turistico e industriale. La citt\u00e0 conserva il borgo medievale chiuso dentro le mura che lo separano dalla citt\u00e0 moderna..\nGeografia fisica.\nTerritorio.\nLa citt\u00e0 si affaccia sul mare Adriatico a un'altitudine che va da 0 a 178\u00a0. Situata nella zona altimetrica della collina litoranea, \u00e8 classificata a basso rischio sismico. Geograficamente gran parte del territorio si colloca tra il fiume Biferno (a sud) e il torrente Sinarca (a nord) entrambi a carattere torrentizio, da cui l'ipotesi del nome antico \"Interamnia Frentanorum\" che significa letteralmente \"terra fra due fiumi\".\nLa parte pi\u00f9 antica della citt\u00e0, nella quale si formarono i primi insediamenti, \u00e8 il promontorio dove oggi sorge il Borgo Antico, caratterizzato da viuzze con viste sul Mar Adriatico. La citt\u00e0 si sviluppa verso la costa nord (Spiaggia Sant'Antonio) e verso sud (Rio Vivo) dove si trovano i vari stabilimenti balneari; verso l'interno del territorio la citt\u00e0 si ramifica in varie zone residenziali nonch\u00e9 il centro cittadino formato da due principali vie (Corso Nazionale e Corso Fratelli Brigida) che furono i cardini per sviluppare la citt\u00e0 dettate dai Borboni agli inizi del 1800.\nBuona parte delle periferie ora si sviluppano sulle alture adiacenti (Difesa Grande e Colle Macchiuzzo) dalle quali si aprono le campagne coltivate; la zone sud di Termoli invece possiede l'unica pianura sulla costa (Pantano basso) che da Rio vivo si estende nell'interno fino a unirsi con le Piane di Larino (pianura del Basso Molise) dove incontriamo la zona industriale della citt\u00e0 dalla quale si ha una vista sull'intero hinterland termolese. La vegetazione \u00e8 tipicamente mediterranea; nelle campagne \u00e8 rilevante la coltura dell'olivo, tanto da rendere Termoli membro dell'Associazione nazionale citt\u00e0 dell'olio. Altra caratteristica importante \u00e8 la presenza del porto, unico della costa molisana che, oltre alle attivit\u00e0 pescherecce, \u00e8 anche l'unico che permette collegamenti per tutto l'annocon le Isole Tremiti, facenti parte della provincia di Foggia.\nNella citt\u00e0 di Termoli si incrociano il 42\u00ba parallelo Nord e il 15\u00ba meridiano Est; quest'ultimo \u00e8 il meridiano centrale del fuso orario (UTC+1 o Central European Time) di Berlino, Parigi e Roma (Europa centro-occidentale) che di fatto determina l'ora solare del fuso stesso (chiamata infatti \"l'ora di Termoli\"). Il meridiano \u00e8 denominato Termoli-Etna. L'incrocio tra le due linee immaginarie avviene sulla spiaggia di Rio Vivo o pi\u00f9 precisamente presso la marina di San Pietro, a pochi passi dal luogo dove fino a poco tempo fa era situato un trabucco in disuso (\"Trabucco di Bricche\"). I calcoli pi\u00f9 datati situavano invece il punto di incrocio in corrispondenza di un'antica torretta semi-distrutta che si trova sempre sulla strada di Rio Vivo.\nClima.\nIl clima della citt\u00e0 di Termoli, come dimostrato dal rapporto climatico dell'ISPRA per il trentennio 1981-2010, rientra nel tipo mediterraneo (\"CSa\") con estati calde ma ben ventilate e inverni generalmente miti con escursione termica giornaliera contenuta (circa 6\u00a0\u00b0C) grazie all'azione mitigatrice del mare. Le precipitazioni risultano concentrarsi tra la stagione autunnale e invernale con un picco tra i mesi di ottobre, novembre e dicembre. Si dimostrano piuttosto scarse, di poco superiori ai 350\u00a0mm, tanto da rendere il micro-clima termolese di transizione da mediterraneo a semi-arido (BSk) secondo la classificazione climatica di K\u00f6ppen.\nTermoli per\u00f2 risulta essere una citt\u00e0 umida dovuto alla sua morfologia che la protende verso il mare, con un tasso pari al 77,7% medio annuale piuttosto costante, che in estate non favorisce sempre la mitigazione del clima; infatti, specialmente negli ultimi anni, a causa dell'incursione dell'anticiclone subtropicale africano le temperature hanno superato facilmente i 30/35\u00a0\u00b0C, acuite ovviamente dagli alti tassi (si ricordi l'estate 2020 quando a inizio agosto si percepirono 49 \u00b0C). Generalmente, in presenza di un anticiclone proveniente dall'area atlantica (anticiclone delle Azzorre) la temperatura della citt\u00e0 si attesta su una media di 25\u00a0\u00b0C, tipica della stagione calda mediterranea, con una massima giornaliera di 28/30\u00a0\u00b0C. Caratteristici venti caldi ed estivi provengono dai quadranti meridionali della rosa dei venti anche se non manca il Maestrale che smorza l'aria soprattutto nei mesi di luglio e agosto, le quali notti possono definirsi tropicali a causa di una minima che scende difficilmente sotto i 23/24\u00a0\u00b0C. Le precipitazioni estive diventano piuttosto rade gi\u00e0 partire da maggio per proseguire fino a dopo la met\u00e0 di agosto, la stagione secca per\u00f2 pu\u00f2 essere interrotta da brevi temporali detti, appunto, \"estivi\".\nGli inverni sono caratterizzati da brezze provenienti dai quadranti NW/N/NE che fanno oscillare le temperature della citt\u00e0 da una minima di 6\u00a0\u00b0C a una massima di 12\u00a0\u00b0C, anche se non mancano giornate dove le temperature raggiungono i 15\u00a0\u00b0C. Un regime nevoso, seppur non molto frequente e di durata molto breve, \u00e8 possibile solo nel caso in cui ci sia una discesa di aria fredda proveniente dalla Siberia che generalmente colpisce l'intera area centro-meridionale adriatica (si ricordi l'ondata di freddo del febbraio 2012 dove le temperature sono scese al di sotto dello 0\u00a0\u00b0C). Le temperature invernali risultano abbassarsi facilmente a causa di una mancata protezione dal nord di una catena montuosa, che lascia scoperta la citt\u00e0 a correnti di aria fredda in egual modo a tutte le localit\u00e0 che si affacciano sull'Adriatico.\nOrigini del nome.\nEsistono diverse ipotesi:\nIn ogni caso non si hanno attestazioni certe.\nInoltre un'antica carta geografica risalente al 1745 ritraente tutta la costa molisana, rinvenuta in un archivio americano, riporta per la citt\u00e0 i toponimi \"Termole \"o\" Termine\".\nStoria.\nAntichit\u00e0.\nLe attestazioni di vita pi\u00f9 antiche risalgono all'et\u00e0 preistorica e romana e sono documentate dai ritrovamenti di necropoli preistoriche in contrada Porticone e Difesa Grande, nonch\u00e9 da attestazioni ricognitive di ville romane.\nSe ci sono stati dunque insediamenti preistorici, protostorici e di et\u00e0 storica, questi andrebbero ubicati sulle colline prospicienti la costa, divise da corsi d'acqua. Successivamente, in seguito alle scorribande dei Barbari e ai momenti di crisi socioeconomica del basso impero (circa nel 412), gli abitanti dei luoghi limitrofi si sono rifugiati sul promontorio - zona facilmente difendibile, aperta sul mare, alta, con un unico accesso alla terraferma. Qui si stanziarono e come ricordo esistono ancora vie con nome \"Tornola\" che fanno riferimento, appunto, ai primi abitanti di questa zona del promontorio.\nMedioevo.\nIn seguito alla proclamazione di Termoli a capoluogo di Contea (in quanto posto di difesa strategico) ad opera dei Longobardi, che nel 568 fondarono il Ducato di Benevento, nella citt\u00e0 fu costruito un complesso difensivo formato da mura, un torrione e 8 torrette merlate, tra cui una chiamata tutt'ora Torre Tornola.\nAltre attestazioni di vita sono la costruzione dell'edificio sul quale, in seguito, nel XII o XIII sec. \u00e8 stata edificata la Cattedrale nella forma che vediamo noi oggi; i resti originari ci riconducono probabilmente ad un antico tempio romano dedicato a Castore e Polluce, i due Dioscuri. La prima chiesa risale forse al X secolo d.C. e ci fa intendere la presenza di un vescovo e quindi di una diocesi.\nLa presenza, oltre dell'edificio sacro, anche del Castello, voluto forse da Federico II come torre di vedetta sull'Adriatico (non del tutto diverso nelle funzioni dalle torrette allineate lungo la S.S. 16 a nord di Termoli) denota un periodo di splendore intorno al XII e XIII secolo d.C.\nTermoli era sede di una delle diocesi pi\u00f9 influenti della Terra di Boiano, poi di Molise.\nEt\u00e0 moderna.\nLe invasioni turche con saccheggi e devastazioni (tra cui quella di Piyale Pa\u015fa), terremoti, passaggi di propriet\u00e0 tra dinastie e famiglie nobili hanno segnato un momento di calo durato fino al 1770 circa.\nAttestazioni ufficiali derivano dal Regno di Napoli nelle quali la citt\u00e0 di Termoli, la costa molisana e parti del Basso Molise facevano parte della regione storica della Capitanata e solo a causa della riforme murattiane del 1811 furono annesse al pre-esistente Contando del Molise dando vita alla provincia del Molise. Nel 1847 con il passaggio a Termoli di Ferdinando II, fu concesso ai termolesi di edificare anche al di fuori della cinta muraria: il re Borbone diede l'autorizzazione per tracciare le due direttrici che avrebbero segnato l'inizio dello sviluppo della citt\u00e0 - conosciute come il \"Corso\" (corso Nazionale) e il \"Secondo corso\" (corso Fratelli Brigida), poi affiancate dal \"Terzo Corso\" (corso Vittorio Emanuele).\nFeudatari di Termoli.\nTermoli venne donata da Carlo III di Napoli a Guglielmo di Monforte-Gambatesa, per poi passare alla morte di questi, al figlio Carlo di Monforte-Gambatesa. Alla morte senza eredi maschi di Carlo, Termoli pass\u00f2 al nipote Cola di Monforte. Caduto questi in disgrazia, la citt\u00e0 rientr\u00f2 nel demanio regio e in seguito brevemente ai Monforte, per poi essere infeudata al condottiero Andrea di Capua (morto nel 1511), al quale fu riconosciuto il titolo di duca di Termoli nel 1495. Suo erede fu il figlio Ferdinando o Ferrante di Capua, nato dal matrimonio con Maria d'Ayerbo d'Aragona. Termoli pass\u00f2 successivamente alle figlie di questi, Isabella e Maria. Maria ottenne infine il titolo esclusivo sul feudo di Termoli, trasmettendo al marito Vincenzo di Capua (figlio del fratello di Andrea di Capua, Annibale) il titolo di duca. Il figlio primogenito della coppia, Ferdinando di Capua (fratello maggiore dell'arcivescovo di Napoli Annibale di Capua) succedette al padre quale quarto duca di Termoli nel 1559. Ferdinando spos\u00f2 Vittoria Sanseverino, figlia di Pietro Antonio Sanseverino, duca di San Marco e Erina (Irene) Castriota, contessa di Soleto. La coppia ebbe un unico figlio, Pietro Antonio di Capua, marchese di Guglionesi (1569-1594), premorto al padre. Pietro Antonio lasci\u00f2 tuttavia due figli, avuti dal matrimonio con Bernardina Frangipane della Tolfa, ovvero Vittoria e Ferdinando. Quest'ultimo divenne quinto duca di Termoli alla morte del nonno e omonimo, avvenuta nel 1614. Ferdinando mor\u00ec in giovane et\u00e0 nel 1623, lasciando un'unica figlia, Giulia, nata dal matrimonio con Laudomia Caracciolo. Giulia spos\u00f2 un esponente di un altro ramo della famiglia di Capua, ovvero Andrea Francesco di Capua, principe di Roccaromana, marchese di Torre di Francolise e conte di Anversa degli Abruzzi, figlio di Giovanni Tommaso e Virginia Belprato, contessa d'Anversa. La coppia ebbe un unico figlio, Antonio Francesco di Capua, sesto duca di Termoli (succedette alla madre nel 1657) e principe di Rocca Romana. Antonio Francesco fu feudatario di Termoli sino al 1686, anno in cui mor\u00ec. Gli succedette il figlio Andrea di Capua (morto nel 1697). Andrea di Capua concesse a Termoli nel 1698 le Capitolazioni feudali, una serie di norme che regolavano i rapporti tra il feudatario e la citt\u00e0. A questi succedette la nipote Ippolita Maria Pignatelli ed in seguito le figlie di quest'ultima Ippolita e Giulia. Tramite quest'ultima, sposata con Domenico Cattaneo Della Volta Paleologo, Termoli pervenne al ramo napoletano della famiglia Cattaneo, che la tenne sino all'eversione della feudalit\u00e0. Gli ultimi feudatari di Termoli furono il figlio di Giulia e Domenico, Francesco Cattaneo della Volta Paleologo (1721-1790), principe di San Nicandro e il figlio ed erede di quest'ultimo, Augusto Cattaneo della Volta Paleologo (1754-1824).\nEt\u00e0 contemporanea.\nDurante la seconda guerra mondiale, Termoli fu occupata dai tedeschi. Il 3 ottobre 1943 giunsero gli alleati al comando del generale Montgomery sbarcando al porto, provenendo da Foggia. I tedeschi allora ingaggiarono una furiosa battaglia presso la stazione ferroviaria, che fecero saltare in aria, e successivamente si ritirarono nei centri della linea del fiume Biferno, mentre altri andarono a fortificare la linea di San Salvo-Montenero. Nei 4 giorni di scontri nei pressi di Termoli, vi furono 18 vittime tra la popolazione civile.\nNell'immediato dopoguerra, la citt\u00e0 ha visto lo sviluppo del turismo balneare, essendo la principale citt\u00e0 del Molise sulla costa; negli anni '80-'90 si \u00e8 registrato anche un rapido sviluppo demografico e urbano, che ha portato velocemente Termoli ad essere la seconda citt\u00e0 del Molise dopo Campobasso per popolazione, divenendo anche la seconda sede universitaria regionale.\nMonumenti e luoghi d'interesse.\nCastello svevo.\nIl Castello svevo \u00e8 il simbolo pi\u00f9 rappresentativo della citt\u00e0. La sua architettura improntata a gran semplicit\u00e0, priva di qualsiasi ornamento, e le sue caratteristiche difensive lasciano supporre che sia stato costruito in epoca normanna (XI secolo), interamente in pietra calcarea e arenaria, nei pressi di una preesistente torre longobarda. Esso \u00e8 tuttavia definito \"svevo\" in seguito alla ristrutturazione e fortificazione voluta da Federico II di Svevia nel 1240, dopo i danni arrecati da un attacco della flotta veneziana. Data la sua ubicazione, era il fulcro di un pi\u00f9 ampio sistema di difesa, costituito da un robusto muro che cingeva l'intero perimetro della citt\u00e0 e da diverse torrette merlate, di cui una si \u00e8 conservata intatta ed \u00e8 situata all'ingresso del Borgo antico.\nCattedrale.\nDi notevole interesse architettonico \u00e8 anche la cattedrale di stile romanico pugliese dove sono conservati il corpo del santo patrono della citt\u00e0, Basso e del compatrono Timoteo. Essa \u00e8 edificata nel punto pi\u00f9 alto del promontorio termolese, ha sviluppo longitudinale ed \u00e8 divisa in tre navate. Difficile determinare la data di costruzione della basilica; alcuni elementi, tuttavia, farebbero presupporre la presenza di una cattedrale gi\u00e0 nel IX-X secolo.\nLa facciata della chiesa pu\u00f2 essere idealmente (e anche materialmente) divisa in due parti: quella inferiore e quella superiore in netto contrasto tra loro.\nAltre architetture religiose.\nSanti Pietro e Paolo Apostoli. I decreti istitutivi della parrocchia, unificata con atto del 1\u00ba gennaio 2014, in precedenza erano distinti e datati come segue: San Pietro 1\u00ba novembre 1980; San Paolo 8 ottobre 1986. \u00c8 una chiesa dall'impianto irregolare, che assume le caratteristiche di un ventaglio, il punto verticale del cono vede ergersi la torre campanaria in mattoni. L'interno \u00e8 molto semplice, presenta vetrate istoriate alla maniera antica, il trono del presbite \u00e8 in stile romanico, in marmo.\nArchitetture militari del borgo.\nMonumenti civili del borgo medievale.\nLa parte antica della citt\u00e0 \u00e8 caratterizzata principalmente dal Castello svevo (utilizzato come simbolo della stessa citt\u00e0), dalla Cattedrale situata in piazza Duomo, dalla Chiesa di Sant'Anna e dalla Torretta Belvedere. Di notevole importanza l'ex seminario vescovile situato in piazza S. Antonio, piazza Vittorio Veneto con il suo palazzo e i suoi giardini, il Monumento ai caduti, il Santuario Maria SS. della Vittoria in Valentino e la Chiesa della Madonna delle Grazie.\nA Rejecelle.\nUna delle strade pi\u00f9 caratteristiche di Termoli, si trova nel cuore del borgo antico, tra Vico 2\u00b0 Castello, via Campolieti Nicola Maria e via Salvatore Marinucci. Unitamente a un vicolo di Ripatransone \u00e8 la via pi\u00f9 stretta in Italia, misurando solo 41 centimetri di larghezza.\nIl parco pubblico.\nIl parco comunale \"Girolamo La Penna\" \u00e8 l'area verde principale di Termoli, voluto nel 1962, dopo che l'ex villa comunale di piazza Sant'Antonio era stata smantellata. Fu scelta l'area di via del Molinello, 13 ettari ceduti al Comune da un privato furono lavorati per realizzare la villa, sotto progetto dell'architetto De Felice. La villa fu composta dall'area giochi per bimbi, l'area dello sport con campi da tennis, calcio, pallavolo, minigolf, il Teatro Verde, ossia un anfiteatro per posti, un laghetto centrale con papere e cigni. Al progetto contribuirono anche la Forestale, gli artisti termolesi quali Rita Racchi, Riccardo Meli, Enrico Sirello, che realizzarono delle sculture. Negli ultimi anni la villa \u00e8 caduta in degrado, ma ci sono stati degli interventi di recupero per valorizzare il suo potenziale turistico, situandosi presso il Lungomare Rio Vivo.\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti a Termoli sono 1446, pari al 4,39% della popolazione.\nLe nazionalit\u00e0 maggiormente rappresentate sono:\nLingue e dialetti.\nIl dialetto termolese si inserisce nel gruppo dei dialetti italiani meridionali e presenta una certa diversit\u00e0 con il resto dei dialetti molisani, perch\u00e9 mentre la maggior parte di essi si raccorda ai dialetti campani o dell'Abruzzo interno, il termolese possiede notevoli affinit\u00e0 da un lato con i dialetti abruzzesi meridionali (come nell'uso della forma \"a \u00e8cch\u00eb\" per \"qui\") e dall'altro con il dialetto foggiano, soprattutto per la fonetica e il lessico; tale situazione linguistica \u00e8 dovuta alla posizione geografica del comune e al ruolo assunto all'interno degli scambi commerciali con le regioni vicine, risultando punto di passaggio obbligato.\nIl dialetto si presenta chiuso, con inasprimento dei suoni consonantici e sistema vocalico che differisce dall'italiano standard e dalle restanti parlate molisane.\nCultura.\nIstruzione.\nScuole.\nNel territorio comunale sono presenti le seguenti scuole superiori:\nUniversit\u00e0.\nTermoli \u00e8 una delle sedi dell'Universit\u00e0 degli Studi del Molise.\nMedia.\nTrasmettono da Termoli le radio \"Antenna Adriatica\" e \"TRT Radio Termoli\" e le redazioni di alcune televisioni locali (\"Rai Molise\", \"Telemolise\", \"TLT Molise\" e \"Teleregione Molise\"). Inoltre hanno sede le testate giornalistiche \"Il Quotidiano del Molise\" e \"Primo piano Molise\".\nCucina.\nLa gastronomia termolese \u00e8 tipicamente marinara, ma fa ampio uso dell'olio prodotto sulle colline vicine. Il piatto tipico per eccellenza \u00e8 \"u' bredette alla termolese\", pasto serale dei pescatori di ritorno a casa dalle paranze. Altri piatti tipici sono:\nLa citt\u00e0 fa parte dell'Associazione Nazionale Citt\u00e0 del Pesce di Mare e dell'Associazione Nazionale Citt\u00e0 dell'Olio.\nEventi.\nEssendo la vita marinara storicamente legata con quella civile della citt\u00e0, le ricorrenze e le tradizioni di Termoli sono molto legate al mare, come testimonia la peculiare festivit\u00e0 di San Basso e l'incendio del castello.\nSan Basso\nLe giornate del 3 e del 4 agosto sono dedicate alla celebrazione del Santo patrono della citt\u00e0 attraverso suggestive commemorazioni. La mattina del 3 agosto, dopo la solenne messa alle 6:00 del mattino, un simulacro di San Basso viene portato in processione dalla Cattedrale fino al porto, qui viene caricato su un peschereccio precedentemente sorteggiato. Incomincia la processione in mare seguita dai vari pescherecci fino alla Torre del Sinarca dove il vescovo benedir\u00e0, attraverso il lancio di una corona di fiori in mare, sia la citt\u00e0 sia l'attivit\u00e0 della pesca in memoria dei caduti in mare. Il santo successivamente verr\u00e0 riportato al porto dove sar\u00e0 esposto per tutta la notte nel mercato ittico.\nLa giornata del 4 agosto \u00e8 dedicata a un'altra processione che vede il Santo trasportato dai fedeli nelle vie del Borgo Antico per ritornare alla cattedrale. La citt\u00e0, allestita a festa con bancarelle, luminarie e stand, assiste la notte del 4 agosto a uno spettacolo pirotecnico al porto mentre la spiaggia di Rio vivo \u00e8 seminata di fal\u00f2 permessi dalla capitaneria di porto, che vede la giovent\u00f9 termolese festeggiare il proprio patrono.\nIncendio del Castello\nAltro evento molto sentito dalla citt\u00e0 \u00e8 la festivit\u00e0 dell'Incendio del Castello nella notte del 15 agosto. La festivit\u00e0, che vede coinvolto il Borgo Antico e il Castello nel pieno di uno spettacolo pirotecnico, \u00e8 la rievocazione storica dell'assalto dei turchi del 1566, quando le truppe ottomane, guidate da Piyale Pa\u015fa, invasero e saccheggiarono i vari borghi delle coste abruzzesi, molisane e pugliesi. Termoli fu trovata dai Turchi vuota in quanto la popolazione, precedentemente avvisata, scapp\u00f2 e si rifugi\u00f2 nei territori limitrofi, portando via anche gli oggetti pi\u00f9 preziosi; presi dall'ira i turchi decisero di dar fuoco al borgo distruggendo tutti gli edifici e buona parte della cattedrale. Lo spettacolo vuole, appunto, ricordare ci\u00f2 che sub\u00ec il Borgo nell'antichit\u00e0; inoltre l'intero lungomare viene addobbato da stand e bancarelle, con eventi organizzati dai vari lidi e spettacoli vari.\nPremio Rino Gaetano.\nLa citt\u00e0 ha ospitato varie edizioni del Premio Rino Gaetano: dal 1986 al 1996, e dal 1999 al 2005.\nEconomia.\nUnico porto del Molise, Termoli era un tempo legato alla tradizione marinara e mercantile. Dai primi anni settanta ha tuttavia affiancato a questa vocazione uno spiccato sviluppo industriale e pi\u00f9 recentemente turistico. .\nPesca.\nLa pesca resta voce importante nell'economia cittadina. Oltre alla pesca a strascico, una certa importanza hanno avuto a Termoli, a partire dalla met\u00e0 dell'Ottocento, anche i trabucchi, che durante l'ultima guerra provvedevano da soli al fabbisogno alimentare della comunit\u00e0, allora molto meno numerosa rispetto a quella attuale, ma la cui esistenza \u00e8 oggi a scopo puramente storico e culturale.\nLa flotta peschereccia della citt\u00e0 \u00e8 attualmente formata da 36 navi, oltre a varie vongolare e barche di piccola stazza.\nIndustria.\nSi \u00e8 formato negli anni alle porte della cittadina un polo industriale caratterizzato da diverse tipologie di impianti quali aziende chimiche, metalmeccaniche, e terziarie che risulta il principale centro occupazionale del Basso Molise. Per favorire le condizioni necessarie dello sviluppo delle attivit\u00e0 produttive presenti nel nucleo, \u00e8 stato istituito il COSIB (\"Consorzio per lo sviluppo industriale della valle del Biferno\"), a cui aderiscono numerosi enti. Lo stabilimento Stellantis (realizzato da FIAT nel 1972) \u00e8 il pi\u00f9 importante del nucleo industriale. Nel 2006 fu inaugurata una centrale elettrica turbogas a ciclo combinato da 770\u00a0MW dal costo di circa 400 milioni di euro di propriet\u00e0 di Sorgenia S.p.A.\nTurismo.\nIl turismo della citt\u00e0 \u00e8 principalmente di tipo balneare e culturale. Le maggiori attrazioni culturali e turistiche della citt\u00e0 sono: tra le architetture, il borgo antico contenente il castello svevo situato all'entrata dello stesso e la Basilica (contenente la reliquie di San Basso e San Timoteo), i trabucchi (strumenti di pesca diffusi lungo tutto il medio Adriatico) situati a ridosso del borgo, e la Madonna a Lungo (un santuario situato nell'entroterra termolese, meta di pellegrinaggio il marted\u00ec successivo alla domenica di Pasqua).\nRiguardo al turismo estivo, Termoli \u00e8 una frequentata stazione balneare dell'Adriatico centrale. La costa termolese, lunga (considerando l'intero territorio dal confine con Petacciato alla foce del Biferno) oltre 10\u00a0km, \u00e8 divisa in due litorali: quello nord (spiaggia di Sant'Antonio, Lungomare Cristoforo Colombo) \u00e8 il pi\u00f9 popolare, caratterizzato dalla visuale a est del borgo antico. Sono presenti circa trenta lidi balneari, sei dei quali sul litorale sud; la capacit\u00e0 alberghiera delle citt\u00e0 \u00e8 di posti letto per 622 camere divise in 20 tra hotel e residence, il 30% dei quali a quattro stelle\nLa citt\u00e0 \u00e8 inoltre l'unico porto collegato tutto l'anno con le pugliesi Isole Tremiti.\nLe strutture ricettive della citt\u00e0 hanno fatto conferire alla citt\u00e0 il riconoscimento della Bandiera Blu negli anni 1990, 1991, 1992, 1993, 1997, 1998, 2000, e ininterrottamente dal 2003 al 2018.\nInfrastrutture e trasporti.\nStrade.\nTermoli \u00e8 servita da un casello dell'autostrada A14 Bologna-Taranto. Inoltre, la viabilit\u00e0 locale \u00e8 assicurata dalla Strada statale 16 Adriatica che passa internamente al centro abitato, dalla sua variante, la Strada statale 709 Tangenziale di Termoli, e dalla Strada statale 87 Sannitica che congiunge la citt\u00e0 con Benevento passando per Campobasso.\nPer quanto riguarda i trasporti pubblici, Termoli \u00e8 servita da un servizio di autobus urbani che collegano il centro con i vari quartieri periferici.\nA Termoli \u00e8 anche presente il servizio di TAXI Pubblico.\nSul lungomare nord esiste un tratto di pista ciclabile facente parte del pi\u00f9 ampio progetto della costruenda Ciclovia Adriatica finalizzata a collegare tutte le localit\u00e0 costiere dell'Adriatico.\nFerrovie.\nLa stazione di Termoli \u00e8 ubicata lungo la linea ferroviaria Ancona\u00a0\u2013 Lecce ed \u00e8 inoltre capolinea della linea per Campobasso.\nPorti.\nIn virt\u00f9 della sua posizione geografica, attraverso il porto di Termoli \u00e8 possibile raggiungere le isole Tremiti (appartenenti alla provincia di Foggia) pi\u00f9 velocemente rispetto a ogni altro scalo portuale, anche di quelli pugliesi, durante tutto l'anno.\nUn'altra notevole infrastruttura \u00e8 il nuovo braccio del porto turistico in localit\u00e0 Marina di San Pietro, parallelo al molo gi\u00e0 esistente; fu terminato nel 2009.\nGeografia antropica.\nUrbanistica.\nLa topografia attuale della citt\u00e0, che ha avuto uno sviluppo a tappe, \u00e8 segnata dai limiti degli assi viari nazionali: la linea ferroviaria Bologna - Lecce (anni 60), la SS 16 Adriatica e la relativa tangenziale (anni 70, poi anni 90, infine 2003) e l'Autostrada A14 (anni 80). A partire dagli anni 90, vi \u00e8 stato uno sviluppo urbanistico concentrato tendenzialmente in zone periferiche, come i quartieri \"Contrada Porticone\" o \"Difesa Grande\". L'espansione rapida di nuovi quartieri moderni, nelle zone esterne della citt\u00e0, ha alimentato un consistente boom edilizio negli ultimi anni, nonch\u00e9 una maggiore richiesta di servizi secondari, quali opere viarie e trasporti pubblici, resi necessari dall'aumento della popolazione e da una maggiore estensione del territorio urbano.\nNotevole \u00e8 la vastit\u00e0 dell'area industriale situata nell'entroterra pianeggiante, la quale ospita numerose tipologie di impianti produttivi.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nNel 1203 la citt\u00e0 di Termoli e la Repubblica di Ragusa firmarono un trattato commerciale-marittimo di reciproca cittadinanza e dei rapporti commerciali (redatto in latino). Nel 2003, le amministrazioni di Termoli e Ragusa (Dubrovnik) hanno celebrato in un convegno l'VIII centenario della firma del trattato. Dal 2009 \u00e8 in corso uno scambio culturale tra Termoli e Melfi, avendo le due citt\u00e0 in comune la Fiat (lo stabilimento di Rivolta del Re ha uno stretto legame con quello di S. Nicola) e la presenza di Federico II.\nSport.\nHanno sede nel comune le societ\u00e0 di calcio A.S.D. Termoli Calcio 1920 (attualmente nel campionato molisano di eccellenza) e Termoli 2016 (attualmente nel campionato molisano di Promozione), che hanno disputato campionati dilettantistici regionali. Le societ\u00e0 di calcio a 5 sono: \"Arcadia Termoli\", \"B.R.V. Termoli\" e \"Futsal Termoli\".\nLe squadre di pallacanestro sono l'Air Basket Termoli militante nella serie C-Silver Abruzzese, \"Airino basket Termoli\" e \"Molise Basket\". Sono inoltre presenti diverse societ\u00e0 di ginnastica ritmica tra le quali la societ\u00e0 \"Gimnasyum Club e New Gimnica Termoli\" e una squadra di baseball, i Mariners."}
{"id": "2412316", "revid": "1522738", "url": "https://it.wikipedia.org/wiki?curid=2412316", "title": "Lauren Reed", "text": ""}
{"id": "2412318", "revid": "4175", "url": "https://it.wikipedia.org/wiki?curid=2412318", "title": "Federazione Svizzera di Rugby", "text": "La Federazione Svizzera di Rugby (; , \"SRV\") \u00e8 l'organismo di governo del rugby a 15 in Svizzera.\nAffiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2412319", "revid": "352448", "url": "https://it.wikipedia.org/wiki?curid=2412319", "title": "Carote di polline", "text": ""}
{"id": "2412322", "revid": "174925", "url": "https://it.wikipedia.org/wiki?curid=2412322", "title": "Buddha Dipankara", "text": ""}
{"id": "2412323", "revid": "76963", "url": "https://it.wikipedia.org/wiki?curid=2412323", "title": "Don Diamont", "text": "Biografia.\nNato a New York, figlio di Judy e Albert Feinberg. Della famiglia facevano parte le due sorelle Elena e Bette, quest'ultima \u00e8 deceduta, e un fratello, Jack, morto nel 1990 per un cancro al cervello. Inizia la carriera lavorando come modello; dietro suggerimento del suo agente, assume il cognome da nubile della madre, ritenuto suonasse meglio.\nCarriera.\nDopo diversi anni in cui Diamont ha lavorato come modello di successo, nel 1984 inizia la sua carriera da attore, partecipando alla soap opera \"Il tempo della nostra vita\" nel ruolo di Carlo Forenza. Ha lavorato nella soap opera per un anno, per poi intraprendere un nuovo ruolo in un'altra soap opera, infatti nel 1985 entra a far parte del cast di \"Febbre d'amore\", dove interpreta il ruolo di Brad Carlton, ex giardiniere che nel corso delle puntate diventa un ricco ed opportunista uomo d'affari. Ricopre il ruolo di Brad dal 1985 al 1996, anno in cui lascia la soap, ma rientra nel cast di \"Febbre d'amore\" nel 1998 rimanendovi fino al 2009, anno in cui il suo personaggio esce definitivamente dalla soap opera.\nHa fatto il suo debutto cinematografico nel 1992 in \"Bolle magiche\" con George Clooney.\nParallelamente al suo longevo ruolo in \"Febbre d'amore\", Diamont recita nel film del 1994 \"\", nel 1998 \u00e8 protagonista del film televisivo \"Marco Polo\", dove interpreta l'esploratore veneziano, inoltre partecipa ad alcuni episodi di telefilm come \"Un detective in corsia\" e \"Baywatch\". Nel 2003 ottiene un piccolo ruolo in \"Terapia d'urto\", con Jack Nicholson ed Adam Sandler.\nNei primi mesi del 2009 il personaggio di Brad Carlton viene ucciso e Diamont esce definitivamente dal cast della soap opera che lo rese celebre, ma pochi mesi dopo che nel cast di \"Beautiful\" nel ruolo di Bill Spencer Jr.. Diamont aveva gi\u00e0 lavorato anni prima in \"Beautiful\", ricoprendo anche il ruolo di Brad Carlton.\nDopo l'uscita di scena di Ronn Moss (Ridge) nella soap, avvenuta nel mese di agosto 2012, il protagonista maschile di \"Beautiful\" \u00e8 ufficialmente Don Diamont e quindi il suo ruolo di Bill Spencer.\nNel 1990 \u00e8 stato inserito nella lista dei 50 uomini pi\u00f9 belli del mondo stilata dalla rivista \"People\", primo attore da daytime ad avere questo onore. \u00c8 apparso due volte sulla copertina della rivista \"Playgirl\", nel 1988 e nel 1995, inoltre nel 2006 \u00e8 stato votato il divo pi\u00f9 sexy delle soap opera.\nNel 2018 prende parte al cast di concorrenti del talent show condotto da Milly Carlucci, Ballando con le stelle in onda su Rai Uno.\nVita privata.\nDurante gli anni in cui lavorava ne \"Il tempo della nostra vita\" \u00e8 stato brevemente legato sentimentalmente con l'attrice Gloria Loring, dodici anni pi\u00f9 grande di lui. Il 5 marzo 1994 sposa la designer Rachel Braun, la coppia ha quattro figli, Lauren (nata nel 1988), Sasha (1991), Alexander (1995) e Luca (2000). Nel 2002 Diamont e la moglie divorziano.\nNel 2003 diventa padre di due gemelli, Anton e Davis, avuti dalla seconda moglie Cindy Ambuehl.\nDopo che la nipote si ammal\u00f2 di sclerosi multipla, l'attore divenne attivo nella raccolta fondi per la ricerca medica, venendo in seguito eletto \"Ambasciatore dell'anno\" per il suo contributo."}
{"id": "2412325", "revid": "322321", "url": "https://it.wikipedia.org/wiki?curid=2412325", "title": "Prascorsano", "text": "Prascorsano (\"Spracorsan\" in piemontese) \u00e8 un comune italiano di 728 abitanti della citt\u00e0 metropolitana di Torino in Piemonte.\nStoria.\nSimboli.\nLo stemma del Comune di Prascorsano \u00e8 stato concesso con decreto del presidente della Repubblica del 30 marzo 2004.\nNello scudo \u00e8 raffigurato il campanile della locale chiesa di Nostra Signora del Carmine mentre nella partizione sinistra \u00e8 riprodotto lo stemma dei Valperga che furono signori del luogo.\nAmministrazione.\nAltre informazioni amministrative.\nPrascorsano fa parte della Comunit\u00e0 Montana Alto Canavese."}
{"id": "2412327", "revid": "767487", "url": "https://it.wikipedia.org/wiki?curid=2412327", "title": "Kutiman", "text": "Biografia.\nOphir Kutiel nasce a Gerusalemme e cresce a Zichron Yaacov. Studia pianoforte sin da quando ha sei anni e a 14 inizia ad imparare a suonare la chitarra e la batteria. Quando ha 18 anni si trasferisce a Tel Aviv per studiare Jazz al Rimon Music College.\nMentre lavora in un supermercato a Tel Aviv, Kutiel si sintonizza su una radio universitaria che stava trasmettendo un genere di musica molto diversa dal classico jazz che era abituato a suonare. Poco dopo, Sabbo, un altro artista israeliano che poi diverr\u00e0 suo partner musicale, gli fa conoscere i generi afrobeat e funk, come James Brown e Fela Kuti. La sua passione per Fela Kuti ed il fatto che il suo cognome sia simile lo ispir\u00f2 nella creazione del proprio nome d'arte, Kutiman. Alla ricerca di nuove sonorit\u00e0 parte per la Giamaica dove lavora con Stephen e Damien Marley.\nNel 2006 Kutiman ha firmato per l'etichetta Melting Pot Music, che ha sede in Colonia. Poco dopo ha pubblicato il suo primo singolo, \"No Groove Where I Come From\" e un altro brano di successo \"Music is Ruling My World\", dove ha collaborato con Karolina degli Habanot Nechama. L'omonimo album di debutto \u00e8 stato pubblicato alla fine del 2007.\nKutiman ha lavorato con molti altri artisti israeliani e adesso si sta occupando degli arrangiamenti e della composizione dell'album solista di Karolina. ha anche creato un video animato per la sua canzone \"Chaser\" e per quella di Hadag Nahash \"Eze Kif\".\nThruYOU.\nNel 2009 Kutiman ha pubblicato \"ThruYOU\", un video-progetto musicale basato sul mixaggio di performance musicali caricate su YouTube da privati cittadini. Dopo aver presentato il proprio lavoro a poche decine di amici, il progetto ha iniziato a raccogliere grandi consensi nel web, raggiungendo pi\u00f9 di un milione di visite in meno di una settimana."}
{"id": "2412328", "revid": "1442080", "url": "https://it.wikipedia.org/wiki?curid=2412328", "title": "U.S. Men's Clay Court Championships 2009 - Doppio", "text": "Il doppio dell'U.S. Men's Clay Court Championships 2009 \u00e8 stato un torneo di tennis facente parte dell'ATP World Tour 2009.\nErnests Gulbis e Rainer Sch\u00fcttler erano i detentori del titolo ma quest'anno non hanno partecipato.\nBob Bryan e Mike Bryan hanno battuto in finale Jesse Levine e Ryan Sweeting 6\u20131, 6\u20132."}
{"id": "2412333", "revid": "4175", "url": "https://it.wikipedia.org/wiki?curid=2412333", "title": "Federazione di rugby a 15 dell'Ucraina", "text": "Federacija regbi Ukra\u0457ny () \u00e8 l'organismo di governo del rugby a 15 in Ucraina."}
{"id": "2412334", "revid": "1442080", "url": "https://it.wikipedia.org/wiki?curid=2412334", "title": "Nicholas D'Agosto", "text": "Biografia.\nNasce nel Nebraska in una famiglia cattolica di origini italiane, olandesi ed inglesi. Tra i vari personaggi da lui interpretati, figura quello di West Rosen nella serie \"Heroes\", il fidanzato di Claire Bennet (interpretata da Hayden Panettiere). Nel 2010 gira la sua prima scena di nudo integrale nel film per teenager \"Fired Up! - Ragazzi pon pon\".\nNel 2011 ottiene il ruolo di protagonista, nel film di Steven Quale, il quinto capitolo della serie \"Final Destination\".\nNel 2012, diventa uno dei protagonisti della serie televisiva \"Masters of Sex\", nel ruolo di Ethan Haas. A partire dal 2014, prende parte alla serie televisiva \"Gotham\", interpretando il ruolo di Harvey Dent."}
{"id": "2412335", "revid": "767487", "url": "https://it.wikipedia.org/wiki?curid=2412335", "title": "Carota di polline", "text": "Una carota di polline \u00e8 un carotaggio di un mezzo contenente una sequenza stratigrafica di polline. L'analisi del tipo e la frequenza del polline in ogni strato viene usata per studiare i cambiamenti nel clima o l'uso della terra, utilizzando la vegetazione regionale come un \"proxy\" (\"procuratore\"). Questa analisi palinologica \u00e8 poi confrontabile e integrabile con omologhi dati, stratigrafici e non.\nMetodi.\nLe carote sono prelevate dai depositi dove il polline \u00e8 probabile sia rimasto intrappolato. Le carote sono generalmente ottenute da sedimenti lacustri, da torbiere e paludi, sebbene possano essere ottenute anche da sedimenti del suolo. La degradazione dello strato esterno (\"exine\") del polline e la bioturbazione possono ridurre la qualit\u00e0 dei grani di polline e la stratigrafia della carota, perci\u00f2 i ricercatori frequentemente selezionano le localit\u00e0 dove i sedimenti sono sotto condizioni anaerobiche.\nLe carote sono allora soggette all'analisi del polline da parte dei palinologi, i quali sono capaci di dedurre le proporzioni dei tipi di pianta maggiori tramite le concentrazioni di diversi tipi di polline trovati nelle carote.\nEquipaggiamento per il carotaggio.\nCi sono un numero di strumenti usati per il carotaggio, spesso con usi specializzati:"}
{"id": "2412341", "revid": "984922", "url": "https://it.wikipedia.org/wiki?curid=2412341", "title": "Federazione di rugby a 15 dell'Ungheria", "text": "La Federazione Rugby XV dell'Ungheria (in ungherese: \"Magyar R\u00f6gbi Sz\u00f6vets\u00e9g\") \u00e8 l'organo che governa il Rugby a 15 in Ungheria.Affiliata all'International Rugby Board, \u00e8 inclusa fra le nazionali di terzo livello senza esperienze di Coppa del Mondo."}
{"id": "2412345", "revid": "357043", "url": "https://it.wikipedia.org/wiki?curid=2412345", "title": "Comunit\u00e0 Collinare Vigne &amp; Vini", "text": ""}
{"id": "2412346", "revid": "446353", "url": "https://it.wikipedia.org/wiki?curid=2412346", "title": "Classe Type 82", "text": "La Type 82, conosciuta anche come Classe Bristol, era una classe composta da quattro cacciatorpediniere appartenenti alla Royal Navy sviluppati con il preciso intento di sostituire le navi di Classe County nel ruolo di difesa antiaerea e di servire da scorta alle portaerei CVA-01.\nAlla fine le portaerei CVA-01 non vennero mai realizzate e una sola delle quattro navi previste inizialmente venne varata, la \"Bristol\", che tuttavia \u00e8 stata utilizzata come prototipo di gran parte degli armamenti utilizzati nelle ultime classi di navi dalla Royal Navy. A volte definita un incrociatore, la nave \u00e8 stata classificata come cacciatorpediniere.\nLa HMS Bristol, venne varata nel 1967 con 4 nuovi equipaggiamenti tra cui:\nStoria.\nIl progetto delle portaerei CVA-01 venne cancellato nel 1966 di conseguenza la classe Type 82 perse parte dei suoi compiti operativi. Tuttavia una delle\n4 navi previste venne ordinata il 4 ottobre 1966 in modo che fungesse da prototipo per nuove tecnologie militari.\nLa nave venne impiegata nella guerra delle Falkland, quando il 10 maggio 1982 salp\u00f2 da Devonport con un gruppo di rinforzo verso la task force gi\u00e0 provata dagli attacchi aerei argentini, dove venne usata come nave da difesa antiaerea, quindi nel suo ruolo naturale, grazie ai suoi radar da scoperta aerea ed al suo sistema di missili Sea Dart a lunga distanza. Dopo il conflitto rimase in servizio attivo ed \u00e8 ancora oggi usata come nave ricevimento alla base di Portsmouth."}
{"id": "2412348", "revid": "339392", "url": "https://it.wikipedia.org/wiki?curid=2412348", "title": "Val Rilate", "text": ""}
{"id": "2412351", "revid": "399", "url": "https://it.wikipedia.org/wiki?curid=2412351", "title": "Gianluigi Paragone", "text": "Biografia.\nInizi e prima carriera giornalistica.\nHa iniziato la carriera giornalistica al quotidiano varesino \"La Prealpina\", che lo incarica di seguire come inviato le attivit\u00e0 di Umberto Bossi, Roberto Maroni e di altri membri della Lega Nord, documentandone comizi e incontri. Passato a Rete 55, emittente televisiva locale della provincia di Varese, tra fine anni 1990 e il 2004 ne dirige i servizi di attualit\u00e0.\nDirettore de \"La Padania\" e vicedirettore di \"Libero\".\nNel 2005 viene scelto per guidare \"la Padania\", organo ufficiale della Lega Nord. Mantiene il ruolo di direttore per due anni, per passare poi al quotidiano \"Libero\", in cui riveste la carica di vicedirettore e, per un breve periodo, nel 2009, direttore vicario in sostituzione di Vittorio Feltri.\nIn Rai.\nNei primi mesi del 2009 conduce il talk show politico \"Malpensa Italia\", in onda in seconda serata su Rai 2, con ascolti che hanno oscillato tra uno share del 6,6% e l'8,7%. Il 5 agosto 2009 viene nominato vice direttore di Rai 1 e pertanto abbandona la direzione di \"Libero\": l'elezione ha visto il voto contrario del presidente del CDA della Rai Paolo Garimberti poich\u00e9 la nomina di Paragone non risponderebbe alla \"tradizione\" che \"consiglia\" alla RAI di ricorrere il meno possibile a professionisti esterni all'azienda.\nIl 24 settembre 2009 Paragone lascia la vicedirezione di Rai 1 per passare a quella di Rai 2. In questo periodo, durante una puntata della trasmissione radiofonica \"Un giorno da pecora\", suscita varie polemiche una critica rivolta all'allora direttore di Rai 2 Massimo Liofredi per aver riempito il palinsesto della rete di telefilm con risultati di ascolto definiti \"mediocri\".\n\"L'ultima parola\".\nDal 15 gennaio 2010 comincia a condurre in seconda serata su Rai 2 il talk show politico \"L'ultima parola\".\nIl 2 ottobre 2011 l'allora segretario federale della Lega Nord Umberto Bossi ha \"scomunicato\" Paragone ordinando agli esponenti leghisti di disertare \"L'ultima parola\" poich\u00e9 il giornalista aveva preso pubblicamente le distanze dalla politica della maggioranza. Nella puntata del 21 ottobre 2011 de \"L'ultima parola\", durante una discussione molto accesa, Paragone \u00e8 stato accusato dall'allora deputato PdL Giorgio Stracquadanio di \"salire sul carro dei vincitori\".\nParagone ha sempre rivendicato l'autonomia giornalistica della sua trasmissione dalle scelte dei vari partiti e nell'ottobre 2011 si schiera contro l'allontanamento dalla Rai di Michele Santoro.\nLa trasmissione registr\u00f2 ottimi risultati Auditel dovuti anche all'originalit\u00e0 dell'idea di unire la musica all'informazione politica. Nonostante questo, per\u00f2, non fu mai spostata dalla seconda serata alla prima serata: secondo alcune indiscrezioni, le proposte che andavano in questa direzione furono bocciate dal Consiglio d'Amministrazione della Rai perch\u00e9 si riteneva che la trasmissione desse troppo spazio a opinioni anti-sistema e antipolitiche.\nNel 2013 si dimette dalla carica di vicedirettore di Rai 2. Il 1\u00ba marzo 2013 il programma viene trasmesso in prima serata, in sostituzione del telefilm \"Rex\". Nonostante i discreti ascolti registrati, la trasmissione non va pi\u00f9 in onda in questa fascia oraria a causa di alcuni dissidi tra il conduttore e la dirigenza Rai. Dopo l'iniziale ipotesi di chiusura, che aveva suscitato diverse polemiche, e le conseguenti smentite del CdA Rai, viene proposto al giornalista la conduzione di un programma musicale in sostituzione de \"L'ultima parola\".\n\"La gabbia\".\nIl 9 luglio 2013, in seguito a contatti avvenuti con Urbano Cairo dopo la presentazione dei palinsesti Rai del 24 giugno 2013, firma un contratto con LA7 per la conduzione del talk show \"La gabbia,\" in onda nella prima serata del mercoled\u00ec a partire dal mese di settembre. Il programma d\u00e0 ampio spazio a posizioni anti-sistema, ospitando giornalisti ed economisti anti-euro, criticando il neoliberismo di stampo europeo. Dal 29 giugno al 1\u00ba agosto 2015 sempre su LA7 conduce \"In onda\" insieme a Francesca Barra.\nDal 7 aprile 2014 al 3 febbraio 2017, insieme a Mara Maionchi e Ylenia Baccaro, conduce su Radio 105 il programma \"Benvenuti nella giungla\".\nIl 28 giugno 2017, dopo l'arrivo di Andrea Salerno in qualit\u00e0 di neodirettore di LA7, \"La Gabbia\" viene cancellato.\nAttivit\u00e0 politica.\nElezione a senatore.\nAvvicinatosi al Movimento 5 Stelle, soprattutto durante l'attivismo contro il Decreto Lorenzin sui vaccini obbligatori, a settembre 2017 ne conduce la festa \"Italia 5 Stelle\" a Rimini, dove Luigi Di Maio viene nominato candidato premier.\nIl 4 gennaio 2018 Paragone annuncia la sua candidatura alle elezioni politiche del 2018 nelle liste M5S, venendo eletto al Senato nel listino proporzionale.\nIl 10 settembre 2019 si astiene dal voto di fiducia al Governo Conte II e rimane in carica come senatore, nonostante giorni prima avesse minacciato di dimettersi se fosse passato l'accordo tra M5S e Partito Democratico.\nIl 18 dicembre 2019 vota contro la Legge di Bilancio 2020 definendola \"conforme alla logica della gabbia di bilancio imposta da Bruxelles\". Viene pertanto deferito ai probiviri per violazione dello Statuto del Movimento 5 Stelle.\nEspulsione dal Movimento 5 Stelle.\nIl 1\u00ba gennaio 2020 viene ufficialmente espulso dal Movimento 5 Stelle in seguito alla decisione del collegio dei probiviri, organo del M5S che ha il compito di controllare e sanzionare chi viola le regole interne del partito, avendo votato contro la legge di bilancio decisa dalla maggioranza che include il M5S.\nDopo l'espulsione, continua la sua attivit\u00e0 politica da indipendente, con l'obiettivo dichiarato di costringere Luigi Di Maio a riammetterlo all'interno del M5S, lasciandosi per\u00f2 anche aperta la possibilit\u00e0 di fondare un proprio movimento insieme agli ex attivisti dei \"meetup\" di Beppe Grillo.\nItalexit.\nA giugno 2020 annuncia l'intenzione di fondare un nuovo partito \"per portare l'Italia fuori dall'Ue e dall'euro\".\nIl 23 luglio 2020 annuncia alla Camera dei deputati, la creazione del partito \"No Europa per l'Italia - ItalExit con Paragone\", che si rif\u00e0 al Brexit Party di Nigel Farage. In seguito aderiscono anche gli ex M5S Mario Giarrusso e Carlo Martelli, portando a tre i seggi occupati in Parlamento. Il partito, da come si pu\u00f2 apprendere dal suo manifesto, ha come ideologie principali l'euroscetticismo forte, il sovranismo, in ambito commerciale ed economico vicine al mercantilismo e alla forte difesa del \"made\" \"in\" \"Italy\". Anche se con posizioni ideologiche spesso associate alla destra e talvolta all'estrema destra, afferma di avere un collocamento trasversale.\nIl 20 maggio 2021 annuncia la sua candidatura a sindaco di Milano per le successive elezioni, venendo sostenuto dalle liste \"Milano Paragone Sindaco\" e Grande Nord. Alle elezioni raccoglie il 2,99% senza essere eletto consigliere.\nIl 14 settembre 2021, grazie a un accordo federativo con il Partito del Valore Umano, nasce nel gruppo misto del senato la componente \"Italexit-PVU\". Dal 12 novembre 2021 la componente assume la denominazione \"Italexit per l'Italia-Partito Valore Umano\".\nDurante la pandemia di COVID-19 ha espresso posizioni contrarie al certificato COVID digitale dell'UE e all'obbligatoriet\u00e0 dei vaccini anti COVID-19."}
{"id": "2412352", "revid": "767487", "url": "https://it.wikipedia.org/wiki?curid=2412352", "title": "Panama Sugar", "text": "Panama Sugar \u00e8 un film commedia del 1990, diretto da Marcello Avallone.\nTrama.\nPanama Sugar vuole impedire che la sala da biliardo nella quale gioca tutte le sere venga trasformata dal boss della zona in una bisca clandestina. Con l'aiuto della misteriosa Liza riuscir\u00e0 a far credere al malvivente che nei dintorni del locale \u00e8 sepolto un favoloso tesoro; il boss si lascia ingannare al punto da far abbattere dalle scavatrici perfino la propria casa nell'illusione di trovarvi sotto il prezioso scrigno.\nDistribuzione.\nLa pellicola \u00e8 stata distribuita nelle sale cinematografiche italiane a partire dal 4 maggio del 1990."}
{"id": "2412353", "revid": "1442080", "url": "https://it.wikipedia.org/wiki?curid=2412353", "title": "Nationalliga 1965-1966", "text": "L'edizione 1965-66 della Nationalliga (A), la cui organizzazione fu ripresa direttamente dalla federazione dopo la liquidazione della lega, vide la vittoria finale dell'Admira Wacker.\nCapocannoniere del torneo fu Hans Buzek dell' con 18 reti."}
{"id": "2412355", "revid": "357043", "url": "https://it.wikipedia.org/wiki?curid=2412355", "title": "Monferrato Valleversa", "text": ""}
{"id": "2412360", "revid": "357043", "url": "https://it.wikipedia.org/wiki?curid=2412360", "title": "Valtriversa", "text": ""}
{"id": "2412366", "revid": "1543377", "url": "https://it.wikipedia.org/wiki?curid=2412366", "title": "Lubomir Kavalek", "text": "Biografia.\nCampione della Cecoslovacchia nel 1962 e 1968, divenne Grande Maestro nel 1965 all'et\u00e0 di 22 anni.\nNel 1970, dopo essersi rifugiato per due anni in Germania Ovest, emigr\u00f2 negli Stati Uniti, stabilendosi a Washington.\nPartecip\u00f2 a nove Olimpiadi degli scacchi (due volte con la Cecoslovacchia e sette con gli Stati Uniti), vincendo sei medaglie di squadra con gli Stati Uniti, tra cui un argento alle olimpiadi di Haifa 1976.\nVinse due volte il campionato statunitense: nel 1973 alla pari con John Grefe e nel 1978 da solo con 12/14 (con un punto di vantaggio sul 2\u00ba classificato James Tarjan).\nTra gli altri risultati i seguenti:\nNel 1993 fece da secondo a Nigel Short nel match di campionato del mondo PCA contro Garri Kasparov. Subito dopo il match Kavalek e Short iniziarono una polemica a mezzo stampa sulle divergenze emerse tra di loro durante il match (vinto da Kasparov).\nRaggiunse il massimo rating nel 1973 con 2626 punti Elo (25\u00ba posto al mondo).\nNel 1986 inizi\u00f2 a curare la rubrica scacchistica del quotidiano \"The Washington Post\".\n\u00c8 morto nel gennaio 2021 all'et\u00e0 di 77 anni a seguito di un tumore."}
{"id": "2412376", "revid": "1342360", "url": "https://it.wikipedia.org/wiki?curid=2412376", "title": "Staatsliga 1964-1965", "text": "L'edizione 1964-65 della Staatsliga (A) vide la vittoria finale del Linzer ASK.\nCapocannoniere del torneo fu Wolfgang Gayer del Wiener Sportklub con 18 reti."}
{"id": "2412379", "revid": "767487", "url": "https://it.wikipedia.org/wiki?curid=2412379", "title": "Savino (personaggio)", "text": ""}
{"id": "2412388", "revid": "106908", "url": "https://it.wikipedia.org/wiki?curid=2412388", "title": "Giovanni Garzoni (medico)", "text": "Biografia.\nGiovanni era figlio del nobile Bernardo Garzoni, professore universitario di medicina e filosofia presso l'ateneo bolognese e archiatra pontificio di Niccol\u00f2 V e Callisto III. Studi\u00f2 letteratura e oratoria a Bologna, Firenze e Ferrara, portando a compimento la formazione con Lorenzo Valla a Roma dove risiedette fra il 1455 e il 1458. Per volont\u00e0 del padre, tuttavia, torn\u00f2 poi nella citt\u00e0 natale per dedicarsi agli studi di medicina: influ\u00ec certo anche il bisogno economico, se \u00e8 vero che Garzoni nel frattempo si era coniugato e aveva avuto quattro figli.\nOttenne la laurea nel 1466 (molto soffertamente a causa delle stringenti necessit\u00e0 familiari) e intraprese la carriera professionale e accademica. Le sue qualit\u00e0 gli meritarono l'incarico di medico di Giovanni II Bentivoglio e presso gli ordini religiosi dei Domenicani e degli Agostiniani. Pur eccellendo nell'arte medica e nell'insegnamento, non perse mai di vista gli studi umanistici, con particolare attenzione a Cicerone, Tito Livio, Sallustio, Agostino e Girolamo, e lasci\u00f2 in questo campo numerosi lavori storici, filosofici e agiografici.\nNon gli manc\u00f2 l'impegno politico: nel 1467 fu membro del Consiglio degli Anziani e, in seguito, ambasciatore presso due papi, Alessandro VI e Pio III. Resse anche una scuola privata di retorica e filosofia che attrasse studenti italiani, polacchi, spagnoli, tedeschi e di tutta Europa.\nSi spense agli inizi del 1505 durante un'epidemia che colp\u00ec Bologna. Tre dei suoi quattro figli erano stati falciati dalla pestilenza del 1469; il quarto invece gli procur\u00f2 discendenti, l'ultimo dei quali mor\u00ec nel 1735."}
{"id": "2412389", "revid": "287204", "url": "https://it.wikipedia.org/wiki?curid=2412389", "title": "Unione Sportiva Palermo 1957-1958", "text": "Questa voce raccoglie le informazioni riguardanti l'Unione Sportiva Palermo nelle competizioni ufficiali della stagione 1957-1958.\nStagione.\nNel primo anno di Serie B dal 1956, il Palermo ottiene un 6\u00ba posto, mentre in Coppa Italia viene eliminato nella fase a gironi.\nRosa.\nPresidenti: Casimiro Vizzini\nStatistiche.\nStatistiche dei giocatori.\n\"Tra parentesi le presenze e le eventuali reti segnate\""}
{"id": "2412391", "revid": "536103", "url": "https://it.wikipedia.org/wiki?curid=2412391", "title": "Sperimentalismo", "text": "Lo sperimentalismo \u00e8 una corrente letteraria italiana, portata avanti soprattutto dagli scrittori aderenti al cosiddetto Gruppo 63. Il suo intento era di innovare la letteratura, mediante la scoperta di nuovi territori di ricerca, nei quali sperimentare le intuizioni dell'avanguardia.\nStoria e caratteristiche.\nIntorno agli anni sessanta, mentre viene esaurendosi l'esperienza neorealista, appaiono sempre pi\u00f9 evidenti in Italia i segni di una profonda trasformazione socio-culturale. Lo sviluppo industriale, il benessere economico, la diffusione dei mass media, determinano nuove problematiche e quindi nuove forme letterarie impegnate a confrontarsi con la realt\u00e0 sociale del momento.\nFra gli autori che in questo periodo si presentano come spettatori critici si possono ricordare Paolo Volponi, Pier Paolo Pasolini, Italo Calvino, Domenico Rea, Goffredo Parise. Nelle loro opere affrontano temi sociali come la nuova condizione di lavoro nella moderna fabbrica, l'immigrazione, la crisi della famiglia, la condizione femminile.\nContemporaneamente si sviluppa un filone narrativo attento ai problemi e alla psicologia dell'individuo: il senso di solitudine, la noia esistenziale, il senso di precariet\u00e0 della condizione umana. Tra gli autori pi\u00f9 rappresentativi ricordiamo Alberto Moravia, Carlo Cassola, Giorgio Bassani, Elsa Morante.\nNegli anni sessanta-settanta, inoltre, nacquero nuovi linguaggi straordinariamente innovativi, come quello che speriment\u00f2 Carlo Emilio Gadda, insieme dialettale, colto, tecnico, specialistico utilizzato per rappresentare aspetti della societ\u00e0 o situazioni esistenziali.\nNell'ambito della produzione letteraria pi\u00f9 recente, \u00e8 difficile distinguere filoni letterari ben precisi, per la variet\u00e0 e difficolt\u00e0 delle tematiche e degli stili. Ricordiamo in particolare Dino Buzzati, Dacia Maraini, Umberto Eco."}
{"id": "2412393", "revid": "767487", "url": "https://it.wikipedia.org/wiki?curid=2412393", "title": "Henry Carey (drammaturgo)", "text": "Biografia.\nEgli \u00e8 ricordato come avversario di Robert Walpole, patriota e scrittore di opere satiriche. Molte delle canzoni da lui scritte continuano ad essere cantate ancora oggi, e la sua opera venne generalmente apprezzata anche dalle generazioni successive alla sua morte. Poich\u00e9 scrisse in anonimit\u00e0 e vendette personalmente le sue opere, gli studiosi contemporanei potevano esser certi di una piccola parte delle sue poesie mentre la maggior parte delle musiche che compose erano destinate a musiche di scena per il teatro. Sotto il suo nome fu comunque un prolifico scrittore di canzoni e ballate delle quali scrisse la quasi totalit\u00e0 dei testi. Successivamente scrisse anche opere, drammi e commedie per il teatro. La sua vita \u00e8 un esempio di quale fosse l'attivit\u00e0 dei poeti e drammaturghi professionisti del XVIII secolo. \nSenza eredit\u00e0, titolo o posizioni governative, scrisse per tutti coloro che gli commissionarono dei lavori remunerativi, ma mantenne il suo punto di vista politico e fu capace di segnare punti significativi contro il primo ministero dell'epoca. Egli fu anche una delle pi\u00f9 forti voci che inserirono le ideologie patriottiche nelle loro opere teatrali. Carey, assieme a John Frederick Lampe e J. S. Smith, fond\u00f2 la \"English Opera Project\", che ebbe per\u00f2 vita breve."}
{"id": "2412395", "revid": "712828", "url": "https://it.wikipedia.org/wiki?curid=2412395", "title": "Suu Shenron", "text": ""}
{"id": "2412397", "revid": "767487", "url": "https://it.wikipedia.org/wiki?curid=2412397", "title": "Wicked City - La citt\u00e0 delle bestie", "text": " \u00e8 un film d'animazione del 1987 diretto da Yoshiaki Kawajiri.\nIl film, di produzione giapponese e tratto da un romanzo di Hideyuki Kikuchi, \u00e8 stato distribuito anche coi titoli La citt\u00e0 delle bestie e La citt\u00e0 delle bestie incantatrici.\nIl romanzo \u00e8 anche stato trasposto in un film live action nel 1992 diretto da Tai Kit Mak con la collaborazione alla sceneggiatura e alla produzione di Tsui Hark.\nTrama.\nDa millenni tra la razza umana e quella dei mostri del \"Lato Oscuro\" vi \u00e8 uno scontro segreto. Dopo infiniti disastri causati da questa guerra, i membri pi\u00f9 illuminati delle due razze hanno deciso di stipulare un trattato di pace. Ma ormai il trattato sta per scadere, ed alcuni membri del \"lato oscuro\" non desiderano che venga rinnovato. Per firmare un nuovo trattato viene richiamato dall'Italia il vecchio Giuseppe Maiato, il pi\u00f9 importante ambasciatore della razza umana, l'unico in grado di portare a buon fine la missione.\nPer proteggere il vecchio dagli attentati di chi non vuole la pace, vengono scelte due esperte guardie del corpo: l'umano Renzaburo Taki e la bellissima Makie, appartenente alla razza del \"Lato Oscuro\". Le donne del \"Lato Oscuro\", mostri in sembianze umane, hanno un effetto conturbante sugli uomini: Makie non fa eccezione e Taki si rende presto conto di essersi innamorato di lei.\nColonna sonora.\nSigla.\nLa sigla finale \"Hold me in the shadow\", musica di Osamu Sh\u014dji, \u00e8 interpretata da Hitomi T\u014dyama.\nRiferimenti in altre opere.\nLa sequenza dell'aeroporto, in cui Taki si ritrova a combattere contro due demoni celati dal loro aspetto umano, vestiti in giacca e cravatta, \u00e8 stata ripresa in seguito nell'albo n\u00ba 22 di \"Nathan Never\", intitolato \"Demoni\", scritto dal creatore della serie, Antonio Serra, e disegnato da Pino Rinaldi (con correzioni di Michele Pepe). La sequenza \u00e8 pressoch\u00e9 identica, fatta eccezione per il sesso di uno dei mostri: nel film si tratta di due uomini; nel fumetto, invece, ad attaccare Nathan sono un uomo e una donna. Della citazione (o plagio) di un'intera sequenza Pino Rinaldi ha dichiarato di non esserne stato al corrente; e, in effetti, molte vignette dell'albo sono stare ridisegnate in redazione da Michele Pepe."}
{"id": "2412399", "revid": "486946", "url": "https://it.wikipedia.org/wiki?curid=2412399", "title": "Comunit\u00e0 Collinare Val Tiglione e Dintorni", "text": ""}
{"id": "2412404", "revid": "118775821", "url": "https://it.wikipedia.org/wiki?curid=2412404", "title": "KYLD", "text": "KYLD, conosciuta anche come Wild 94.9, \u00e8 un'emittente radiofonica statunitense con sede a San Francisco e che trasmette nella San Francisco Bay Area.\nNel 2006 aggiunge alla principale un'altra radio minore, \"WiLD en Espanol\", che punta ad attirare il pubblico ispanico, sostituita nel 2007 da \"FuZiC\", che punta a lanciare nuove hit.\nStoria.\nL'originale KSAN.\nLa frequenza ha ospitato una stazione leggendaria nell'ambito della musica rock, la KSAN, dal 1968 al 1980, fino alla sua svolta country. Nel 1980 KSAN si sposta sulla frequenza 107.7 FM, lasciando la 94.4 FM a KYLD.\nWiLD 107.\nKYLD ha iniziato a trasmettere sulla frequenza 107.7 FM, inizialmente con il nome di KSOL; nel 1993 la stazione viene comprata da Allen Shaw's Crescent Communications che l'anno successivo ha cambiato il nome in quello attuale. Acquistano anche KSQL, radio di San Jose di propriet\u00e0 della Viacom, acquisendo cos\u00ec anche la frequenza 107.7 nella zona sud della San Francisco Bay Area. Quando cambia il nome Da KSOL a WiLD 107 la radio suona \"Wild Thing\" di Tone L\u014dc per 3 giorni di fila. Il direttore del programma Rick Thomas ed il direttore musicale Michael Martin sono stati i primi dirigenti della radio che hanno messo fine al dominio della KMEL.\nDal 1997.\nNel 1996 la radio viene venduta a Chancellor Media, la stessa proprietaria di KMEL, che diventa cos\u00ec una radio sorella anzich\u00e9 concorrente. Nell'estate 1997 KYLD cambia frequenza da 107.7 a 94.9 FM, allargando cos\u00ec la copertura del segnale. La programmazione musicale comprende R'n'B, rap, dance, pop. Dal 2006 la radio \u00e8 in competizione con la KFRC."}
{"id": "2412405", "revid": "188116", "url": "https://it.wikipedia.org/wiki?curid=2412405", "title": "Base aerea di Torrejon", "text": "La base aerea di Torrej\u00f3n \u00e8 un aeroporto militare situato in Spagna, nei pressi di Torrej\u00f3n.\nStoria.\nDopo gli accordi USA-Spagna del 1953 l'aeroporto fu gestito dalla United States Air Force. \nLa base aerea di Torrej\u00f3n era una delle basi aeree principali in Europa centro-meridionale assieme alle basi aeree di Aviano in Italia e quella di Incirlik in Turchia. Di fatto la base ha cessato di fungere da avamposto per la USAF gi\u00e0 a partire dal 21 maggio 1992, quando gli aeromobili di stanza furono trasferiti ad Aviano.\nLa base aerea statunitense di Torrejon fu aperto a scopi civili e lo scalo noto come \"aeroporto di Madrid-Torrej\u00f3n\", stante la vicinanza alla citt\u00e0 di Madrid.\nNel 2013 chiuso ai voli civili, \u00e8 divenuto base aerea della Forza Aerea spagnola."}
{"id": "2412406", "revid": "184925", "url": "https://it.wikipedia.org/wiki?curid=2412406", "title": "Wild 94.9", "text": ""}
{"id": "2412417", "revid": "357043", "url": "https://it.wikipedia.org/wiki?curid=2412417", "title": "Comunit\u00e0 Collinari", "text": ""}
{"id": "2412418", "revid": "174925", "url": "https://it.wikipedia.org/wiki?curid=2412418", "title": "Francesco Armellini", "text": ""}
{"id": "2412420", "revid": "712828", "url": "https://it.wikipedia.org/wiki?curid=2412420", "title": "Seaking", "text": ""}
{"id": "2412422", "revid": "28592", "url": "https://it.wikipedia.org/wiki?curid=2412422", "title": "Guerra Livonica", "text": ""}
{"id": "2412426", "revid": "1543377", "url": "https://it.wikipedia.org/wiki?curid=2412426", "title": "500 Miglia di Indianapolis 1958", "text": "La 500 Miglia di Indianapolis 1958 fu la quarta gara della stagione 1958 del Campionato mondiale di Formula 1, disputata il 30 maggio all'Indianapolis Motor Speedway.\nLa corsa vide la vittoria di Jimmy Bryan su Epperly, seguito da George Amick, sempre su Epperly e da Johnny Boyd su Kurtis Kraft.\nDurante il primo giro ebbe luogo una carambola che coinvolse 15 auto e cost\u00f2 la vita al pilota Pat O'Connor."}
{"id": "2412428", "revid": "296238", "url": "https://it.wikipedia.org/wiki?curid=2412428", "title": "A. J. Foyt", "text": ""}
{"id": "2412432", "revid": "287204", "url": "https://it.wikipedia.org/wiki?curid=2412432", "title": "711 Marmulla", "text": "Marmulla \u00e8 un asteroide della fascia principale. Scoperto nel 1911, presenta un'orbita caratterizzata da un semiasse maggiore pari a 2,2373792\u00a0UA e da un'eccentricit\u00e0 di 0,1953458, inclinata di 6,08636\u00b0 rispetto all'eclittica.\nStanti i suoi parametri orbitali, \u00e8 considerato un membro della famiglia Flora di asteroidi.\nIl nome deriva dalla parola tedesca \"marmel\", che significa marmo ed \u00e8 un'allusione alla roccia che compone l'asteroide."}
{"id": "2412434", "revid": "1543377", "url": "https://it.wikipedia.org/wiki?curid=2412434", "title": "Quirima", "text": "Quirima \u00e8 una municipalit\u00e0 dell'Angola appartenente alla provincia di Malanje. Ha 36.349 abitanti (stima del 2006) ed una superficie di 10.077\u00a0km\u00b2.\nIl capoluogo \u00e8 Quirima."}
{"id": "2412436", "revid": "27723", "url": "https://it.wikipedia.org/wiki?curid=2412436", "title": "Mazaro", "text": "Il M\u00e0zaro \u00e8 un fiume (a volte chiamato fiumara) della Sicilia, in provincia di Trapani. Lungo 30\u00a0km, nasce dalle fonti di Rapicaldo (nel territorio comunale di Salemi) e sfocia nel mar Mediterraneo, in localit\u00e0 Mazara del Vallo. \nAlla sua foce sorse un importante emporio fenicio fra il VI e il IV a.C., alcuni scavi alla foce hanno portato alla luce gli antichi moli.\nCaratteristica importante di tale fiume \u00e8 il fatto che, in determinati periodi dell'anno, avviene un fenomeno chiamato \"marrobbio\", consistente in un rapido ed improvviso cambiamento del livello delle acque, con escursioni anche dell'ordine del metro che avvengono in pochi minuti.\nLa foce del fiume \u00e8 il porto-canale di Mazara del Vallo, sede dell'importante flotta peschereccia della citt\u00e0."}
{"id": "2412438", "revid": "1318658", "url": "https://it.wikipedia.org/wiki?curid=2412438", "title": "Chiesa di San Cataldo (Palermo)", "text": "La chiesa di San Cataldo \u00e8 un luogo di culto cattolico di Palermo, eretto nel XII secolo e situato nei pressi di piazza Bellini.\nStoria.\nFondato da Maione di Bari, negli anni in cui era grande ammiraglio di Guglielmo I, e cio\u00e8 fra il 1154 e il 1160, l'edificio venne successivamente affidato ai benedettini di Monreale, che lo custodirono fino al 1787.\nNel 1882, dopo varie vicissitudini che videro la chiesa inglobata in una struttura neoclassica ad opera dell'architetto Alessandro Emmanuele Marvuglia e trasformata persino in ufficio postale, venne interamente restaurata da Giuseppe Patricolo e restituita alla rigorosa struttura architettonica originaria.\nLa chiesa di San Cataldo \u00e8 utilizzata molto frequentemente come testimonial dell'immagine monumentale di Palermo, in particolare della citt\u00e0 in et\u00e0 normanna, per la sua peculiarit\u00e0 di stili presenti (orientale e occidentale). La fondazione della chiesa viene collocata abitualmente negli anni immediatamente successivi alla met\u00e0 del XII secolo. La realizzazione \u00e8 tradizionalmente attribuita a Maione da Bari. All'assassinio del Maione, avvenuto nel 1160, le sue propriet\u00e0 furono vendute a Silvestro, quindi suo figlio Guglielmo le mise in vendita insieme allo jus di una cappella \u201cin predictis domibus costructa\u201d, chiaramente identificabile nel San Cataldo, poich\u00e9 la stessa chiesa era stata utilizzata per dare sepoltura alla piccola sorella Matilda, morta nel 1161, come si ricava dall'iscrizione che ancora oggi \u00e8 visibile sopra una delle pareti interne della chiesa, nei pressi dell'ingresso:\"\"EGREGI COMITIS SILVESTRI NATA MATILDIS / NATA DIE MARTIS, MARTIS ADEMPTA DIE / VIVENS TER TERNOS HABUIT MENSES OBIITQUE / DANS ANIMAM COELIS, CORPUS INANE SOLO / HAEC ANNIS DOMINI CENTUM UNDECIES SEMEL UNO / ET DECIES SENIS HAC REQUIEVIT HUMO\".\nTornando al possibile ruolo ricoperto nella vicenda da Maione da Bari, la sua origine pugliese potrebbe in realt\u00e0 spiegare sia la scelta della titolazione stessa a San Cataldo, vescovo di Taranto, sia la scelta dell'impianto architettonico adottato nella chiesa, risolto in copertura attraverso la sequenza in asse di tre cupole.\nPur essendo concessa sin dal 1182 all'arcivescovo di Monreale, tale fatto non ha impedito che le radicali trasformazioni operate, durante i secoli successivi, nel piano del Pretore e del suo immediato intorno determinassero una sorta di \u201cfagocitazione\u201d della chiesa all'interno dei nuovi corpi di fabbrica ivi realizzati, soprattutto dopo il taglio della via Maqueda.\n\u00c8 molto plausibile che San Cataldo abbia mantenuto la propria configurazione fino alla fine del XVII secolo, quando l'Arcivescovo di Monreale Giovanni Roano si fece promotore nel 1679 della \u201cristorazione e degli abbellimenti\u201d dell'edificio, opere ricordate in un'iscrizione ancora visibile, sopra la porta di ingresso.\n\u00c8 proprio la realizzazione all'inizio del XIX secolo della nuova sede della regia Posta, inglobando al suo interno la chiesa di San Cataldo e le sue dipendenze, a determinare il futuro della cappella normanna. Nel 1867 la direzione della Posta decise l'utilizzazione anche della cappella per lo svolgimento di alcune mansioni, destinandola all'ufficio per la distribuzione della corrispondenza.\nIl progetto di Giuseppe Patricolo (1882) doveva consistere in un'azione di totale ripristino stilistico dell'opera. I lavori furono completati nei primi mesi del 1885, quando anche il problema del rivestimento delle cupole era stato risolto apponendo una rifinitura in intonaco di colore rosso scuro. Questo colore, che caratterizza altri monumenti normanni palermitani, \u00e8, dunque, un'invenzione ottocentesca.\nLa complessa e radicale opera di restauro guidata dal Patricolo aveva condotto la chiesa di San Cataldo ad acquisire una configurazione forse mai avuta nella sua storia: l'edificio era stato, infatti, completamente liberato su tutti i fronti dalle costruzioni annesse, mentre risulta evidente che anche in origine la cappella fosse congiunta ad altri corpi di fabbrica. Ancora oggi l'edificio che possiamo apprezzare \u00e8 sostanzialmente la fabbrica architettonica restituita dall'opera del Patricolo, anche se dobbiamo registrare alcune trasformazioni operate sia all'interno della chiesa sia nell'immediato intorno durante il XX secolo. Il primo di tali interventi \u00e8 riconducibile all'acquisizione della chiesa da parte dei cavalieri del Santo Sepolcro, che nel 1937 restaurarono e riconsegnarono al culto la cappella, come riportato nella lapide posta sulla parete meridionale all'interno della chiesa:\n\"ORDO EQU.SCTIU SEPULCRI HIER / ALOYSIO CARD. LAVITRANO PROTEC / TORE COLMITE JOANNE LO BUE / DE LEMOS IN SICILIA LOCUMTE / NENTE RESTAURAVIT AC DIVINO CULTUI RESTITUIT A.D. MCMXXXVII\"\".\nLe opere intraprese in tale circostanza riguardarono la collocazione negli alveoli di spigolo delle absidi di colonnine marmoree, che infatti ancora oggi presentano nel capitello il simbolo crociato dei cavalieri, e la chiusura con infissi a transenna delle finestre.\nIl secondo intervento riguarda la demolizione dell'edificio seicentesco prospiciente la via Maqueda, danneggiato dai bombardamenti del 1943 e rimosso, infine, nel 1948. In seguito a tale demolizione, ai piedi del basamento su cui spicca oggi la chiesa, \u00e8 stato ricavato uno slargo, in cui \u00e8 stato messo in luce un frammento delle antiche mura urbane di et\u00e0 punica.\nLa pavimentazione a tarsie marmoree e lastre di porfido e serpentino, per quanto integrata da restauri, conserva ancora sostanzialmente la sua preziosa conformazione originaria.\nLa chiesa di San Cataldo \u00e8 affidata all'Ordine equestre del Santo Sepolcro di Gerusalemme - luogotenenza Italia Sicilia / Sezione di Palermo ed \u00e8 aperta al pubblico.\nL'Ordine equestre del Santo Sepolcro di Gerusalemme, storicamente, risulta essere il pi\u00f9 antico degli ordini sacri e militari dovendosi ricollegare all'iniziale affidamento del Santo Sepolcro ad un gruppo di venti \u201cfrates\u201d per la sua custodia e che, all'occorrenza, avrebbero anche dovuto impugnare le armi per la Sua difesa.\nDal 3 luglio 2015 fa parte del Patrimonio dell'umanit\u00e0 (UNESCO) nell'ambito dell'\"Itinerario Arabo-Normanno di Palermo, Cefal\u00f9 e Monreale\".\nArchitettura navate.\nL'esterno presenta un compatto paramento murario in arenaria addolcito da intagli di arcate cieche e ghiere traforate, di influenza islamica. In alto s'impongono i profili solenni di tre cupole rosse (con calotta liscia, emisferica e rialzata) poste in contrasto cromatico con la severa monocromia delle pareti.\nL'interno presenta tre corte navate - di cui quella centrale \u00e8 scandita dalla sequenza ritmica delle tre cupolette - separate da colonne.\nOESSH.\nLuoghi sacri di Sicilia custoditi dall'Ordine dei Cavalieri del Santo Sepolcro di Gerusalemme:\nChiese a vario titolo correlate all'\"Ordo Equestris Sancti Sepulcri Hierosolymitani\" (OESSH):"}
{"id": "2412441", "revid": "1442080", "url": "https://it.wikipedia.org/wiki?curid=2412441", "title": "Grand Prix Hassan II 2009 - Singolare", "text": "Il singolare del Grand Prix Hassan II 2009 \u00e8 stato un torneo di tennis facente parte dell'ATP World Tour 2009.\nJuan Carlos Ferrero ha vinto in finale contro Florent Serra 6-4, 7-5."}
{"id": "2412453", "revid": "767487", "url": "https://it.wikipedia.org/wiki?curid=2412453", "title": "Youssouf Hersi", "text": "Carriera.\nClub.\nHersi, prima di far parte dei Western Sydney Wanderers, ha giocato per l', l'Ajax, il De Graafschap, il NAC Breda, il NEC, l'Heerenveen, il Vitesse e il Twente.\nNazionale.\nHersi gioc\u00f2 con l'Under-20 olandese per il Campionato mondiale di calcio Under-20 nel 2001, in cui ha segnato 2 reti, e anche se ha espresso la volont\u00e0 di giocare nella sua nazione natale, l'Etiopia, non lo ha mai potuto fare per via delle regole FIFA."}
{"id": "2412465", "revid": "892776", "url": "https://it.wikipedia.org/wiki?curid=2412465", "title": "Gran Premio di Monaco 1959", "text": "Il Gran Premio di Monaco 1959 fu la prima gara della stagione 1959 del Campionato mondiale di Formula 1, disputata il 10 maggio sul Circuito di Monte Carlo.\nLa corsa vide la prima vittoria in carriera di Jack Brabham su una Cooper-Climax. Secondo classificato il debuttante in Ferrari Tony Brooks e terzo il francese Maurice Trintignant su Cooper-Climax."}
{"id": "2412466", "revid": "284225", "url": "https://it.wikipedia.org/wiki?curid=2412466", "title": "Steamhammer Records", "text": ""}
{"id": "2412470", "revid": "1305772", "url": "https://it.wikipedia.org/wiki?curid=2412470", "title": "Charles Wesley", "text": "Biografia.\nCharles Welsey era figlio di Susannah Annesley e di Samuel Wesley. Cos\u00ec come suo fratello John, Charles Wesley nacque nel Lincolnshire in Inghilterra, dove il loro padre era rettore. Venne educato alla Westminster School ed al college Christ Church, dove aveva studiato anche suo fratello, e costitu\u00ec l\"'Oxford Methodist group\" fra i suoi compagni di scuola nel 1727. Suo fratello John vi si un\u00ec nel 1729 divenendo presto il leader del gruppo. George Whitefield ader\u00ec al gruppo qualche tempo dopo. Dopo aver conseguito la laurea in letteratura e lingue classiche, Charles segu\u00ec il padre ed il fratello maggiore entrando nella chiesa nel 1735, e si rec\u00f2 con John nella colonia della Georgia in Nord America inserendosi sotto l'egida del governatore James Edward Oglethorpe, e ritorn\u00f2 poi in Inghilterra un anno dopo.\nCharles lavor\u00f2 ed abit\u00f2 nell'area vicina a \"St Marylebone Parish Church\". Alla sua morte, la sua salma venne portata in chiesa da otto sacerdoti della Chiesa anglicana e venne posta una lapide, in sua memoria, nel giardino vicino a \"Marylebone High Street\", accanto al luogo della sua sepoltura.\nMatrimonio e figli.\nNel 1749, spos\u00f2 la pi\u00f9 giovane Sarah Gwynne, figlia di Marmaduke Gwynne, un facoltoso magistrato gallese che era stato convertito al Metodismo da Howell Harris. Ella accompagn\u00f2 i fratelli nei loro viaggi di evangelizzazione attraverso la Gran Bretagna, fino a che Charles smise di viaggiare nel 1765. Si trasferirono allora in \"Great Chesterfield Street\" (ora Wheatley Street) a Marylebone, dove rimasero fino alla morte di Charles.\nCharles e Sarah ebbero otto figli. Di essi, soltanto tre sopravvissero all'et\u00e0 infantile: \nInni.\nNel corso della sua carriera Charles Wesley pubblic\u00f2 oltre 5.500 inni, scrivendo inoltre i testi per ulteriori 2.000, molti dei quali popolari ancora oggi. Fra questi si ricordano:\n150 suoi inni sono contenuti nel \"Methodist hymn book\" \"Hymns and Psalms\" assieme a tanti altri.\nMolti dei suoi inni sono stati tradotti in altre lingue e costituiscono la base del libro degli inni Metodista, come quello svedese \"Metodist-Episkopal-Kyrkans Psalmbok\", edito a Stoccolma nel 1892.\nEredit\u00e0.\nCharles Wesley \u00e8 commemorato nel calendario dei santi della Chiesa evangelica luterana in America il 2 marzo assieme al fratello John.\nTrecentenario.\nIl 24 maggio 2007 vi \u00e8 stata la celebrazione del terzo centenario della nascita di Charles Wesley, con diverse manifestazioni in tutta la Gran Bretagna. \u00c8 stata scelta la data del 24 maggio, nota a tutti i Metodisti come \"Wesley Day\", anche se Charles Wesley non nacque che nel dicembre 1707. La data di maggio commemora il risveglio spirituale di Charles e di John Wesley nel 1738. In particolare, nel villaggio di Epworth, nord Lincolnshire, nella \"Wesley Memorial Methodist Church\", si tenne una festa con una fantastica esposizione floreale, nei giorni 26, 27 e 28 maggio. Vennero realizzati addobbi floreali di grande effetto ed eseguiti alcuni degli inni di Charles Wesley, da \"O for a Thousand Tongues to Sing\" a \"And Can It Be\" e \"O For a Trumpet Voice\", che diede il nome al festival floreale.\nNel novembre 2007, le poste irlandesi emisero un francobollo da 78c per commemorare il 300\u00ba anniversario della sua nascita."}
{"id": "2412473", "revid": "1993636", "url": "https://it.wikipedia.org/wiki?curid=2412473", "title": "Artuqidi", "text": "Gli Artuqidi, o Urtuqidi (meno corretti Ort\u00f2chidi, Ort\u00f9chidi, Ort\u00f9qidi o Ort\u00f2qidi; turco \"Artuklu\", pl. \"Artuko\u011fullar\u0131\") furono una dinastia di turchi Oghuz che domin\u00f2 l'Anatolia orientale (Diy\u0101r Bakr) ed il nord della Siria e dell'Iraq nell'XI e XII secolo.\nI due principali rami della dinastia governarono da Hasankeyf (\"\u1e24i\u1e63n Kayf\u0101, H\u0131snkeyfa\") tra il 1102 ed il 1231 e da Mardin tra il 1106 ed il 1186, poi fino al 1409 come vassalli.\nCi fu anche un terzo ramo che acquis\u00ec Harput nel 1112 e fu indipendente tra il 1185 ed il 1234.\nStoria.\nArtuq.\nLa dinastia fu fondata da Artuq (meno corretto Ortuq) ibn Aksab (figlio di Eks\u00fck) - un guerriero che proveniva dalla trib\u00f9 turcomanna dei D\u00f6ger - inizialmente agli ordini di Malik Shah I ed in seguito al servizio del re selgiuchide di Damasco, Tutush I, fratello di Malik Shah I.\nArtuq nel 1086 fu nominato governatore di Gerusalemme da Tutush, che nel 1078 aveva strappato la citt\u00e0 ai Fatimidi, sconfiggendo il vizir Badr al-Jamali, durante il regno di Al-Mustan\u1e63ir Bi-ll\u0101h.\nQuando Artuq mor\u00ec, nel 1091, il territorio di Diyarbak\u0131r (Amida) pass\u00f2 a suo figlio Soqman, mentre quello di Silvan (Mayy\u00e2f\u00e2riq\u00een) e Mardin all'altro figlio Ilghazi\nSoqman e Ilghazi.\nDopo la morte (1092) del Sultano selgiuchide Malik Shah I gli Artuqidi, condotti da Tutush nella regione anatolico-siro-irachena della Jazira, sostennero il loro comandante nella sua disputa dinastica che lo contrapponeva ai suoi nipoti \n(1092-1095). Alla morte di Tutush, gli Artuqidi sostennero suo figlio Ridwan di Aleppo contro suo fratello Duqaq ibn Tutush, re selgiuchide di Damasco ma Ilghazi (che guidava uno dei due rami della famiglia artuqide) per un certo periodo di tempo fu al servizio di Muhammad, uno dei figli del Sultano selgiuchide Malik Shah.\nNel 1098, il visir fatimide al-Afdal Shahanshah, figlio di Badr al-Jam\u0101l\u012b, riprese Gerusalemme per conto del califfo fatimide al-Musta'li ed espulse Soqman e Ilghazi. \nL'anno successivo i crociati tolsero nuovamente la citt\u00e0 ai Fatimidi.\nSoqman e Ilghazi accrebbero il loro potere a Diyarbak\u0131r, Mardin e Hasankeyf, nella regione della Jaz\u012bra, dove entrarono in conflitto con il sultanato dell'Impero selgiuchide. \nSoqman, bey di Mardin, sconfisse i crociati nella Battaglia di Harran del 1104.\nDopo la morte di Soqman, suo fratello Ilgh\u0101zi gli succedette a Mardin, continuando ad espandere i possedimenti artuqidi; egli prese Mayy\u00e2f\u00e2riq\u00een tra il 1117 e il 1126 e, su richiesta del \"qadi\" Ibn al-Khashshab, nel 1118 impose il suo controllo su Aleppo.\nNel 1119 Ilgazi sconfisse i crociati del Principato di Antiochia nella Battaglia dell\"'Ager Sanguinis\". \nNel 1121 un'alleanza tra Selgiuchidi e Artuqidi, comandata da Ilghazi, fu sconfitta dalla Georgia nella Battaglia di Didgori.\nIlgh\u0101zi mor\u00ec nel 1122 e suo nipote Balak eredit\u00f2 solo nominalmente il controllo di Aleppo, dal momento che la citt\u00e0 fu governata in realt\u00e0 da Ibn al-Khashsh\u0101b. \nQuest'ultimo fu assassinato nel 1125, e Aleppo cadde sotto il controllo di Zengi, atabeg di Mosul.\nDopo la morte di Balak, gli Artuqidi si divisero in due rami: i discendenti di Ilgh\u0101zi a Mardin e Mayy\u0101f\u0101riq\u012bn, i discendenti di Soqman a Hisn Kayf\u00e2 (Hasankeyf) poi Harput e infine Amida.\nI discendenti di Soqman e Ilgh\u0101zi.\nShams al-Dawla Sulaym\u0101n, figlio di Ilgh\u0101zi, succeduto al padre a Mayy\u0101f\u0101riq\u012bn, mor\u00ec nel 1129-30, mentre un altro figlio di Ilgh\u0101zi, Timurtash, gi\u00e0 signore di Mardin, fu il suo successore. \nAmida invece pass\u00f2 a D\u0101\u02be\u016bd, figlio e successore di Sokman a Hisn Kayf\u0101, fino al 1104.\nDa quel momento in poi le due entit\u00e0 artuqidi restarono stabilmente separate per circa 200 anni\nNel 1144 mor\u00ec D\u0101\u02be\u016bd, bey di Hasankeyf. Gli succedette suo figlio Kara Arslan che si alle\u00f2 con Joscelin II di Edessa contro gli Zengidi, ma nel 1144, approfittando dell'assenza di Joscelin, Zengi riconquist\u00f2 Edessa, il primo degli Stati crociati a cadere (vedi assedio di Edessa (1144)). \nAnche Hasankeyf divenne vassalla di Zengi. \nIl figlio di Kara Arslan, Nur al-Din Muhammad (1167-1185), si alle\u00f2 con il sultano ayyubide Saladino contro il Sultano di Rum Qilij Arslan II, la cui figlia aveva sposato l'artuqide Nur al-Din Muhammad. \nAttraverso un accordo di pace con Qilij Arslan, Saladino acquis\u00ec il potere sul territorio artuqide, sebbene i suoi nominali signori fossero tecnicamente ancora vassalli di Mosul, che Saladino ancora non aveva sotto il proprio controllo.\nCon l'appoggio artuqide e dopo la morte di Norandino, Saladino alla fine impose il proprio dominio anche a Mosul.\nLa dinastia degli Artuqidi governava ancora nominalmente la Mesopotamia settentrionale, ma il suo potere declin\u00f2 sotto il governo degli Ayyubidi.\nIl ramo della famiglia insediato ad Hasankeyf si trasfer\u00ec a Diyarbak\u0131r dopo averla conquistata nel 1198, e fu distrutto dagli Ayyubidi nel 1234 in seguito a un loro tentativo di allearsi coi Selgiuchidi.\nIl Sultanato di Rum pose fine al ramo di Harput che ambiguamente attuava una politica a volte favorevole agli Ayyubidi e altre volte invece ai Selgiuchidi.\nIl ramo della dinastia insediato a Mardin e a Mayy\u0101f\u0101riq\u012bn fu vassallo degli Ayyubidi e del Sultanato di Rum. Sfugg\u00ec alle lotte tra questi con l'Impero corasmio accettando, nel 1260, di dichiararsi vassallo dell'Ilkhanato e poi dell'Impero timuride.\nGli Artuqidi scomparvero nel 1408 quando i Kara Koyunlu conquistarono Mardin.\nLe dinastie.\nRamo di Amida (Diyarbak\u0131r).\nAmida fu conquistata dagli Ayyubidi nel 1232/1233.\nRamo di Harput.\nConquistata dai Selgiuchidi nel 1234.\nRamo di Mayy\u0101f\u0101riq\u012bn (Silvan).\nConquistata dai Kara Koyunlu.\nArchitettura.\nNonostante la loro costante preoccupazione per la guerra, i membri della dinastia Artuqide lasciarono brillanti opere architettoniche.\nA loro sono dovuti i pi\u00f9 significative apporti alle Mura di Diyarbak\u0131r.\nLa Porta di Edessa fu ricostruita da Muhammad, figlio di Kara Arslan. \nNella stessa parte del muro occidentale, a sud della Porta di Edessa, due imponenti torri, \"Ulu Beden\" e \"Yedi Karde\u015f\" furono commissionate nel 1208 dal governante artuqide \u1e62\u0101li\u1e25 Mahm\u016bd, che progett\u00f2 egli stesso la torre di \"Yedi Karde\u015f\" e fece apporre sulle sue mura l'aquila bicipite degli Artuqidi.\nUn grande caravanserraglio in Mardin come pure il capolavoro di ingegneria civile del Ponte di Malabadi sono usati ancora oggi.\nIl Ponte di Hasankeyf, in parte ancora in piedi, fu costruito nel 1116 da Kara Arslan.\nLe Grandi Moschee di Mardin\ne Silvan \nfurono considerevolmente ingrandite nel corso del XII secolo da diversi governanti artuqidi, sulla base di preesistenti edifici selgiuchidi.\nLa moschea congregazionale di Dunaysir (oggi K\u0131z\u0131ltepe) fu commissionata da bey artuqide Y\u00fcl\u00fck Arslan (1184\u20131203) e completata dopo la sua morte nel 1204 da suo fratello Artuk Arslan (1203\u00a0\u2013 1239)."}
{"id": "2412480", "revid": "287204", "url": "https://it.wikipedia.org/wiki?curid=2412480", "title": "Layout di impianto industriale", "text": "Il layout di un impianto industriale \u00e8 la formalizzazione dello studio della disposizione dei reparti e dei servizi in un'area adibita ad impianto industriale. La realizzazione di tale \"layout\" \u00e8 il risultato di uno studio ingegneristico che mette a confronto diverse configurazioni.\nGeneralit\u00e0.\nNel realizzare tale studio \u00e8 necessario prendere in considerazione diversi aspetti:\nTutte queste considerazioni andranno fatte per realizzare le varie soluzioni di progettazione dell'impianto.\nObiettivi.\nLo studio di un \"layout\" per un impianto industriale, viene fatto principalmente per i seguenti scopi:\nIn un impianto in cui \u00e8 predominante il trasferimento di materiali (ad esempio impianti di produzione in linea), nella stesura del \"layout\" sar\u00e0 di prevalente importanza prendere in considerazione i flussi tra un reparto e l'altro, mentre dove questi sono di minor impatto sull'economia generale dell'impianto (es. in un'officina di riparazione) sar\u00e0 pi\u00f9 importante valutare le relazioni e il movimento delle persone.\nStrumenti.\nPer effettuare un corretto studio del \"layout\" sono stati messi a punto numerosi algoritmi. Esistono numerosi software (implementati anche in programmi CAD) che aiutano nella progettazione."}
{"id": "2412501", "revid": "1543377", "url": "https://it.wikipedia.org/wiki?curid=2412501", "title": "Gliwicki Klub Sportowy Piast", "text": "Il Gliwicki Klub Sportowy Piast, noto come Piast, \u00e8 una societ\u00e0 polisportiva polacca con sede nella citt\u00e0 di Gliwice e nota principalmente per la propria sezione calcistica, che milita nell'Ekstraklasa, la massima divisione del campionato polacco di calcio. \nLa squadra di calcio del Piast ha vinto un titolo di Ekstraklasa, nella stagione 2018-2019.\nDisputa le partite interne allo stadio Piasta Gliwice, impianto da posti.\nStoria.\nFondata nel giugno del 1945 da alcuni polacchi che erano stati costretti ad abbandonare la loro terra (nell'attuale Ucraina occidentale), la squadra ha trascorso 32 stagioni nella seconda divisione polacca, prima di poter accedere per la prima volta in Ekstraklasa (la massima serie calcistica polacca) nel 2008. \u00c8 riuscita ad arrivare due volte in finale nella Coppa di Polonia (nel 1978 e nel 1983), perdendo in entrambe le occasioni.\nIl nome deriva dalla dinastia Piast, che govern\u00f2 la Polonia dai primi anni di indipendenza nel X secolo fino al 970.\nNella stagione 2018-2019 ha vinto il suo primo titolo di Ekstraklasa, sotto la guida del tecnico Waldemar Fornalik."}
{"id": "2412507", "revid": "1711941", "url": "https://it.wikipedia.org/wiki?curid=2412507", "title": "Bioetica e religioni", "text": "La bioetica \u00e8 una disciplina che si occupa delle questioni morali sorte nel contesto delle scienze mediche e biologiche, specialmente in seguito ai progressi scientifici e tecnologici degli ultimi decenni. Tali questioni richiedono giudizi di valore e valutazioni morali: per la loro natura quindi, oltre che per la rilevanza storica che hanno assunto nella societ\u00e0, le principali religioni esistenti nel mondo si sono espresse al riguardo.\nUn punto in comune alle tre principali confessioni religiose monoteiste (ebraismo, cristianesimo e islam) \u00e8 il concetto di \"creazione\", indicando con questo termine l'opera di una (o pi\u00f9) divinit\u00e0 che, con un atto della volont\u00e0, porta all'esistenza ci\u00f2 che prima non esisteva. Questo e altri presupposti di fede implicano forti conseguenze sulla visione bioetica generale, poich\u00e9, inserendo un elemento ulteriore nel dibattito, tracciano una differenza tra chi accoglie un'impostazione di fede e chi pone le proprie scelte solo sotto la ragione umana.\nLe posizioni analizzate di seguito, quindi, sono improntate ad una visione condivisa tra chi ha quella fede religiosa o che a quella fede religiosa (per quella posizione specifica) fa riferimento o che comunque condivide indipendentemente dalla fede.\nPosizioni delle principali religioni.\nCristianesimo.\nIl principio della sacralit\u00e0 della vita umana \u00e8 alla base della bioetica cattolica. In tema di aborto, ad esempio, cattolici e ortodossi sono su posizioni molto simili. La bioetica cattolica insiste su questo concetto, senza eccezioni, mentre gli anglicani, i valdesi e i luterani hanno posizioni pi\u00f9 vicine a quelle laiche, ad esempio per quanto riguarda il fine vita.\nCattolicesimo.\nLa bioetica cattolica ha trovato una sua prima composizione nell'istruzione \"Donum Vitae\" della Congregazione per la dottrina della fede \"relativa ai problemi morali connessi alla fecondazione artificiale e sperimentazione su embrioni\" basata sui seguenti principi:\nNon mancano riferimenti specifici nella moderna embriologia a sostegno dell'etica cattolica.\nAlcuni termini usati in genetica ed embriologia sono spesso, sotto l'influenza della bioetica, occasione di accesi dibattiti sulla loro precisa definizione in ambienti scientifici, ad esempio zigote, embrione e concepito.\nIl cattolicesimo, in accordo con alcune posizioni bioetiche e scientifiche afferma che l'ontogenesi umana ha inizio nell'istante della fecondazione (congiunzione di uno spermatozoo maschile con un ovocita femminile a formare uno zigote, la prima cellula di un nuovo essere umano, dotata di un suo proprio patrimonio genetico e pronta a svilupparsi), e che, \u00abuna volta che il processo \u00e8 cominciato, non c'\u00e8 una particolare fase del suo sviluppo che sia pi\u00f9 importante di un'altra, tutte [essendo] parte di un processo continuo\u00bb, sin da quel momento (concepimento) la vita dell'embrione \u00e8 vita umana, personale e individuale, e come tale gode della stessa dignit\u00e0 e degli stessi diritti riservati agli esseri umani che sono nati.\nSe l'argomento appena accennato \u00e8 ritenuto dalla Chiesa cattolica valido a prescindere dall'adesione di fede \u2013 in quanto fondato su un'interpretazione del dato biologico, corroborata dalla legge morale naturale che la Chiesa cattolica afferma essere insita in ogni uomo \u2013, esiste anche un altro argomento, propriamente teologico, e cogente per i cristiani. \u00abLa Chiesa insegna che ogni anima spirituale \u00e8 creata direttamente da Dio \u2013 non \u00e8 \u201cprodotta\u201d dai genitori\u00a0\u2013 ed \u00e8 immortale\u00bb, recita il \u00a7366 del Catechismo della Chiesa cattolica; questa creazione (immediata) avviene proprio nel momento della fecondazione, e va a fare del prodotto materiale dell'evoluzione biologica una persona umana, \u00aba immagine di Dio, [\u2026] un essere insieme corporeo e spirituale\u00bb \u2013 il cui maltrattamento o soppressione hanno quindi almeno la stessa gravit\u00e0 che avrebbero su un uomo pienamente sviluppato (con l'aggravante della sua debolezza).\nSu questi presupposti si fonda la tutela piena che la Chiesa cattolica riserva a zigoti, embrioni e feti. In particolare, il loro diritto alla vita \u00e8 reputato assoluto, alla stregua di quello di un essere umano sviluppato, e la sua difesa \u00e8 fino alla nascita assegnata totalmente alla madre; esso prevale necessariamente in tutti i casi di conflitto sul diritto all'autodeterminazione di quest'ultima, e sulla sua eventuale volont\u00e0 di non impegnarsi in una gravidanza..\nLa Chiesa Cattolica \u00e8 contro l'aborto, l'eutanasia e la pena di morte.\nProtestantesimo.\nValdesi, luterani e riformati sono generalmente aperti ad una posizione pro-choice, analizzando eventualmente le varie motivazioni che portano a questa scelta, in ogni caso nel protestantesimo regna il concetto della libert\u00e0 e responsabilit\u00e0 del singolo credente che \u00e8 chiamato a prendere le sue decisioni con l'aiuto di Dio e con l'accompagnamento del Pastore e della comunit\u00e0.\nIslamismo.\nNell'islamismo si ritiene che il feto riceva l'anima solo dopo un certo periodo, e la scuola legale Hanbalita ritiene che nei primi 40 giorni si possano introdurre pratiche farmacologiche, e non dopo. Secondo la fatw\u0101 di Mohammed Said Tantawi, imam dell'universit\u00e0 di Al Azhar, al Cairo, fino a circa 17 settimane, cio\u00e8 durante il quinto mese di gravidanza per gravissimi motivi si potrebbe ricorrere all'aborto, limite spostato nel tempo al terzo mese. Nel mondo sciita una fatwa iranica consentiva l'aborto nelle prime dieci settimane per motivi terapeutici. In pratica, a seconda delle scuole ed interpretazioni, la fusione tra corpo e spirito, e la presenza di una persona umana di fatto possa generarsi tra il 40\u00ba giorno ed il terzo mese dal concepimento, almeno per i sunniti di scuola malikita, hanafita, shafiita e hanbalita, e Sciiti e Kharigiti nelle loro variegate interpretazioni.\nLa scienza deve rispettare la \"sharia\" (Shari\u2018a) identificativo della \u201clegge\u201d che indica due diverse dimensioni, una metafisica ed una pragmatica che derivano dal Corano e la Sunna. Esistono numerose interpretazioni che parlano del rapporto fra islamismo e ricerca della bioetica. Secondo il loro credo se l'uomo ha le capacit\u00e0 di effettuare ricerche ed esperimenti \u00e8 solo perch\u00e9 Allah lo permette.\nEbraismo.\nNell'ebraismo la vita umana creata da Dio rimane inviolabile. L'omicidio viene considerato come peccato e per omicidio intendono l'uccisione dopo i 40 giorni dal concepimento. Esistono passi della Bibbia che sembrano contrari all'aborto, ma nel caso di pericolo per la salute della madre nelle prime 4 settimane sembra essere tollerato, anche se rimane da decidere al momento perch\u00e9 ogni caso non pu\u00f2 essere confrontato con altri. La giurisdizione ebraica prevalente in questi casi proviene soprattutto dalla \"Torah\" e dal \"Talmud\".\nInduismo.\nLe scelte etiche non devono discostarsi dal karma della persona, ovvero con il rispetto della via della purificazione che condurr\u00e0 alla liberazione del Nirv\u0101\u1e47a dal ciclo delle rinascite. Non esistono direttive specifiche al riguardo.\nBuddhismo.\nNon esiste nel buddhismo una posizione ufficiale e univoca rispetto ai temi della bioetica come rispetto a qualsivoglia altro tema anche di natura politica, economica o di costume. La ragione di questa complessit\u00e0 risiede nel fatto che il buddhismo non possiede una autorit\u00e0 centrale in materia religiosa, condizione decisa dallo stesso fondatore Gautama Buddha nel V secolo a.C.. I monaci come gli abati, o tra questi i responsabili delle scuole buddhiste, posseggono quindi pi\u00f9 che altro una posizione di tipo amministrativo piuttosto che dirimente in campo dottrinale. Il 'maestro buddhista' o 'maestro di Dharma' riceve la sua autorit\u00e0 in campo dottrinale da un lignaggio secolare tramandato da maestro in discepolo la cui autorit\u00e0 dottrinale tuttavia \u00e8 riconosciuta solo da chi si riconosce in quel preciso lignaggio e insegnamento. In ultima analisi si possono riscontrare grandi differenze di posizioni in campo bioetico anche all'interno delle stesse scuole e nessuna scuola, o maestro buddhista, \u00e8 in grado di rappresentare \"tout court\" il buddhismo stesso in alcuno di questi ambiti.\nIl Dalai Lama, il quale, va ricordato, \u00e8 solamente il capo spirituale della scuola buddhista tibetana Gelugpa non ricoprendo, n\u00e9 potrebbe farlo, alcun compito di 'guida' di qualsiasi altra scuola buddhista al di fuori della Gelugpa, durante i primi anni del XXI secolo ha sostenuto che l'etica deve guidare il progresso scientifico, specialmente le scienze naturali ma senza volerne l'unificazione dei due rami che rimangono divisi. Evidenzia l'importanza dell'etica laica, che abbraccia i loro principi: compassione, tolleranza, rispetto per gli altri e uso responsabile del potere e del sapere.\nConfucianesimo.\nLo stato deve garantire, nella dimensione sociale, il benessere dei cittadini: perci\u00f2 esso detiene il ruolo decisivo sulla pratica biomedica affinch\u00e9 la ricerca sulle cellule staminali embrionali riesca a conseguire la produzione di esseri umani sani e siano evitati l'aborto e il controllo delle nascite."}
{"id": "2412510", "revid": "1442080", "url": "https://it.wikipedia.org/wiki?curid=2412510", "title": "Grand Prix Hassan II 2009 - Doppio", "text": "Il doppio del Grand Prix Hassan II 2009 \u00e8 stato un torneo di tennis facente parte dell'ATP World Tour 2009.\nAlbert Monta\u00f1\u00e9s e Santiago Ventura erano i detentori del titolo, ma hanno perso nei quarti contro \u0141ukasz Kubot e Oliver Marach.\n\u0141ukasz Kubot e Oliver Marach hanno vinto in finale contro Simon Aspelin e Paul Hanley,7-6(4),3-6,[10-6]."}
{"id": "2412517", "revid": "122510252", "url": "https://it.wikipedia.org/wiki?curid=2412517", "title": "Charles Butler McVay III", "text": "Biografia.\nL'ammiraglio McVay \u00e8 noto essenzialmente per essere stato il comandante dell'incrociatore USS Indianapolis (CA-35), la nave che trasport\u00f2 la prima bomba atomica della storia a Tinian, e che venne affondata il 30 luglio 1945, dal sommergibile giapponese I-58, durante il viaggio di ritorno verso Leyte, nelle Filippine.\nA causa del tragico evento, e dei tardivi soccorsi, 880 marinai dell'equipaggio morirono, e McVay fu scelto come \"capro espiatorio\" da parte della US Navy. \nAlla fine, nel 1946, l'ammiraglio Chester Nimitz annull\u00f2 la sentenza di condanna e prosciolse McVay rimettendolo in servizio attivo. \nNell'ottobre 2000, il Congresso degli Stati Uniti pose fine alla questione approvando una risoluzione secondo la quale sullo stato di servizio del capitano McVay dovesse essere riportato che \"egli era prosciolto dalle accuse per la perdita dell\"'Indianapolis\"\". Il presidente Bill Clinton stesso firm\u00f2 la risoluzione.\nMorte.\nSebbene molti superstiti del naufragio non attribuissero alcuna responsabilit\u00e0 al capitano, molti dei familiari lo fecero, montando un clima di linciaggio morale che, alla fine, port\u00f2 al suicidio di McVay col revolver di ordinanza, nel novembre 1968, all'et\u00e0 di 70 anni. \nFilmografia.\nNel film di guerra \"USS Indianapolis\" del 2016, la figura del cap. McVay \u00e8 interpretata dall'attore Nicolas Cage."}
{"id": "2412524", "revid": "322321", "url": "https://it.wikipedia.org/wiki?curid=2412524", "title": "Bricherasio", "text": "Bricherasio (\"Bricheras\" in piemontese, \"Bricair\u00e0s\" in occitano, \"Briqueras\" in francese) \u00e8 un comune italiano di abitanti della citt\u00e0 metropolitana di Torino in Piemonte.\nSi trova all'imbocco della Val Pellice e fa parte della costituenda Unione Montana del Pinerolese.\nIl suo nome viene fatto derivare secondo alcuni dal nome celtico di persona Briccarius o Brittgarius, secondo altri dal termine \"brich\", che in lingua piemontese vuol dire \"altura\".\nGeografia fisica.\nIl comune di Bricherasio si estende su un territorio compreso tra i 328 ed i . L'escursione altimetrica complessiva risulta essere pari a 833 metri. Il territorio comunale \u00e8 attraversato dal torrente Chiamogna, un affluente del Pellice.\nStoria.\nLa prima testimonianza storica dell'esistenza di un centro denominato \"Bricarasio\" risale al 1159 e consiste nel nome di un \"Guglielmus de Bricarasio\" che fece da teste in una donazione in favore dell'abbazia di Staffarda disposta dai signori di Luserna. Tracce di insediamenti precedenti si possono comunque ritrovare sia in epoca preistorica (incisioni rupestri sulle pendici del monte Vandalino) sia in et\u00e0 romana (monete e mattoni).\nIl nucleo primitivo del paese si trovava in posizione discosta, presso l'attuale abitato di San Michele; la presenza dei pedaggi, la scomodit\u00e0 delle comunicazioni e la diffusione del commercio attraverso le vie della Val Pellice fecero s\u00ec che nel 1324 fosse fondata presso la collina del Castello, dove ha sede ora il capoluogo, la nuova Bricherasio.\nIl centro, che fin dal 1243 aveva giurato fedelt\u00e0 ai Savoia-Acaja di Pinerolo, si svilupp\u00f2 anche grazie alla conquista dell'autonomia comunale nel 1291 ed alle franchigie, ai privilegi e alle esenzioni concesse dal principe Filippo d'Acaja. Nel 1360 la sconfitta di Giacomo d'Acaja nella guerra contro Amedeo di Savoia determin\u00f2 un cambio di signoria per Bricherasio, che fu concessa in feudo ad una famiglia di origini monferrine, i Cacherano.\nSotto il loro benevolo controllo Bricherasio conobbe un silenzioso ma cospicuo sviluppo commerciale ed economico, che trov\u00f2 il suo momento di spicco nella redazione nel 1467 degli Statuti comunali contenenti le consuetudini giuridiche e i privilegi ottenuti dal comune nei secoli.\nIl XVI secolo chiuse l'epoca di grande prosperit\u00e0 ed apr\u00ec il momento della crisi: Spagnoli e Francesi in lotta sulla terra italiana per conquistare l'egemonia in Europa devastarono a pi\u00f9 riprese le terre bricherasiesi finch\u00e9 un contingente francese giunse ad assediare e a costringere alla resa una prima volta la fortezza nel 1537.\nIl fatto d'armi che resta per\u00f2 indelebilmente nella storia di Bricherasio \u00e8 il grande assedio del 1594. \nL'ascesa al trono di Savoia del duca Carlo Emanuele I signific\u00f2 per il Piemonte un periodo di guerre con la Francia. In particolare la conquista del Marchesato di Saluzzo ed il tentativo di espansione in Provenza fu pagato a caro prezzo.\nUn esercito agli ordini del duca di Lesdigui\u00e8res penetr\u00f2 nel 1592 in val Chisone, occup\u00f2 Perosa Argentina e si insedi\u00f2 a Bricherasio, ricostruendo e potenziando con sei bastioni ed altrettanti cannoni la fortezza distrutta 57 anni prima.\nDopo alterne vicende militari ed un fallito assedio, il 18 settembre 1594 comparve sotto le mura di Bricherasio un esercito ducale composto da circa 10.000 soldati lombardi, piemontesi, svizzeri e spagnoli e pose l'assedio alla potente rocca difesa da soli 800 soldati stremati dalle malattie e dalla fame.\nIl duca stesso guid\u00f2 le operazioni allestendo una potente batteria che negli ultimi momenti giunse a contare 18 pezzi.\nNonostante la preponderanza delle forze savoiarde e la disparit\u00e0 di mezzi i Francesi si difesero come leoni e resistettero per un mese ottenendo la resa il 23 ottobre con l'onore delle armi. La dura battaglia, cantata da poeti e celebrata dall'incisione del pittore di corte dei Savoia Caracca (Johan Kraeck), cost\u00f2 forti perdite alla popolazione civile, ridotta a soli 349 sopravvissuti, e provoc\u00f2 ingenti distruzioni in tutto il paese, come riferiscono le cronache del tempo.\nLe guerre che sconvolsero l'Europa nel Seicento portarono i loro lutti anche a Bricherasio; il castello fu preso e perduto varie volte e il paese fu riconsegnato ai Savoia solo nel 1630 in condizioni deplorevoli: i mulini erano distrutti, la peste mieteva vittime, l'80 % della superficie delle campagne era rovinata, i sette decimi del paese devastati. Proprio in conseguenza di un tale disastro Bricherasio venne ricostruita e modific\u00f2 la propria topografia.\nAlle contese politiche si aggiunsero i contrasti religiosi tra cattolici e valdesi, che provocarono morti e distruzioni; un eccidio, che cost\u00f2 la vita ad 80 abitanti, fu perpetrato dalla teppaglia francese del colonnello Sailly nel 1690; finalmente con la conclusione della guerra di successione spagnola nel 1714 si chiuse per Bricherasio l'epoca pi\u00f9 buia. Durante il Settecento riprese vigore l'agricoltura, fu ricostruito ed abbellito il paese, le attivit\u00e0 economiche ebbero nuovo impulso.\nLa Rivoluzione francese fece sentire i suoi effetti anche nella bassa Val Pellice ed a Bricherasio nel 1797 furono cacciati i Cacherano e proclamata la fedelt\u00e0 al governo provvisorio repubblicano del Piemonte. La Restaurazione del 1814 vide il ritorno dei Cacherano; la partecipazione gioiosa alle notizie dei moti del 1848 e i festeggiamenti dedicati alla spedizione di Garibaldi testimoniarono la passione dei Bricherasiesi per gli eventi risorgimentali.\nIl paese si svilupp\u00f2 grazie anche all'opera di personaggi illustri come il generale Filippo Brignone ed Edoardo Giretti: furono migliorate le scuole, sistemato l'ospedale e organizzato l'asilo infantile. Crebbero le industrie: la seta, i distillati ed il cioccolato assunsero un peso assai significativo nell'economia locale, mentre l'arrivo delle linee ferroviarie favor\u00ec le comunicazioni con il resto del Piemonte.\nIl periodo fascista vide un irrigidimento della vita pubblica e durante la resistenza si assist\u00e9 sia ad episodi eroici sia a crudeli eccidi. Tra questi ricordiamo quello della borgata Badariotti, in cui il 18 novembre 1944 truppe tedesche e italiane della repubblica di Sal\u00f2 sterminarono durante un'azione di rastrellamento un'intera innocente famiglia.Il boom economico con lo sviluppo dell'industria edile, la trasformazione dell'ospedale in casa di riposo e la costruzione della scuola media del capoluogo contribuirono a rendere Bricherasio un paese moderno e dotato di tutti i servizi, che continua la sua crescita anche oggi.\nMonumenti e luoghi di interesse.\nChiese.\n\u2022Chiesa parrocchiale\nVille e palazzi.\nRisalente al XVII secolo, in origine era una casa popolana e venne ampliata nel Settecento dalla nobile famiglia dei Cacherano, in stile barocco. Dagli anni ottanta il palazzo \u00e8 propriet\u00e0 dei conti Calleri di Sala. Alla villa \u00e8 annesso un grande parco di diversi ettari.\nIl palazzo oggi \u00e8 di propriet\u00e0 dei baroni Andreis, ereditato negli anni ottanta da una cugina l'ultima contessa di Castelvecchio.\nL'ultima contessa di Viancino spos\u00f2 il conte di Castelvecchio e cos\u00ec la villa divent\u00f2 di propriet\u00e0 dei conti Ricca.\nOggi la villa \u00e8 divisa in appartamenti.\nAlla villa era annesso il parco adiacente e il Belvedere.\nVenne costruito sulla collina del Castello nel corso dell'Ottocento dai conti Viancino di Viancino, antichi proprietari del parco dove oggi sorge l'edificio. Abbandonato a fine Novecento e restaurato completamente agli inizi del Duemila. Oggi \u00e8 propriet\u00e0 pubblica.\nEconomia.\nLa zona \u00e8 importante per la produzione di frutta e per la viticoltura.\nI vini prodotti dall'azienda vinicola \"Il Tralcio\" hanno ottenuto il riconoscimento DOC per i vini da tavola rosso e rosato con la dicitura Pinerolese; altri vini DOC prodotti sono il Doux d'Henry, il Rami\u00e8, la Barbera, la Bonarda, la Freisa e il Dolcetto.\nTra gli altri prodotti ricordiamo mele, kiwi e funghi.\nLa tradizionale economia agricola \u00e8 affiancata da piccole industrie (cuscinetti a sfera, materiale elettrico e prodotti tessili).\nSul territorio sono presenti oltre 120 attivit\u00e0 industriali (con quasi addetti), oltre 130 attivit\u00e0 di servizio e 25 attivit\u00e0 amministrative.\nRisultano occupati complessivamente individui, pari al 36,00% del numero complessivo di abitanti del comune.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Bricherasio sono , cos\u00ec suddivisi per nazionalit\u00e0, elencando per le presenze pi\u00f9 significative:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nLa Stazione di Bricherasio era posta sulla linea Pinerolo-Torre Pellice e fra il 1885 e il 1984 fungeva altres\u00ec da localit\u00e0 di diramazione della ferrovia Bricherasio-Barge. Fu in esercizio fra il 1882 e il 2012, anno a partire dal quale il superstite traffico sulla linea per Torre Pellice venne soppresso privando la localit\u00e0 di servizi ferroviari."}
{"id": "2412525", "revid": "277947", "url": "https://it.wikipedia.org/wiki?curid=2412525", "title": "Emon Akazome", "text": ""}
{"id": "2412528", "revid": "54253", "url": "https://it.wikipedia.org/wiki?curid=2412528", "title": "Bibliografia sulla bioetica", "text": "Sull'argomento bioetica sono stati scritti numerosi testi che possono essere divisi anche per i vari legami che essa offre per i suoi aspetti morali, religiosi, filosofici e medici."}
{"id": "2412529", "revid": "394", "url": "https://it.wikipedia.org/wiki?curid=2412529", "title": "MySims Agents", "text": "MySims Agents \u00e8 un videogioco per Nintendo Wii e Nintendo Ds, in cui il giocatore, attraverso differenti MySims con diverse peculiarit\u00e0, deve cercare indizi, effettuare inseguimenti e raccogliere tesori. Negli Stati Uniti \u00e8 disponibile dal 16 giugno 2009, e nel resto del mondo dall'autunno dello stesso anno.\nTrama.\nUn fumettista racconta una storia vera a cui sono ispirati i suoi fumetti: in una lontana cittadina viveva un semplice indagatore di quartiere, che risolvendo un caso di rapimento di un cane diventa agente speciale, e indagando sulla MorcuCorp. il cui proprietario il signor Morcubus, si pensa sia un poco di buono, infatti da alcune fonti attendibili, come la bella Evelyn Gray, il cui padre dopo aver fatto alcune ricerche con Morcubus, \u00e8 misteriosamente scomparso. Intanto oltre ai misteri, ci saranno dei casi di corruzione e tradimento che vi ostacoleranno per tutta l'avventura.\nPersonaggi.\nBuddy: \u00e8 un fumettista di quartiere, miglior amico dell'agente speciale. Molto spiritoso e avvolte un po' tonto\nPoppy: questa ragazzina \u00e8 la fioraia del quartiere, \u00e8 molto simpatica ed ha un cane. \u00c8 la sorella di Violet a cui \u00e8 molto affezionata. il suo peggior nemico \u00e8 Derek teppista del quartiere.\nMorcubus: nemico del protagonista.\nFondatore e capo della MorcuCorp, della MorSub e della MorcuVerde.\nMike: Padre di Evelyn Gray, custode della corona dell'incubo che per proteggerla rimase chiuso in un tempio nell giungla."}
{"id": "2412533", "revid": "767487", "url": "https://it.wikipedia.org/wiki?curid=2412533", "title": "Gli sporcaccioni", "text": "Gli sporcaccioni (\"The Soilers\") \u00e8 un film del 1923 diretto da Ralph Ceder. Il cortometraggio, con protagonista Stan Laurel, \u00e8 una parodia del film dello stesso anno \"I predatori\"; prodotto dalla Hal Roach Studios, fu distribuito negli Stati Uniti dalla Path\u00e9 il 25 novembre 1923. Il film \u00e8 circolante anche in una versione accorciata a 10 minuti, che fu anche pubblicata in DVD-Video con sottotitoli in italiano dalla Ermitage Cinema.\nTrama.\nUna polverosa citt\u00e0 dell'Ovest attira molti cercatori per le numerose pepite d'oro che contiene nel fiume. Bob Canister \u00e8 uno di questi. Ma un suo rivale, Smacknamara, lo costringe a sloggiare e intanto corteggia segretamente la sua ragazza.\nPi\u00f9 tardi Canister entra in saloon per un drink e vede Smacknamara. Tra i due inizia una furibonda lite. Il destino li porta in una stanza del saloon affittata da un omosessuale che guarda divertito la scena. Alla fine Canister ha il sopravvento su Smacknamara ed esce fuori per prendere un po' d'aria, quando l'omosessuale lo stuzzica dalla finestra del piano superiore con frasi sdolcinate. Canister non ci fa caso, allora l'uomo gli getta in testa un vaso di fiori, facendolo svenire. Proprio in quel momento passa un carro dell'immondizia che vedendolo carica Canister su di s\u00e9 portandoselo via."}
{"id": "2412546", "revid": "300067", "url": "https://it.wikipedia.org/wiki?curid=2412546", "title": "Pete Myers", "text": ""}
{"id": "2412549", "revid": "108971954", "url": "https://it.wikipedia.org/wiki?curid=2412549", "title": "Giardino botanico di Cracovia", "text": "Il giardino botanico dell'Universit\u00e0 Jagiellonica di Cracovia (Hortus Botanicus Universitatis Iagellonicae) \u00e8 il giardino botanico pi\u00f9 antico della Polonia e uno dei pi\u00f9 antichi d'Europa: \u00e8 stato fondato nel 1783 e ospita circa 5000 specie di piante, native o esotiche.\n\u00c8 situato nella parte della citt\u00e0 vecchia e occupa 9,6 ettari di terreno, una volta occupato dal letto del fiume Vistola, ed \u00e8 di competenza dell'antica Universit\u00e0 Jagellonica di Cracovia, che venne inaugurata nel 1364. All'interno del giardino ci sono piccole architetture, muretti e zone che riproducono ambienti naturali.\nCollezioni.\nIl giardino botanico si costituisce di varie sezioni:\nCuriosit\u00e0.\nNel giardino si tengono saltuariamente concerti di musica classica. Il giardino serve inoltre da osservatorio astronomico all'universit\u00e0."}
{"id": "2412561", "revid": "729019", "url": "https://it.wikipedia.org/wiki?curid=2412561", "title": "AR-10", "text": "L'AR-10 \u00e8 un fucile da battaglia progettato da Eugene Stoner a met\u00e0 degli anni '50 del XX secolo negli USA dalla ArmaLite, divisione della Fairchild Aircraft Corporation.\nStoria.\nI primi prototipi furono realizzati nel 1955 per partecipare al concorso indetto dall'United States Army per sostituire l'M1 Garand. Il prototipo non ebbe successo, in quanto venne preferito il fucile T44, poi denominato M14. La produzione dell'AR-10 non venne per\u00f2 interrotta.\nIl fucile aveva delle caratteristiche innovative al momento della sua introduzione nel 1956, era circa mezzo kg pi\u00f9 leggero della maggior parte di altri fucili da fanteria ed era significativamente pi\u00f9 facile da controllare in fuoco automatico e pi\u00f9 preciso in modalit\u00e0 semi-auto. Le caratteristiche peculiari dell'AR-10 si sarebbero poi evolute nell'AR-15, anch'esso progettato da Stoner.\nNel 1957 la Fairchild/ArmaLite cedette la licenza di costruzione per l'AR-10 alla fabbrica olandese \"Artillerie Inrichtingen\" (A.I.). Gli AR-10 prodotti su licenza dalla olandese A.I. si possono distinguere in almeno quattro versioni, chiamate modello \"Hollywood\" (che comprendeva i primi prototipi ArmaLite e la produzione iniziale), modello \"Sudanese\", modello \"Transitional\" e modello \"Portoghese\".\nImpiego.\nFino al 1960, anno in cui fu cessata la produzione, vennero costruite circa 10.000 unit\u00e0. Un lotto di 2500 armi fu acquistato nell'ottobre 1958 dall'esercito sudanese, nella versione indicata poi appunto come \"Sudanese\". Nel 1958 una variante del modello \"Sudanese\" in calibro 7,62 \u00d7 39 mm venne valutata ed acquisita in piccole quantit\u00e0 dalla Finlandia e dalla Germania. Un piccolo lotto fu acquistato anche dalla Marina Militare italiana per il reparto speciale COMSUBIN. Il governo cubano di Fulgencio Batista acquist\u00f2 100 fucili in versione \"Transitional\", ma questi arrivarono a L'Avana quando Fidel Castro ne aveva gi\u00e0 preso il controllo: impressionato dalle prestazioni dell'arma, Castro decise comunque di pagare tutti i fucili. L'ultima versione fu acquisita in 4-5000 pezzi dall'Ex\u00e9rcito Portugu\u00eas, dal quale prese il nome, e impiegata nel corso della guerra coloniale portoghese.\nVersioni.\nAR-10(T).\nL'AR-10(T) era la versione semi-automatica del fucile destinata all'impiego sportivo e nella caccia. Rispetto alla versione di base, integrava un mirino telescopico e un bipede.\nAR-10A2.\nModello accorciato in configurazione carabina dell'AR-10, in quanto dotato di una canna di 406 mm di lunghezza. Utilizzava munizioni .308 Winchester.\nAR-10A4.\nVersione simile alla A2 ma dotata di slitte Picatinny per il montaggio di diversi accessori aggiuntivi.\nAR-10B.\nDopo il 1995 e la trasformazione della ArmaLite in ArmaLite Inc., l'A-10 venne riprogettato basandosi sul fucile Colt AR-15A2."}
{"id": "2412562", "revid": "3831", "url": "https://it.wikipedia.org/wiki?curid=2412562", "title": "Teoria del cervello estremamente maschile", "text": ""}
{"id": "2412570", "revid": "110157", "url": "https://it.wikipedia.org/wiki?curid=2412570", "title": "Orto botanico del Monte Baldo", "text": "L'orto botanico del Monte Baldo \u00e8 un orto botanico che occupa un'area di 12000 metri quadrati in localit\u00e0 Novezzina nel territorio del comune di Ferrara di Monte Baldo nel veronese, a 1232\u00a0m di altitudine s.l.m. sul Monte Baldo. \u00c8 intitolato all'ispettore forestale Vittorio Pellegrini (1851-1927) e occupa l'area che fino agli anni settanta era adibita a vivaio forestale del Corpo Forestale dello Stato. L'orto \u00e8 stato realizzato dalla locale Comunit\u00e0 Montana.\nDescrizione.\nIl Monte Baldo, detto \"Hortus Europae\" (\"Giardino d'Europa\") per la sua ricchezza floristica, di ambienti e di specie, \u00e8 un ecosistema isolato e per questo motivo molte specie botaniche portano la denominazione di \"Baldense\": per esempio, l'\"Anemone baldensis\", il \"Galium baldensis\", la \"Knautia baldensis\".\nNell'orto botanico sono raccolte circa 700 specie, di cui la maggior parte esclusivamente locali e scoperte dai botanici nei secoli scorsi proprio qui per la prima volta. Molte di queste specie sono erbe officinali."}
{"id": "2412577", "revid": "599013", "url": "https://it.wikipedia.org/wiki?curid=2412577", "title": "Clinton Smith", "text": ""}
{"id": "2412582", "revid": "767487", "url": "https://it.wikipedia.org/wiki?curid=2412582", "title": "Monticella", "text": "Monticella (\"Montes\u00e8a\" in veneto) \u00e8 un quartiere del comune di Conegliano, in provincia di Treviso. Esso si colloca nell'area orientale del comune, al confine con San Vendemiano e Castello Roganzuolo.\nTale quartiere, costituito da un colle e dall'area che ai piedi di esso si trova, \u00e8 in piccola parte nel comune di San Vendemiano, dove si trova Villa Lippomano, capolavoro attribuito al Longhena.\nLuoghi d'interesse.\nChiese di Santa Maria delle Grazie.\nDue edifici sacri di interesse storico-architettonico, uno settecentesco ed uno novecentesco, sono la vecchia e la nuova sede della parrocchia della Madonna delle Grazie, la quale copre il territorio del quartiere di Monticella.\nVille venete.\nL'area di Monticella \u00e8 sede di numerose ville venete, situate sul dolce pendio del colle o ai suoi piedi: nella zona orientale sorge Villa Morpurgo, mentre nella zona centro-orientale sorgono Villa Moretti e Villa Soldera.\nStoria.\nDalla collina di Monticella, guardando verso il centro storico di Conegliano, \u00e8 possibile riconoscere la prospettiva del paesaggio cinquecentesco che il pittore Giovanni Battista Cima ha riprodotto sullo sfondo del suo quadro di Sant'Elena nel 1495."}
{"id": "2412583", "revid": "36426", "url": "https://it.wikipedia.org/wiki?curid=2412583", "title": "Sant'Ilario a Colombaia", "text": ""}
{"id": "2412594", "revid": "894037", "url": "https://it.wikipedia.org/wiki?curid=2412594", "title": "Piccolo mondo antico (miniserie televisiva)", "text": "Piccolo mondo antico \u00e8 uno sceneggiato televisivo trasmesso dalla RAI nel 1957.\nTratto dall'omonimo romanzo di Antonio Fogazzaro, fu trasmesso in cinque puntate dal Programma Nazionale (oggi Rai Uno) dal 26 ottobre al 23 novembre di quell'anno. La sceneggiatura televisiva \u00e8 di Silverio Blasi (responsabile anche della regia) e a Carla Ragionieri.\nSi tratta dell'ottavo sceneggiato televisivo prodotto dalla Rai nei primi tre anni di vita e il primo tratto da un romanzo italiano.\nCritica.\nL\"'Enciclopedia della televisione\" al lemma sottolinea come la \"fiction\" abbia cercato di rimanere aderente alle pagine scritte del romanzo originale di cui vengono ricreati \"il pathos e l'intreccio narrativo\". All'autore d\u00e0 voce, in apertura di ogni puntata, Giorgio Albertazzi. Il lavoro si evidenzia anche per il montaggio \"nervoso\" e per gli spigliati e veloci movimenti di macchina.\nCast.\nIl \"cast\" era costituito da attori di vaglia, molti dei quali di formazione teatrale. Oltre agli interpreti principali, fra gli altri:"}
{"id": "2412600", "revid": "300067", "url": "https://it.wikipedia.org/wiki?curid=2412600", "title": "Conner Henry", "text": ""}
{"id": "2412601", "revid": "33689", "url": "https://it.wikipedia.org/wiki?curid=2412601", "title": "Determinazione del colesterolo", "text": ""}
{"id": "2412604", "revid": "300067", "url": "https://it.wikipedia.org/wiki?curid=2412604", "title": "Steffond Johnson", "text": ""}
{"id": "2412607", "revid": "695564", "url": "https://it.wikipedia.org/wiki?curid=2412607", "title": "Musica sarda", "text": ""}
{"id": "2412612", "revid": "599013", "url": "https://it.wikipedia.org/wiki?curid=2412612", "title": "Anthony Frederick", "text": ""}
{"id": "2412617", "revid": "110157", "url": "https://it.wikipedia.org/wiki?curid=2412617", "title": "Orto botanico di Villa Beuca", "text": "L'Orto Botanico di Villa Beuca si trova sulla pendice occidentale della collina di Beuca ed \u00e8 stato realizzato nel 2002 dal Comune di Cogoleto con il contributo del Fondo europeo per lo sviluppo regionale. \n\u00c8 ubicato su un terrazzamento a circa 100 metri sul livello del mare con un'estensione di 19000 metri quadrati, considerando la parte perimetrata e aperta al pubblico in base a orari stagionali dell'Orto Botanico (detta \"Ambienti liguri\"); con l'estesa porzione di parco pubblico denominata \"Cornice didattica\" si arriva ad una superficie complessiva di 34000 metri quadrati.\nL'orto botanico ha scopi sia didattici che scientifici, ai quali abbina una attenzione estetica agli ambienti vegetali ricreati. Queste esigenze primarie hanno determinato la divisione della struttura in tre macro-aree principali: la \"Cornice didattica\", gli \"Ambienti liguri\" e la \"Cornice spontanea\". \nL'Orto Botanico vero e proprio, cio\u00e8 la parte perimetrata ubicata sulla pendice occidentale della collina di Beuca sovrastante la localit\u00e0 Mulinetto, comprende una decina degli ambienti vegetali pi\u00f9 rappresentativi della Liguria, dal livello del mare alle montagne, con specie della relativa flora tipica: ne fanno parte, tra gli altri, il comparto dedicato alla \"Scogliera marina\", due interessanti \"zone umide\" ed una vasta \"Zona antropica\" con coltivazioni tipiche del territorio ligure. \nInoltre l'Orto Botanico di Cogoleto ha una sua peculiare funzione sociale; infatti \u00e8 gestito dalla Cooperativa Sociale Il Rastrello Onlus, composta oltre che da operai del verde e giardinieri anche da diplomati e laureati in agraria; vi opera altres\u00ec una parte di lavoratori svantaggiati con disagi psichici e sociali, sotto la supervisione di un Comitato Scientifico. \nOffrono la loro collaborazione alla manutenzione e alla promozione dell'Orto Botanico anche alcuni soci volontari della Cooperativa Il Rastrello.\nL'Orto Botanico di Villa Beuca \u00e8 in rete con altri orti botanici liguri e collabora con universit\u00e0 ed enti scientifici.\nLa flora.\nIn esso sono conservate specie rare e localizzate in Liguria o a rischio di estinzione.\nTra le specie botaniche particolari vi \u00e8 l'afillante, che qui raggiunge il limite orientale della zona di localizzazione, principalmente l'Europa occidentale, e dal 2005 \u00e8 presente la rara avventizia Fuirena pubescens, una ciperacea originaria della Palestina."}
{"id": "2412621", "revid": "767487", "url": "https://it.wikipedia.org/wiki?curid=2412621", "title": "Barbie Hsu", "text": "Viene spesso chiamata con il soprannome Da S (cinese: \u5927S; pinyin: d\u00e0 S). \u00c8 prevalentemente conosciuta per i suoi ruoli nei drama taiwanesi, in special modo quello interpretato in \"Meteor Garden\", adattamento di un manga giapponese, che le ha dato la spinta verso la fama. Ha anche recitato in diversi film, il primo dei quali \u00e8 stato il cinese \"The Ghost Inside\". Barbie \u00e8 anche apparsa nella serie televisiva taiwanese \"Mars\" insieme a Vic Zhou.\nBarbie aveva una carriera musicale, prima di entrare nel mondo dello spettacolo come attrice. Era membro di un gruppo chiamato \"S.O.S.\" (Sisters of Shu) insieme a sua sorella Dee Hsu. Il loro ultimo album era intitolato \"Abnormal Girls\", quindi da quel momento hanno iniziato a farsi chiamare ASOS (Abnormal Sisters of Shu). Altre ipotesi affermano che le sorelle abbiano dovuto aggiungere una \"A\" davanti al nome del duo a causa di alcune dispute finanziarie. \nBarbie Hsu pubblicizza gli orologi Tissot sin dal 2005; nel 2008 ha firmato un ulteriore contratto di tre anni con la medesima compagnia."}
{"id": "2412624", "revid": "1442080", "url": "https://it.wikipedia.org/wiki?curid=2412624", "title": "Non iscritti", "text": "\"Non iscritti\", ufficialmente \"non iscritti ad alcuna componente politica\", \u00e8 la denominazione di un gruppo parlamentare o di una sua componente in cui confluiscono gli eletti in assemblee legislative che non appartengono ad alcun altro gruppo politico. Ci\u00f2 pu\u00f2 avvenire sia in conseguenza di una decisione strategica del singolo deputato, sia a causa di un'insufficiente consistenza numerica del partito politico.\nParlamento italiano.\nNel Parlamento italiano, quella dei \"non iscritti\" costituisce una componente interna al gruppo misto.\nAlla Camera, dove \u00e8 richiesta l'adesione di venti parlamentari per costituire un \"gruppo autonomo\", \u00e8 possibile costituire una componente interna al gruppo misto in presenza di dieci deputati, ovvero di tre deputati la cui componente rifletta la lista di elezione. In caso contrario, i deputati risultano non iscritti.\nAl Senato, invece, sono necessari dieci parlamentari per dar luogo ad un \"gruppo autonomo\", mentre \u00e8 sufficiente un solo senatore per costituire una componente interna al gruppo misto.\nIn ogni caso, si risulta tra i non iscritti se un parlamentare non opta per l'iscrizione ad alcun gruppo politico.\nXVIII legislatura.\nComposizione alla Camera dei Deputati.\nDurante la XVIII legislatura, alla Camera dei Deputati risultano attualmente \"non iscritti ad alcuna componente politica\" 24 deputati:\nComposizione al Senato della Repubblica.\nDurante la XVIII Legislatura, al Senato della Repubblica risultano \"non iscritti ad alcuna componente politica\" 25 senatori:\nParlamento europeo.\nNel Parlamento europeo la costituzione di un gruppo parlamentare autonomo \u00e8 subordinata alla presenza di 25 parlamentari che siano affiliati a un partito nazionale ovvero a un partito politico europeo e che provengano da almeno sette differenti stati; i membri del gruppo, poi, devono essere legati dagli stessi ideali e programmi. Per quest'ultimo motivo, gruppi come quello Tecnico dei Deputati Indipendenti (TDI), che pure sono esistiti brevemente in passato, non sono pi\u00f9 ammessi. Nel caso in cui questi requisiti non sussistano, i parlamentari risultano non iscritti.\nNel corso della IX legislatura risultano non iscritti i 14 europarlamentari eletti nelle liste del M5S (10 in seguito alla scissione dei 4 europarlamentari vicini ad Alessandro Di Battista, che hanno successivamente aderito al gruppo Verdi/ALE)."}
{"id": "2412625", "revid": "33689", "url": "https://it.wikipedia.org/wiki?curid=2412625", "title": "Gaio Giulio Soaemo", "text": "Apparteneva alla famiglia reale di Emesa, composta dai re e sacerdoti del dio El-Gabal della citt\u00e0 siriana, da cui vennero alcuni esponenti della dinastia severiana dell'Impero romano.\nBiografia.\nEra figlio di Sampsiceramo II (14 a.C.-41 d.C.) e fratello di Gaio Giulio Azizo, Iotapa e Giulia Mesa, Soaemo fu re di Emesa dal 53 e re di Sofene per qualche anno. Ricevette i titoli di \"rex magnus\" (in quanto sovrano di pi\u00f9 di un regno), \"philocaesar\" e \"philorhomaeus\"; ricevette gli \"ornamenta consularia\" e fu \"duumvir quinquennalis\" e patrono della colonia di Eliopoli.\nFu alleato dei romani durante la prima guerra giudaica: nel 66, allo scoppio della rivolta, riforn\u00ec le truppe romane, divenendo uno dei primi sostenitori di Vespasiano (69-79) nel 69 e contribuendo con truppe all'assedio di Gerusalemme (70) e contro la Commagene (73).\nSi ritiene che alla sua morte il suo regno sia stato inglobato dalla provincia romana della Siria, anche se ai suoi discendenti rimase il titolo di sacerdote di El-Gabal."}
{"id": "2412630", "revid": "336956", "url": "https://it.wikipedia.org/wiki?curid=2412630", "title": "Winchester 1873", "text": ""}
{"id": "2412631", "revid": "404338", "url": "https://it.wikipedia.org/wiki?curid=2412631", "title": "Esclusione sociale", "text": "In sociologia il termine esclusione sociale si applica in quei contesti (personali, familiari o sociali) di povert\u00e0 unita a emarginazione sociale.\nOggetto di campagne legislative nell'era moderna e contemporanea al fine di ridurne l'impatto sulla popolazione pi\u00f9 disagiata, in Italia \u00e8 un fenomeno monitorato dalla Commissione di Indagine sull'Esclusione Sociale, istituita con legge 328/2000.\nSociologia.\nUna definizione sociologica di \"esclusione sociale\" \u00e8 quella di: processo multidimensionale di progressiva rottura sociale, che causa il distacco di gruppi e individui dalle relazioni sociali e dalle istituzioni, impedendo la piena partecipazione alle comuni e normativamente prescritte attivit\u00e0 della societ\u00e0 in cui vivono\nCinematografia.\nLa cinematografia si occupa a volte di esclusione sociale. Esempi sono il film-documentario del 2007 \"Civico zero\" di Francesco Maselli, che tratta le problematiche dell'esclusione sociale connessa all'immigrazione a Roma, \"Un posto sulla terra\", film del 2001 del regista moldavo, Artur Aristakisjan che tratta dei senza tetto nella capitale russa, moltissimi film nell'ambito del neorealismo italiano."}
{"id": "2412634", "revid": "290948", "url": "https://it.wikipedia.org/wiki?curid=2412634", "title": "Layout di un impianto industriale", "text": ""}
{"id": "2412641", "revid": "1005847", "url": "https://it.wikipedia.org/wiki?curid=2412641", "title": "CIES", "text": "La Commissione povert\u00e0 o Commissione di Indagine sull'Esclusione Sociale (CIES), \u00e8 una commissione governativa che esiste dal 1984 con il compito di studiare le soluzioni contro la esclusione sociale, concetto che comprende la povert\u00e0 e l'emarginazione sociale, formulando annualmente un rapporto al Governo che entro il 30 giugno riferisce al Parlamento.\nDenominazione.\nIl nome con cui \u00e8 comunemente chiamata \u00e8 \"commissione povert\u00e0\".\nDefinizioni legali:\nRapporto Rovati 2005.\nL'ultimo rapporto pubblicato \u00e8 quello del Presidente Rovati, nel luglio 2006, intitolato \"rapporto sulle politiche contro la povert\u00e0 e l'esclusione sociale\". (scaricabile ). \u00c8 una ampia panoramica della povert\u00e0 italiana nel 2004 esaminata nel contesto europeo.\nTra i rilevamenti statistici generali sulla povert\u00e0 emergono:\nNumero famiglie italiane in povert\u00e0.\nTab. 1.2: nel 1994 le famiglie in condizioni di povert\u00e0 relativa erano 2.000.674, pari all'11,7% delle famiglie residenti, pari a 7.000.588 individui, ed al 13,2% dell'intera popolazione\nSoglia di povert\u00e0 relativa.\nTab. 1.1: nel 2004, la soglia di povert\u00e0 o Linea di povert\u00e0 corrispondente alla spesa media mensile familiare in consumi in base al numero dei componenti di una famiglia, era la seguente:\nRipartizione geografica.\nTab. 1.2: ripartizione geografica sempre riferita al 2004\nNomina della commissione.\nLa Commissione \u00e8 nominata per un periodo di tre anni, con decreto del Ministero del lavoro e delle politiche sociali."}
{"id": "2412642", "revid": "317584", "url": "https://it.wikipedia.org/wiki?curid=2412642", "title": "Commissione povert\u00e0", "text": ""}
{"id": "2412643", "revid": "317584", "url": "https://it.wikipedia.org/wiki?curid=2412643", "title": "Commissione di indagine sull'esclusione sociale", "text": ""}
{"id": "2412652", "revid": "119982", "url": "https://it.wikipedia.org/wiki?curid=2412652", "title": "Paul Henri Mathieu", "text": ""}
{"id": "2412657", "revid": "125253641", "url": "https://it.wikipedia.org/wiki?curid=2412657", "title": "Philipp Kohlschreiber", "text": "Carriera.\nDiventato professionista nel 2001 ha raggiunto come apice della carriera la posizione n. 16 del mondo in singolare (30 luglio 2012) e 51 in doppio. Nel corso della sua carriera \u00e8 riuscito ad aggiudicarsi otto tornei ATP raggiungendo anche altre nove finali.\nNel 2005 partecipa agli US Open, ma viene eliminato al primo turno.\nNel 2006 partecipa agli US Open sia al singolare maschile venendo eliminato al primo turno dallo statunitense Sam Querrey che al doppio maschile con l'italiano Andreas Seppi venendo eliminati al primo turni per 6-1 6-2 dai fratelli americani Bryan.\nNel 2007 ha raggiunto il suo risultato migliore in un Master Series a Monte Carlo raggiungendo i quarti di finale dopo aver sconfitto a sorpresa David Nalbandian (n.12 del mondo) nel secondo turno. Nello stesso anno ha vinto il primo torneo della sua carriera a Monaco di Baviera, diventando il primo tedesco a vincere il torneo dopo Michael Stich nel 1994.\nPartecipa anche agli US Open venendo eliminato al terzo turno dallo spagnolo Carlos Moy\u00e1.\nNel 2008 ha vinto il secondo torneo della sua carriera ad Auckland e pochi giorni dopo ha sconfitto Andy Roddick (n.6 del mondo) nel terzo turno degli Australian Open perdendo tuttavia nel turno seguente per mano di Jarkko Nieminen. Nello stesso anno ha raggiunto la finale del torneo su erba di Halle, perdendola contro il numero uno del mondo Roger Federer.\nNel 2009 ha raggiunto i quarti di finale a Doha e Auckland. Agli Australian Open \u00e8 stato sconfitto al quinto set da Fabrice Santoro dopo aver battuto Sam Querrey, in seguito al torneo ATP 1000 di Indian Wells Kohlschreiber ha sconfitto Nicol\u00e1s Lapentti per poi essere eliminato da Fernando Verdasco. Durante l'Open di Francia del 2009 sorprende tutti sconfiggendo il n.4 del mondo Novak \u0110okovi\u0107 in 3 set con il punteggio di 6\u20134, 6\u20134, 6\u20134.\nNel giugno del 2011 arriva nuovamente in finale al torneo di Halle ma questa volta riesce a vincerlo sconfiggendo il connazionale Philipp Petzschner che si ritira sullo 0-2 nel secondo set per problemi fisici dopo aver perso il primo al tie-break.\nIl 6 maggio del 2012 conquista il suo quarto titolo ATP sconfiggendo nella finale del BMW Open il croato Marin \u010cili\u0107 con il punteggio di 7-68, 6-3.\nNel 2012 ha preso parte al torneo di Roma dove \u00e8 stato eliminato al primo turno da John Isner e come preparazione al Grande slam di Wimbledon, al torneo \"di casa\" Halle, dove \u00e8 stato sconfitto in semifinale (approdatovi dopo aver sconfitto ai quarti il maiorchino Rafael Nadal) dal futuro campione del torneo, il connazionale Tommy Haas. Nel torneo di Wimbledon \u00e8 stato sconfitto nei quarti di finale dal francese Jo-Wilfried Tsonga raggiungendo il suo miglior risultato in uno slam.\nCaratteristiche tecniche.\nGiocatore molto tecnico, dotato di un buon servizio e di ottimi fondamentali. Il suo dritto \u00e8 giocato spesso in diagonale, con frequente utilizzo del cross stretto molto arrotato. \u00c8 tuttavia con il rovescio ad una mano che il tedesco \u00e8 in grado di assestare maggiori vincenti, giocando molto spesso il lungolinea, suo colpo migliore."}
{"id": "2412659", "revid": "599013", "url": "https://it.wikipedia.org/wiki?curid=2412659", "title": "Arthur William Dake", "text": "Nacque da una famiglia polacca emigrata negli Stati Uniti nei primi anni del 1900. Il padre, William Darkowski, cambi\u00f2 il cognome nella forma anglicizzata Dake.\nAll'et\u00e0 di 16 anni si imbarc\u00f2 come marinaio su una nave mercantile e viaggi\u00f2 per diversi anni nel Pacifico. Nel 1929 sbarc\u00f2 a New York e nel 1930 gioc\u00f2 il suo primo torneo, il campionato dello Stato di New York, classificandosi al 3\u00ba posto.\nFece parte della nazionale olimpica americana alle olimpiadi di Praga 1931, Folkestone 1933 e Varsavia 1935, vincendo tre ori di squadra, un oro individuale in 4\u00aa scacchiera con 15,5/17 a Varsavia e un argento individuale con 11/13 a Folkestone.\nTra gli altri risultati i seguenti:\nNel 1946 pareggi\u00f2 le due partite giocate contro Andor Lilienthal nel match amichevole USA-URSS di Mosca.\nLa FIDE lo nomin\u00f2 Grande Maestro \"Honoris causa\" nel 1986 per i risultati conseguiti negli anni trenta."}
{"id": "2412660", "revid": "203463", "url": "https://it.wikipedia.org/wiki?curid=2412660", "title": "Arthur Dake", "text": ""}
{"id": "2412663", "revid": "478814", "url": "https://it.wikipedia.org/wiki?curid=2412663", "title": "Vietnam Open", "text": ""}
{"id": "2412666", "revid": "466539", "url": "https://it.wikipedia.org/wiki?curid=2412666", "title": "Micha\u00ebl Llodra", "text": "La grande passione per il gioco di Stefan Edberg lo ha portato a specializzarsi nel Serve &amp; Volley.\nNel novembre del 2014 ha giocato il suo ultimo match da professionista. Ha vinto 5 titoli ATP in singolare, ma \u00e8 noto soprattutto per i suoi trionfi in doppio (26).\nCarriera.\nCoglie il suo successo pi\u00f9 importante vincendo, nel 2008, l'ABN AMRO World tennis Tournament di Rotterdam, battendo in finale Robin S\u00f6derling.\nIl 3 novembre 2014 gioca la sua ultima partita in singolare da professionista, sconfitto (6-2 6-2), da Tobias Kamke, nel Challenger Mouilleron-le-Captive. Dopo il match afferma \"\"\u00c8 stata la mia ultima partita. Sono molto emozionato, ma anche sollevato. Ora voglio dedicarmi ad altre cose, voglio vedere crescere i miei figli. Nella mia carriera ho avuto l'opportunit\u00e0 di realizzare tutti i sogni che avevo da bambino. Gli ultimi cinque anni sono stati fantastici, ho vinto dei titoli, ho giocato per la mia nazionale e ho conquistato anche la medaglia olimpica. Ma arriva un momento in cui \u00e8 giusto dire basta\u201d\".\nIl 5 novembre 2015 dichiara ufficialmente il suo ritiro.\nDopo il ritiro.\nVive in Francia con la moglie e i loro tre figli."}
{"id": "2412670", "revid": "125019", "url": "https://it.wikipedia.org/wiki?curid=2412670", "title": "Arnold Denker", "text": "Biografia.\nIn giovent\u00f9 pratic\u00f2 il pugilato, ma poi si dedic\u00f2 esclusivamente agli scacchi. Si mise in luce vincendo all'et\u00e0 di quindici anni il campionato interscolastico di New York. \nNel 1940 vinse il campionato del Manhattan Chess Club (lo vincer\u00e0 altre cinque volte). Vinse il campionato statunitense nel 1944 (realizzando +14 =3 \u20130 e vincendo anche contro Reuben Fine) e nel 1946, vincendo 6-4 un match contro Herman Steiner. Nel 1946 gioc\u00f2 nel match USA-URSS via radio, ma perse entrambe le partite giocate contro Michail Botvinnik."}
{"id": "2412673", "revid": "287204", "url": "https://it.wikipedia.org/wiki?curid=2412673", "title": "Michael Llodra", "text": ""}
{"id": "2412683", "revid": "767487", "url": "https://it.wikipedia.org/wiki?curid=2412683", "title": "The Beau Brummels", "text": "The Beau Brummels \u00e8 un gruppo musicale statunitense, attivo negli anni sessanta. Il loro repertorio era costituito da canzoni folk-rock e della musica beat di ispirazione beatlesiana.\nNelle armonie ricordavano il gruppo dei Byrds (di cui eseguirono una \"cover\" di \"Mr. Tambourine Man\", inserita poi nell'album \"Beau Brummels '66\" rimasterizzato digitalmente nel 2005), The Zombies e The Yardbirds. Loro fonte di ispirazione furono anche gruppi come The Kingston Trio ed Everly Brothers.\nAttivi essenzialmente nell'area di San Francisco, California, furono prodotti nell'album di debutto da Sylvester Stone, dei Sly &amp; the Family Stone.\nIl gruppo \u00e8 considerato da taluni il primo ad aver suonato brani di genere folk rock, sebbene in realt\u00e0 i Byrds siano stati fondati - ed abbiano registrato dischi - in tempi precedenti ai loro. Hanno comunque senz'altro influenzato numerosi artisti, come ad esempio Jefferson Airplane e Grateful Dead.\nComponenti.\nLa \"line-up\" del gruppo \u00e8 stata abbastanza stabile, sia pure con qualche defezione, abbandoni e ritorni. Sostanzialmente il gruppo era composto nella formazione base da:\nMusicisti aggiuntivi:\nStoria.\nI Beau Brummels sono stati in un certo senso un gruppo meteora nel panorama discografico della musica beat di met\u00e0 anni sessanta, anche se hanno tuttavia avuto recensioni favorevoli sulla stampa specializzata dell'epoca, tanto anglosassone quanto europea, sempre attenta ai nuovi gruppi provenienti da oltremanica o da oltreoceano.\nIl nome del gruppo - il cui cantante solista era Sal Valentino, poi negli Stone Ground - si rifaceva a quello dell\"'arbiter elegantiarum\" britannico Lord Brummell, del quale citavano l'abbigliamento indossando in scena abiti attillati ed eleganti con camicie a colletto inamidato. Al tempo della \"british invasion\", avrebbero dovuto essere appunto - assieme a gruppi similari - la risposta statunitense a quel movimento.\nIn effetti, in virt\u00f9 del loro \"sound\" e del \"look\" che adottavano durante i loro spettacoli, figurono spesso scambiati per una \"band\" inglese, specialmente all'inizio del loro percorso musicale. Bastarono per\u00f2 pochi anni perch\u00e9 la loro musica abbracciasse maggiormente le radici del folk e del country statunitensi, fino a creare un suono sufficientemente originale.\nRepertorio.\nI Beau Brummels hanno inciso tre singoli piazzati fra le canzoni in classifica Top 40:\n\"Just a Little\" fu il successo maggiore fra le tre canzoni restando per nove settimane nella Top 40 e raggiungendo l'ottavo posto nelle classifiche Billboard; \"Laugh, Laugh\" si posizion\u00f2 al 15.mo posto e \"You Tell Me Why\" rest\u00f2 al 38.mo.\nIl gruppo registr\u00f2 sei album da studio, inclusi \"Triangle\" e \"Bradley's Barn\" che ricevettero particolare apprezzamento da parte della critica.\n\"Laugh, Laugh\" \u00e8 registrata fra i brani della Rock and Roll Hall of Fame come una delle 500 canzoni che maggiormente hanno influenzato il rock ed \u00e8 stata eseguita nel 1989 da John Candy nel film \"Uncle Buck\". Il brano viene eseguito dal gruppo in veste di \"The Beau Brummelstones\" nella parodia de \"I Flintstones\" nella serie televisiva del 1965 \"Shindig!\" (la loro caricatura dei Flintstones \u00e8 raffigurata anche sul retro di copertina del secondo album della band).\nIl gruppo \u00e8 stato anche inserito nel film di fantascienza \"Village of the Giants\" interpretato da Tommy Kirk e poi ancora in \"Mystery Science Theater 3000\"."}
{"id": "2412687", "revid": "258720", "url": "https://it.wikipedia.org/wiki?curid=2412687", "title": "Charles B. McVay III", "text": ""}
{"id": "2412690", "revid": "486946", "url": "https://it.wikipedia.org/wiki?curid=2412690", "title": "Variabile controllata", "text": ""}
{"id": "2412691", "revid": "228587", "url": "https://it.wikipedia.org/wiki?curid=2412691", "title": "Disturbo", "text": ""}
{"id": "2412698", "revid": "767487", "url": "https://it.wikipedia.org/wiki?curid=2412698", "title": "American Flyer", "text": "American Flyer \u00e8 stato un supergruppo americano di folk rock.\nSi formarono nel 1976 e pubblicarono due album di successo per l'etichetta United Artists prima di sciogliersi nel 1978. \nPiazzarono in classifica un pezzo minore, \"Let Me Down Easy\", che nel 1976 arriv\u00f2 al numero 80 nella classifica americana Billboard Hot 100.\nDiscografia.\nI dischi degli American Flyer furono prodotti da George Martin, noto principalmente per aver prodotto gli album dei Beatles."}
{"id": "2412699", "revid": "15756", "url": "https://it.wikipedia.org/wiki?curid=2412699", "title": "Makin", "text": "Makin, conosciuto anche come Makin Meang o Little Makin, \u00e8 un atollo, gruppo di isole dell'arcipelago delle Isole Gilbert, nel Pacifico, il pi\u00f9 a Nord della nazione insulare delle Kiribati.\nGeografia.\nMakin \u00e8 posto a 6\u00a0km a nordest dell'estremit\u00e0 nordorientale di Butaritari (barriera corallina) e a 6.9\u00a0km dall'isola di Namoka. L'arcipelago ha una forma a barriera lineare, da nord a sud, ed \u00e8 lungo 12.4\u00a0km. Consiste di 5 isole, delle quali solo le 2 pi\u00f9 grandi (Makin e Kiebu) sono abitate. Il terzo atollo pi\u00f9 grande, Onne, non \u00e8 abitato. \nTre imponenti formazioni rocciose caratteristiche sono il risultato di un tsunami del Cinquecento (1576). \nQuesta striscia di isole \u00e8 la propaggine settentrionale dell'arcipelago delle Gilbert, e la terza da nord a sud appartenente alla nazione di Kiribati (le pi\u00f9 a nord sono Teraina e Tabuaeran nelle Sporadi equatoriali). La parte pi\u00f9 a nord, che si chiama anch'essa Makin, ha una laguna praticamente circondata dalla terra grande 0.3\u00a0km\u00b2 e collegata al mare solo da un canale largo 15 metri (coperto da un ponte), Makin pu\u00f2 essere considerato un atollo degenerato. Kiebu, il secondo isolotto per dimensioni, ha una laguna chiusa ancora pi\u00f9 piccola a est, con un diametro medio di circa 80 metri e lontana 60 dal mare aperto.\nQuando i militari americani indicavano l'atollo vicino di Butaritari come \"Makin Atoll\", la striscia delle Makin era chiamata \"Makin Meang\" o \"Little Makin\" per poterla distinguere. Oggi invece il termine Butaritari \u00e8 entrato nel parlare comune.\nA volte la Isole Gilbert sono considerate la continuazione a sud delle Isole Marshall, che si trovano a nord-nordovest. L'atollo \u0145adikdik delle Marshall, che \u00e8 il pi\u00f9 vicino, si trova a 290\u00a0km da Makin.\nIl Makin Airport, subito a nordest della citt\u00e0 principale, tra il mare e la laguna, ha codice ICAO NGMN e codice IATA MTK.\nLe Makin hanno un totale di 6.7\u00a0km\u00b2 di superficie ed una popolazione di 2,385 abitanti (al 2005), divisi in 2 villaggi.\nClima.\nIl clima \u00e8 molto simile a quello dell'atollo vicino e pi\u00f9 grande, quello di Butaritari, e genera abbondanti piogge che originano la presenza di lussureggiante vegetazione. In genere in un anno si hanno 400\u00a0cm di pioggia, abbondanti se comparati ai 200 dell'Atollo Tarawa ed ai 100 nel sud di Kiribati. Le precipitazioni aumentano ancora pi\u00f9 durante El Ni\u00f1o.\nStoria.\nI vicini atolli di Butaritari e Makin furono \u201cscoperti\u201d da Pedro Fernandes de Queir\u00f3s nel 1606 che li battezz\u00f2 le isole del Buen Viaje (Buon Viaggio).\nSembra che gli Stati Uniti abbiano sfruttato il Guano Islands Act in loro possesso per reclamare il controllo delle isole poi diventate parte della colonia britannica delle Isole Gilbert ed Ellice.\nDurante la Seconda guerra mondiale fu occupata dai giapponesi il 10 dicembre 1941 e dal 20 novembre al 24 novembre 1943 sulle isole si \u00e8 combattuta la battaglia di Makin a seguito della quale l'isola fu riconquistata dagli americani.\nNella cultura di massa.\nLe Isole Makin sono l'ambientazione di parte del videogioco , nel primo livello monogiocatore \"Semper Fidelis\", ed in due mappe multiplayer: \"Makin\" e \"Makin Day\". Vi \u00e8 ambientata anche una campagna del gioco con il nome di \"Makin Atoll\"."}
{"id": "2412700", "revid": "54253", "url": "https://it.wikipedia.org/wiki?curid=2412700", "title": "Ipogeo di via Dino Compagni", "text": "L\u2019ipogeo di via Dino Compagni \u00e8 una catacomba di Roma, posta in via Dino Compagni, nelle vicinanze di via Latina, nel quartiere Appio-Latino. Il cimitero \u00e8 conosciuto anche col nome di catacomba della via Latina.\nStoria.\nQuest'ipogeo, di cui le fonti antiche tacciono totalmente, fu scoperto per caso agli inizi del 1956 durante gli scavi per le fondazioni di un nuovo palazzo. La sua scoperta fu tenuta nascosta fino alla fine dei lavori di costruzione del palazzo sovrastante e questo provoc\u00f2 danni alle pitture e alle strutture della catacomba, causati sia da improvvisati tombaroli che dalle gettate di cemento armato. Solo a novembre di quell'anno l'ingegnere Mario Santa Maria denunci\u00f2 il ritrovamento della catacomba alla Pontificia commissione di archeologia sacra. Fu incaricato padre Antonio Ferrua di visitare gli ambienti e si rese subito conto dell'eccezionalit\u00e0 della scoperta: la catacomba fu sterrata nei mesi successivi, ed i lavori si conclusero nel giugno del 1956.\nL'ipogeo, di diritto privato, fu scavato per ospitare le tombe di una o pi\u00f9 famiglie imparentate tra loro, i cui membri non erano ancora tutti passati alla fede cristiana: questo aspetto si evince dal fatto che la catacomba conserva molte pitture con soggetti pagani, e non solo cristiani. La catacomba ebbe una vita breve, circa cinquant'anni, dagli inizi del IV secolo fin verso il 350-360 d.C. Non si conosce il nome o i nomi delle famiglie l\u00ec sepolte.\nTopografia.\nLa catacomba si sviluppa con una struttura molto semplice, su un solo livello: due gallerie parallele tra loro, e distanti circa 18 metri, sono attraversate perpendicolarmente da un'altra galleria, che termina con una serie di cubicoli e cripte, che sono le pi\u00f9 interessanti dal punto di vista pittorico ed architettonico.\nL'antico ingresso \u00e8 oggi ostruito da una sovrastante e recente costruzione; si accede all'ipogeo da un tombino posto nel marciapiede in via Latina.\nDescrizione.\nLeonella De Santis riferisce l'affermazione, secondo la quale per molti studiosi dell'arte paleocristiana l'ipogeo di via Dino Compagni, per la ricchezza delle sue decorazioni, rappresenta una vera e propria \"pinacoteca del IV secolo\":\nCome detto, le pitture, che ricoprono nella loro totalit\u00e0 le pareti dell'ipogeo, ritraggono scene con temi pagani, che si alternano ad altre tratte dal repertorio cristiano, sia vetero che neotestamentario."}
{"id": "2412702", "revid": "287204", "url": "https://it.wikipedia.org/wiki?curid=2412702", "title": "Analisi del polline", "text": "Con analisi del polline s'intende l'analisi della distribuzione di granelli di polline di varie specie contenute nei depositi dello strato superficiale, specialmente sedimenti di torbiera e lago, dai quali pu\u00f2 essere dedotta una registrazione del clima del passato. Poich\u00e9 i sedimenti del lago si sono accumulati nel tempo, una carota prelevata nella fanghiglia mostrer\u00e0 che il fango pi\u00f9 profondo sar\u00e0 pi\u00f9 vecchio, mentre quello che si trova al di sopra sar\u00e0 pi\u00f9 nuovo. Separando i campioni delle carote, possiamo ottenere una registrazione di quanto la vegetazione intorno al sito sia cambiata.\nStoria.\nL'analisi del polline moderno risale a Lennart von Post quando egli present\u00f2 un documento riguardante i granelli di polline fossile nelle paludi svedesi per la Conferenza Scientifica Scandinava del 1916 ad Oslo. Il documento venne ripetuto nello stesso anno a Stoccolma, ma non fu pubblicato interamente fino al 1918. Gli antecedenti di questo lavoro possono essere rintracciati negli scritti di scienziati quali Fr\u00fch (1885), il quale enumer\u00f2 la maggior parte dei tre tipi di polline pi\u00f9 comuni, insieme con un considerevole numero di spore e granuli di polline erbaceo. In uno studio sui campioni prelevati dal fondo dei laghi svedesi fatto da Trybom (1888), il polline di Pinus (Pino) e Picea (abete rosso) venne trovato in tale profusione che egli li consider\u00f2 utili come \"fossili guida\". Lagerheim (in Witte 1905) e C.A.Weber (in H.A.Weber 1918) sembrano essere stati i primi a calcolare la frequenza della percentuale.\nL'analisi del polline venne perfezionata e sviluppata da Johannes Iversen e Knut F\u00e6gri nel loro adesso classico manuale sul soggetto.\nL'analisi del polline godette di un periodo popolare durante la seconda met\u00e0 del XX secolo come il metodo dominante per le investigazioni riguardo allo sviluppo di vegetazione e clima durante il periodo quaternario. Essa venne perfezionata per mezzo di uno strumento di ricerca raffinato, altamente versatile che fornisce in modo sorprendente dei ragguagli completi riguardo alle condizioni del recente passato."}
{"id": "2412704", "revid": "1097011", "url": "https://it.wikipedia.org/wiki?curid=2412704", "title": "Sistema dinamico lineare stazionario", "text": "In teoria dei sistemi, un sistema dinamico lineare stazionario, anche detto sistema lineare tempo-invariante o sistema LTI, \u00e8 un sistema dinamico lineare tempo-invariante, soggetto cio\u00e8 al principio di sovrapposizione degli effetti e tale che il suo comportamento sia costante nel tempo. Si tratta di un modello matematico che riveste particolare importanza in numerose applicazioni, in particolare in elettronica e nella teoria del controllo.\nDescrizione.\nUn sistema stazionario (o tempo invariante) \u00e8 un sistema i cui parametri non dipendono dal tempo. Il processo fisico di cui il sistema \u00e8 il modello matematico, pertanto, \u00e8 un sistema di equazioni differenziali, derivate rispetto al tempo, a coefficienti costanti:\ndove formula_2, formula_3, formula_4 e formula_5 sono vettori colonna. Il vettore formula_2 rappresenta le variabili di stato in funzione del tempo formula_7, che in generale non possono essere fissate n\u00e9 osservate direttamente, il vettore formula_8 rappresenta le variabili di stato all'istante iniziale formula_9, formula_4 sono gli ingressi, cio\u00e8 le variabili su cui si agisce per modificare l'andamento o traiettoria dello stato, e formula_5 sono le uscite, cio\u00e8 le variabili misurate da cui si deduce, a seconda delle caratteristiche di osservabilit\u00e0 del sistema, il valore o la stima dello stato. Ci possono essere particolari variabili di ingresso, dette disturbi o rumori, su cui non si pu\u00f2 agire in alcun modo. Il termine formula_12 \u00e8 inoltre la derivata in formula_7 di formula_2, e le funzioni formula_15 e formula_16 non dipendono direttamente da formula_7.\nUn sistema \u00e8 inoltre lineare quando dipende linearmente dalle variabili di stato e dalle variabili di ingresso:\ndove formula_19, formula_20, formula_21 e formula_22 sono matrici di dimensioni opportune che premoltiplicano formula_2 e formula_4. In generale esse possono variare nel tempo, ma non nel caso di un sistema stazionario:\nTra le caratteristiche dei sistemi LTI pi\u00f9 studiate vi sono la stabilit\u00e0, le propriet\u00e0 di raggiungibilit\u00e0 e di osservabilit\u00e0: se sono verificate allora per il sistema di controllo (cio\u00e8 il sistema ottenuto retroazionando il sistema dinamico LTI con un controllore LTI) esiste sempre un controllore che rende il sistema di controllo asintoticamente stabile. \nLa risposta in frequenza dei sistemi LTI pu\u00f2 essere studiata a partire dalle caratteristiche della funzione di trasferimento, una funzione complessa della quale il comportamento dei poli \u00e8 sintomatico della stabilit\u00e0 del sistema che descrive.\nUn sistema lineare stazionario \u00e8 particolarmente importante perch\u00e9, oltre ad offrire innumerevoli risultati pratici e teorici, si usa spesso per linearizzare anche sistemi non lineari o non stazionari in modo da facilitare il calcolo e le applicazioni. Nel caso di variabili continue i sistemi lineari e stazionari sono descritti da equazioni algebriche nel dominio del tempo se statici, altrimenti si hanno equazioni differenziali ordinarie se dinamici. Inoltre, i sistemi lineari e stazionari possono essere studiati anche nel dominio della frequenza.\nNel caso generale e con la sola dipendenza da una variabile temporale, sia formula_26 una qualsiasi sollecitazione di ingresso. Sia formula_27 un operatore che riassume tutte le operazioni che il sistema pu\u00f2 compiere sulla sollecitazione di ingresso formula_26. Allora la relazione che lega ingresso e uscita di un sistema \u00e8 in generale:\nI sistemi lineari sono soggetti al principio di sovrapposizione, ovvero un sistema \u00e8 lineare se valgono le seguenti propriet\u00e0:\ndove formula_31 \u00e8 un numero arbitrario. I sistemi tempo invarianti, anche detti \"stazionari\" o \"statici\", sono inoltre quei sistemi per i quali la risposta dipende solo dai valori istantanei dell'ingresso:\nanche nel caso in cui i parametri del sistema sono indipendenti dal tempo.\nEsistono anche sistemi statici in elettronica digitale e sono chiamati combinatori. In contrapposizione esistono sistemi dinamici lineari nei quali l'uscita \u00e8 dipendente sia dai valori istantanei dell'ingresso che dalla storia passata del segnale in ingresso. Allo stesso modo in elettronica digitale esistono sistemi dinamici che sono chiamati sequenziali. In elettronica, tra i sistemi lineari sono notevolmente importanti elementi circuitali quali resistori, condensatori, induttori, mentre tra i sistemi non lineari vi sono il diodo e i transistor.\nSistemi a tempo continuo.\nL'uscita formula_33 di un sistema dinamico lineare tempo-invariante a tempo continuo soggetto a un segnale in ingresso formula_2 \u00e8 descritta dalla convoluzione:\ndove formula_36 \u00e8 la risposta del sistema all'impulso, ovvero quando l'ingresso formula_37 \u00e8 una funzione a delta di Dirac. L'uscita formula_38 \u00e8 quindi proporzionale alla media dell'ingresso formula_39 pesata dalla funzione formula_40, traslata di un tempo formula_7.\nSe la funzione formula_42 \u00e8 nulla quando formula_43 allora formula_33 dipende soltanto dai valori assunti da formula_39 precedentemente al tempo formula_7, ed il sistema \u00e8 detto \"causale\".\nPer mostrare come la risposta all'impulso determini completamente il comportamento del sistema LTI, sia formula_47 l'azione del sistema al tempo formula_7. Per l'invarianza temporale si ha:\nda cui:\nin modo che si ottiene:\nFunzione di trasferimento.\nUn'autofunzione formula_15 di un operatore lineare formula_53 \u00e8 una funzione che viene trasformata dall'operatore nella stessa funzione moltiplicata per un numero formula_54, detto autovalore:\nPer un sistema LTI a tempo continuo le autofunzioni sono le funzioni esponenziali formula_56, con formula_57 e formula_58 in formula_59. Infatti, sia formula_60 l'ingresso e formula_36 la risposta del sistema alla delta di Dirac. L'uscita \u00e8 data da:\nLa trasformata di Laplace:\n\u00e8 la funzione di trasferimento del sistema, che permette cos\u00ec di ottenere gli autovalori a partire dalla risposta all'impulso di Dirac. Per ogni formula_57 e formula_58 in formula_59 l'uscita \u00e8 dunque il prodotto dell'ingresso formula_67 per una costante dipendente solo dal parametro formula_58, autovalore del sistema LTI relativo all'autovettore formula_67 (elemento di uno spazio vettoriale funzionale). Di particolare interesse \u00e8 il caso in cui l'ingresso \u00e8 un esponenziale complesso formula_70, con formula_71 e formula_72. La funzione di trasferimento \u00e8 data in tal caso dalla trasformata di Fourier:\nMentre la trasformata di Laplace \u00e8 utilizzata per segnali che sono nulli prima di un certo tempo formula_9, solitamente lo zero, la trasformata di Fourier consente di trattare funzioni di durata infinita, con la richiesta (a differenza della trasformata di Laplace in sistemi stabili) di essere a quadrato sommabili.\nGrazie alle propriet\u00e0 della convoluzione, nel dominio della trasformata l'integrale si riduce ad una moltiplicazione:\nTale fatto consente di trasformare le equazioni differenziali ed integrali che solitamente governano i sistemi dinamici LTI in equazioni algebriche.\nRisposta nel dominio della frequenza.\nI sistemi lineari e stazionari possono essere studiati nel dominio della frequenza analizzandone la risposta a ingressi sinusoidali puri, la cui frequenza non viene cambiata in seguito alla trasformazione lineare compiuta dal sistema (ad esempio, la derivazione o l'integrazione del segnale). Questo permette di rappresentare un segnale periodico come combinazione lineare di segnali sinusoidali tramite la serie di Fourier. Nel caso di funzioni non periodiche si utilizzano la trasformata di Fourier o la trasformata di Laplace.\nLo studio dei sistemi lineari e stazionari nel dominio della frequenza passa attraverso i metodi simbolico e/o il metodo operatoriale, utili anche per studiare sistemi in cascata. Lo scopo \u00e8 determinare una funzione di trasferimento che determina completamente la risposta del sistema.\nIl legame tra la risposta nel dominio del tempo e la risposta nel dominio della frequenza \u00e8 di importanza notevole. Tali relazioni si ricavano esattamente solo in casi semplici, e sono in particolare i legami tra gli ingressi impulsivi o unitari e le varie frequenza di taglio o di risonanza, e i valori dell'ampiezza e fase in termini di frequenza. Ancora pi\u00f9 in particolare, ci sono connessioni semplici tra i tempi di salita dei segnali, la banda passante e la fase di un sistema. Nel caso di sistemi del primo ordine sono connessioni esatte, nel caso di sistemi del secondo ordine o superiori al secondo sono utili per un'approssimazione.\nSistemi a tempo discreto.\nUn sistema a tempo discreto trasforma la successione in ingresso formula_76 in un'altra successione formula_77, data dalla convoluzione discreta con la risposta formula_16 alla delta di Kronecker:\nGli elementi di formula_77 possono dipendere da ogni elemento di formula_76. Solitamente formula_82 dipende maggiormente dagli elementi in prossimit\u00e0 del tempo formula_83.\nLa maggior parte dei segnali a tempo discreto sono ottenuti da un segnale a tempo continuo considerandone il valore assunto in precisi istanti di tempo, solitamente separati da un intervallo temporale fisso formula_84. La procedura che permette di ottenere un segnale discreto a partire da uno continuo \u00e8 detta \"campionamento\", ed \u00e8 alla base della conversione analogico-digitale (ADC). Essa trasforma una funzione continua formula_2 nel segnale discreto:\ncon formula_87 la frequenza di campionamento. Il teorema del campionamento pone un limite alla massima frequenza del segnale continuo, che non pu\u00f2 essere superiore ad formula_88 se si vuole evitare perdita di informazione (fenomeno di aliasing).\nCome nel caso di sistemi a tempo continuo, se formula_89 \u00e8 l'operatore di trasformazione al tempo formula_83:\nla successione:\ncaratterizza completamente il sistema. Per mostrare questo, considerando l'invarianza temporale:\ne dato che vale l'identit\u00e0:\nsi ha:\nL'operatore formula_89 restituisce un'uscita proporzionale alla media pesata di formula_97 con funzione peso data da formula_98. Se formula_99 per valori di formula_100 negativi il sistema \u00e8 causale.\nFunzione di trasferimento.\nGli esponenziali del tipo formula_101, con formula_102, sono autofunzioni di un operatore lineare tempo-invariante. Infatti, detto formula_103 il periodo di campionamento e formula_104, con formula_105 e formula_58 in formula_107, si supponga formula_108 l'ingresso del sistema. Se formula_109 \u00e8 la risposta impulsiva, si ha:\nLa funzione:\ndipende solo dal parametro formula_105 ed \u00e8 l'autovalore associato all'autovettore (autofunzione) formula_113 del sistema LTI.\nLa trasformata zeta:\n\u00e8 la funzione di trasferimento del sistema. Di particolare interesse \u00e8 il caso in cui le autofunzioni siano sinusoidi pure formula_115, con formula_71, che possono essere scritte come formula_113, dove formula_118. Per funzioni di questo tipo la funzione di trasferimento \u00e8 data dalla trasformata di Fourier a tempo discreto:\nGrazie alle propriet\u00e0 della convoluzione, nel dominio della trasformata si ottiene una moltiplicazione:\nche analogamente al caso continuo risulta di notevole utilit\u00e0 nell'analisi dei sistemi LTI.\nDescrizione matriciale.\nUn sistema LTI \u00e8 descritto da un'equazione del tipo:\nin cui formula_19, formula_20, formula_21 e formula_22 non sono funzione del tempo, formula_126, formula_127 e formula_128; inoltre la matrice formula_19 ha dimensione formula_130, formula_20 ha dimensione formula_132, formula_21 ha dimensione formula_134 e formula_22 ha dimensione formula_136.\nSoluzione dell'equazione matriciale.\nVolendo risolvere la precedente equazione bisogna distinguere i seguenti casi:\nSi consideri la trasformazione di coordinate:\ncon formula_141 matrice di dimensione formula_130, le cui colonne sono gli autovettori di formula_19 linearmente indipendenti che generano ciascun autospazio relativo ad ogni autovalore, e formula_144 vettore di dimensione formula_83. Si ha che formula_146, dove formula_147 \u00e8 la matrice inversa di formula_141, mentre:\nDalla teoria della diagonalizzazione delle matrici si ha che formula_150, dove formula_151 \u00e8 la matrice diagonale in cui sulla diagonale principale vi sono gli autovalori di formula_19 ripetuti, eventualmente ciascuno con la propria molteplicit\u00e0. Pertanto si ottiene la seguente equazione differenziale matriciale:\nIn particolare, se gli autovalori di formula_19 sono reali e distinti sulla matrice diagonale formula_151 vi saranno gli formula_83 autovalori distinti di formula_19.\nMoltiplicando ambo i membri dell'equazione per la matrice esponenziale formula_158, che sulla diagonale principale possiede gli esponenziali formula_159 (con formula_160 gli autovalori di formula_19), si ha la seguente equazione differenziale:\nIntegrando si ricava, scegliendo come primitive quelle che si annullano in formula_163 e moltiplicando l'equazione per formula_164:\nQuindi si ha:\nda cui si ricava il vettore formula_167. Pertanto la soluzione dell'equazione differenziale matriciale \u00e8:\nEssendo formula_169 costante rispetto a formula_170, si ottiene:\nSi nota che la risposta libera nello stato, ottenuta ponendo formula_172, \u00e8:\ncio\u00e8 basta moltiplicare la matrice formula_141 degli autovettori di formula_19, la matrice esponenziale formula_176, l'inversa di formula_141 ed il vettore di stato formula_178.\nLa \"risposta forzata nello stato\" \u00e8 invece ottenuta ponendo formula_179, cio\u00e8:\nInoltre, la \"risposta libera nell'uscita\" per formula_172 \u00e8:\nmentre la \"risposta forzata nell'uscita\" per formula_179 \u00e8:\nVolendo analizzare il caso in cui formula_19 ammette autovalori complessi coniugati, si supponga che essa sia una matrice di dimensione 2 e siano formula_186 e formula_187 i due autovalori complessi coniugati di formula_19. Siano inoltre formula_189 e formula_190 i due autovettori complessi coniugati corrispondenti. Applicando la definizione di autovalore e di autovettore si ha la seguente equazione algebrica:\ndove formula_192 \u00e8 la matrice identica di dimensione 2. Si possono separare parte reale e parte immaginaria nella forma:\nAffinch\u00e9 l'equazione sia vera \u00e8 necessario che parte reale e parte immaginaria si annullino entrambe, pertanto si ha il sistema:\nche pu\u00f2 essere posto nella forma:\nSe si pone formula_196 uguale alla matrice le cui colonne sono la parte reale e immaginaria dei due autovettori complessi coniugati si ha che:\nRagionando come nel caso degli autovalori reali e distinti si ottiene:\ne quindi in tal caso la soluzione dell'equazione differenziale matriciale \u00e8:\nSviluppando in serie di Taylor la matrice esponenziale:\nper l'identit\u00e0 di Eulero si ha che:\nPer cui, sostituendo si ha:\nSi supponga che la matrice formula_19 di ordine n ammetta formula_100 autovalori reali distinti formula_205 a cui corrispondono formula_100 autovettori distinti formula_207 Allora si hanno le seguenti equazioni:\nSupponendo inoltre che formula_19 ammetta formula_210 coppie di autovalori complessi coniugati la cui p-esima coppia \u00e8 formula_211 e formula_212, a cui corrisponde la coppia di autovettori complessi coniugati formula_213 e formula_214, allora per quanto visto nel caso precedente si ha per la formula_210-esima coppia:\nPosto formula_196 uguale alla matrice le cui colonne sono i formula_100 autovettori corrispondenti agli autovalori reali e le parti reali e immaginarie delle formula_210 coppie di autovettori complessi coniugati, cio\u00e8:\nallora dalle precedenti equazioni si ha la matrice diagonale a blocchi:\npertanto:\nPropriet\u00e0 dei sistemi LTI.\nLo stato formula_2 di un sistema LTI pu\u00f2 essere esplicitato in funzione dell'ingresso formula_4 applicando la trasformata di Laplace all'equazione differenziale che lo definisce:\nDa cui, trasformando e ipotizzando che formula_226, si ha:\nda cui:\ne quindi:\nessendo formula_230 e formula_231 le trasformate di formula_2 e formula_4, formula_234 la matrice unit\u00e0 di dimensione formula_130, e formula_236 la matrice inversa di formula_237. Lo stato pu\u00f2 essere ricavato antitrasformando:\nPoich\u00e9 l'uscita del sistema \u00e8 data da formula_239, trasformando si ha:\ncio\u00e8:\nLa matrice formula_242 \u00e8 la matrice di trasferimento o funzione di trasferimento del sistema.\nEsempio.\nNel caso del circuito elettrico lineare mostrato in figura il vettore di stato formula_2 \u00e8 costituito dalla corrente formula_244 che passa attraverso l'induttore di induttanza formula_245 e dalla tensione formula_246 ai capi del condensatore di capacit\u00e0 formula_247, dove l'ingresso formula_4 \u00e8 la tensione del generatore mentre il vettore delle uscite formula_5 \u00e8 dato, ad esempio, dalle correnti che passano attraverso il resistore di resistenza formula_250 e resistore di resistenza formula_251. Applicando le equazioni costitutive dei bipoli nonch\u00e9 le equazioni topologiche o leggi di Kirchhoff si ha:\nPertanto, sostituendo l'ultima relazione nelle precedenti e ponendo:\nin tal caso si ha che:\nSi supponga per esempio di voler determinare l'andamento della seconda variabile di stato a partire da un dato istante formula_9, ipotizzando che il valore iniziale della stessa fosse nullo e l'andamento dell'ingresso coincida con un impulso di Dirac centrato in formula_9. Nel dominio di Laplace l'ingresso ha dunque valore identicamente unitario, quindi avremo:\nPertanto:\nAntitrasformando per passare al dominio del tempo:\nDove:\nDalla terza equazione topologico-costitutiva del modello matematico del sistema si ricava anche la prima variabile di stato:\nStabilit\u00e0.\nDi un sistema LTI possono essere studiati diversi tipi di stabilit\u00e0, come la stabilit\u00e0 interna o quella esterna. Facendo riferimento ai sistemi causali, ovvero nei sistemi in cui le uscite non dipendono dai valori futuri degli ingressi, la funzione di trasferimento ha un polinomio a denominatore di grado non inferiore al grado del polinomio a numeratore. Se gli zeri dei denominatori, che sono i poli della funzione di trasferimento, appartengono al semipiano a parte reale positiva del piano complesso, il sistema \u00e8 \"instabile\" e la risposta all'impulso tende ad un valore infinito al crescere del tempo. \nSe invece i poli della funzione di trasferimento appartengono al semipiano a parte reale negativa del piano complesso, il sistema \u00e8 \"asintoticamente stabile\" e la risposta impulsiva tende asintoticamente a zero al crescere del tempo. Se, infine, i poli della funzione di trasferimento appartengono alla retta verticale a parte reale nulla del piano complesso ed hanno molteplicit\u00e0 singola, il sistema \u00e8 \"semplicemente stabile\" e la risposta all'impulso \u00e8 maggiorata in valore assoluto da un certo valore al crescere del tempo.\nPer determinare come variano le posizioni dei poli e degli zeri al variare di particolari parametri, che generalmente rappresentano i guadagni ed altre caratteristiche associate al compensatore dinamico che si vuole progettare per stabilizzare il sistema, si usano particolari grafici, quali ad esempio il diagramma di Bode, il diagramma di Nyquist e il luogo delle radici.\nRaggiungibilit\u00e0.\nUn sistema lineare tempo invariante \u00e8 \"raggiungibile\" se per ogni stato iniziale formula_8 lo stato generico formula_39 \u00e8 raggiungibile, cio\u00e8 se per ogni stato iniziale formula_8 esiste un ingresso formula_4 che permette al sistema di raggiungere lo stato generico formula_39.\nIl criterio di Kalman stabilisce che un sistema LTI di dimensione formula_83 \u00e8 \"completamente raggiungibile\" se e solo se:\ndove formula_275 indica il rango di formula_276, che se \u00e8 pari a formula_83 rende il determinante diverso da zero. Qualora risulti che formula_278 allora vi sono autovalori raggiungibili, quindi modificabili (in numero pari a formula_279) e autovalori non raggiungibili, detti \"autovalori fissi\" (in numero pari a formula_210). Il sistema si dice in tal caso non completamente raggiungibile.\nAd esempio, in un sistema con un ingresso (formula_281) ed una variabile di stato (formula_282) le matrici formula_19 e formula_20 si riducono a scalari e l'equazione di stato relativa \u00e8:\navendo indicato con formula_286 la derivata prima di formula_2 rispetto al tempo. Anche la matrice di raggiungibilit\u00e0 (o \"matrice di Kalman\") \u00e8 uno scalare formula_288: se formula_289 il sistema \u00e8 completamente raggiungibile poich\u00e9 formula_290, mentre se \u00e8 nullo il sistema non \u00e8 completamente raggiungibile e l'equazione di stato diventa:\nUn'equazione differenziale di questo tipo \u00e8 un sistema autonomo.\nUn sistema lineare tempo invariante \u00e8 quindi raggiungibile quando tutti i suoi stati sono raggiungibili, ovvero quando la matrice di raggiungibilit\u00e0 ha rango massimo. Un modo per stabilirlo \u00e8 il test di Popov-Belevitch-Hautus, anche detto \"PBH test\" di raggiungibilit\u00e0, il quale stabilisce che il rango della matrice ottenuta affiancando la matrice degli ingressi sullo stato formula_20 alla matrice formula_293, a cui \u00e8 sottratta la matrice della dinamica del sistema lineare formula_19, deve essere pari al numero totale degli stati formula_83 al variare di formula_58:\nEsso deriva dalla trasformata di Laplace dell'equazione:\ncio\u00e8:\nda cui, essendo sempre possibile moltiplicare uno scalare per la matrice identit\u00e0:\nessendo formula_230 e formula_231 le trasformate di formula_2 e formula_4. Lo stato del sistema, nel dominio di Laplace, \u00e8 quindi definito come:\nStabilizzabilit\u00e0.\nUn sistema lineare tempo invariante \u00e8 \"stabilizzabile\" se esiste una matrice di retroazione dallo stato che rende asintoticamente stabile il sistema complessivo. Questo \u00e8 possibile se e solo se:\nGli autovalori si dicono \"asintoticamente stabili\" se hanno parte reale negativa (nei sistemi a tempo continuo) o se hanno modulo minore di 1 (nei sistemi a tempo discreto). In particolare, la completa raggiungibilit\u00e0 di un sistema garantisce la stabilizzabilit\u00e0 in quanto il sottosistema non raggiungibile non esiste e quindi con la retroazione dallo stato \u00e8 possibile allocare arbitrariamente gli autovalori della matrice formula_19.\nOsservabilit\u00e0 e rilevabilit\u00e0.\nUn sistema si dice \"completamente osservabile\" se e solo se ogni stato non nullo genera un'uscita libera non identicamente nulla, ovvero quando la matrice di osservabilit\u00e0 ha rango massimo, ed in tal caso \u00e8 verificato il PBH test di osservabilit\u00e0. L'uscita di un sistema \u00e8 somma del contributo dell'evoluzione libera, dipendente dallo stato iniziale, ed evoluzione forzata, dipendente unicamente dall'ingresso.\nUn sistema LTI di dimensione formula_83 \u00e8 completamente osservabile se e solo se:\noppure se \u00e8 soddisfatto il PBH test di osservabilit\u00e0:\nSe i test di osservabilit\u00e0 di cui sopra falliscono, non necessariamente non si pu\u00f2 osservare il sistema. Con riferimento alla decomposizione di Kalman rispetto alla osservabilit\u00e0, se gli autovalori della parte inosservabile formula_310 si trovano gi\u00e0 in una parte del piano complesso delimitata da un'ascissa passante per formula_311, detto formula_312, allora il sistema \u00e8 detto \"formula_312 rilevabile\".\nRisposta al gradino di Heaviside.\nSe formula_314 \u00e8 il gradino di Heaviside unitario di ingresso e formula_315 \u00e8 l'insieme delle operazioni che il sistema effettua su tale ingresso, si definisce la \"risposta unitaria\":\nRicordando che la funzione delta di Dirac \u00e8 la derivata del gradino di heaviside:\ne che quindi la risposta impulsiva \u00e8 legata alla risposta unitaria da:\nla risposta unitaria \u00e8 data dall'integrale:\nNella rappresentazione dinamica dei segnali ogni segnale deterministico pu\u00f2 essere rappresentato mediante gradini di Heaviside:\nallora la risposta ad un tale segnale rappresentato secondo la funzione di Heaviside \u00e8:\nDopo aver ottenuto la funzione di trasferimento del sistema tramite l'applicazione della trasformata di Laplace, applicare un ingresso a gradino corrisponde a moltiplicare la F. di T. per formula_322"}
{"id": "2412705", "revid": "671029", "url": "https://it.wikipedia.org/wiki?curid=2412705", "title": "Orazio Bacci", "text": "Biografia.\nNacque a Castelfiorentino, studi\u00f2 a Firenze e si laure\u00f2 nell'Istituto di studi superiori. Ebbe per maestri Adolfo Bartoli e Alessandro D'Ancona e affianc\u00f2 a lungo quest'ultimo come collaboratore negli anni successivi alla laurea.\nInsegn\u00f2 Letteratura italiana nei regi licei della Toscana: a Prato (nell'anno scolastico 1891-1892), Siena (negli anni scolastici 1891-1892 e 1892-1893) e Firenze (al liceo Galileo Galilei negli anni scolastici 1894-1895 e 1895-1896 e al liceo Michelangiolo nell'anno 1896-1897). Dall'anno 1897-1898 in poi, insegn\u00f2 al \"Regio Istituto superiore di magistero femminile a\" Firenze.\nCome seguace della scuola storica fu allievo ed amico di molti suoi rappresentanti come Isidoro Del Lungo di cui spos\u00f2 la figlia, Romilda Del Lungo, il 22 aprile del 1895. \nBacci condusse una vita tra insegnamento e studi sino al 1910, anno in cui ebbe il suo primo incarico pubblico come rappresentante del mandamento di Castelfiorentino nella provincia di Firenze. Nel 1913 ricevette uno tra i riconoscimenti da lui pi\u00f9 ambiti: il primo di giugno di quell'anno, infatti, fu eletto alla unanimit\u00e0 socio della Accademia della Crusca. Fu poi sindaco di Firenze dal 1915 al 1917 durante la guerra.\nMor\u00ec mentre era sindaco di Firenze, nel corso di un viaggio d'ufficio a Roma. Aveva 53 anni. Fu seppellito a cura del Comune di Firenze nel cimitero delle Porte Sante presso la Basilica di San Miniato al Monte.\nLe opere.\nPrima del 1896 la sua attivit\u00e0 fu rivolta soprattutto alla critica letteraria, centrata in particolar modo sull'aspetto regionale, con saggi di vario genere come quello sulle prediche di San Bernardino da Siena e quello sulla prosa di Benvenuto Cellini che lo condussero all'insegnamento universitario. \nLa sua opera pi\u00f9 nota e diffusa, scritta in collaborazione con Alessandro D'Ancona, \u00e8 il \"Manuale della letteratura italiana\", comparso a Firenze nel 1892 e pi\u00f9 volte riveduto e ristampato anche dopo la seconda edizione in sei volumi (1901-1904), mentre \"La critica letteraria\" (dall'antichit\u00e0 classica al Cinquecento) pubblicata nella collana Vallardiana \"Storia dei generi letterarari\" \u00e8 l'opera pi\u00f9 matura per impegno e organicit\u00e0.\nDa non dimenticare lo studio di Dante e, in particolare, le sue \"lecturae Dantis\" in Orsanmichele a Firenze di alcuni canti dell'Inferno e del VI canto del Paradiso. \nNon disdegn\u00f2 inoltre la scrittura diaristica e bozzettistica della quale \u00e8 un esempio \"La lampada della vita\", pubblicata postuma nel 1920 a Firenze da Bemporad.\nLe riviste.\nFormatosi alla scuola storica, si caratterizz\u00f2, fin dal primo suo lavoro, per ricerche storico-erudite nell'ambito della storia e della cultura locale della Valdelsa, talora anche folcloristica. \nFu cofondatore, nel 1892, della Societ\u00e0 Storica della Valdelsa, la pi\u00f9 antica tra le Societ\u00e0 storiche della Toscana, fondata a Castelfiorentino da un gruppo di personalit\u00e0 di questa cittadina. Il compito della societ\u00e0 era, ed \u00e8 tuttora; \u00abstudiare la storia di questa regione e delle varie Terre in essa comprese\u00bb. \nNel 1893 venne nominato Direttore del neonato periodico \u00abMiscellanea Storica della Valdelsa\u00bb. Bacci cos\u00ec presentava, nel primo numero, la nuova rivista: \u00ab[...] raccoglier\u00e0 e ordiner\u00e0 la storia civile, letteraria, artistica, religiosa, del costume, della cultura, in genere, nella nostra regione, con particolare riguardo all'archeologia, topografia e toponomastica medievale [...]\u00bb. \nL'appartenenza alla Scuola storica e la parentela con Isidoro Del Lungo, noto commentatore di Dante, gli consentirono di disporre, per la nuova rivista, di collaboratori noti a livello nazionale, come Michele Barbi, lo stesso Isidoro Del Lungo, Pio Rajna, e l'inglese Paget Toynbee. \nIl 1917, anno della sua precoce morte, segn\u00f2 anche una svolta nella storia e nella fortuna della \u00abMiscellanea\u00bb.\nBacci collabor\u00f2, inoltre, a riviste quali la \u00abNuova Antologia\u00bb, il \u00abGiornale storico della letteratura italiana\u00bb."}
{"id": "2412708", "revid": "599013", "url": "https://it.wikipedia.org/wiki?curid=2412708", "title": "Johan de Kock", "text": ""}
{"id": "2412710", "revid": "1632387", "url": "https://it.wikipedia.org/wiki?curid=2412710", "title": "Catacombe di Commodilla", "text": "Le catacombe di Commodilla sono delle catacombe di Roma, poste in via delle Sette Chiese, non molto lontano dalla via Ostiense, nel quartiere Ostiense.\nToponimo.\nIl nome, come per la maggior parte delle catacombe romane, trae origine dalla fondatrice o dalla donatrice del terreno su cui sorse il complesso cimiteriale ipogeo, il quale era conosciuto anche col nome dei due principali martiri ivi sepolti, Felice e Adautto.\nTopografia.\nIl cimitero sotterraneo si sviluppa su tre livelli. Il livello pi\u00f9 antico e pi\u00f9 interessante dal punto di vista archeologico \u00e8 quello mediano, ricavato in un'antica cava di pozzolana, riutilizzata a scopi funerari: \u00e8 in questo livello che si trovano le sepolture dei martiri, in una piccola basilica ipogea, ed \u00e8 da questo livello che si \u00e8 sviluppato il resto delle catacombe.\nNel sopraterra non esistono monumenti, o resti di essi, in qualche modo connessi con le catacombe.\nStoria.\nL'analisi dei manufatti scoperti nell'ipogeo portano a datare le catacombe dopo la met\u00e0 del IV secolo, mentre altre caratteristiche la fanno risalire agli inizi del IV secolo; inoltre la stessa \"passio\" data il martirio di Felice ed Adautto negli ultimi anni di vita dell'imperatore Diocleziano (284-305): ci\u00f2 lascia supporre che la cava di pozzolana fosse utilizzata in parte come luogo di sepoltura gi\u00e0 prima della sua chiusura e della sua trasformazione in cimitero (cio\u00e8 nella seconda met\u00e0 del IV secolo). Le catacombe furono utilizzate per le sepolture non oltre la fine del IV secolo. Nel V e nel VI secolo vengono utilizzate solo a scopo devozionale.\nIn seguito, come accadde per gli altri cimiteri sotterranei cristiani, essa fu trasformata in un luogo di culto martiriale: lavori di restauro alla basilica ipogea furono eseguiti da diversi papi fino al IX secolo, segno che ancora a quell'epoca le catacombe erano luogo di pellegrinaggio di devoti cristiani. Vi sono state rinvenute anche monete con l'effigie di papa Gregorio IV (827-844): papa Leone IV (847-855) infine don\u00f2 le reliquie dei martiri Felice ed Adautto alla moglie dell'imperatore Lotario. In seguito le catacombe vennero abbandonate e caddero nell'oblio.\nFu scoperta nel 1595 dall'archeologo Antonio Bosio, ma il primo ad identificarla come quella di Commodilla fu, nell'Ottocento, Giovanni Battista de Rossi. Campagne di restauro furono eseguite all'inizio del XX secolo e portarono allo scavo completo del secondo livello cimiteriale (l'antica cava di pozzolana).\nI martiri di Commodilla.\nCome tutte le catacombe romane, anche in quella di Commodilla si ricordano diversi martiri. In primo luogo Felice ed Adautto: il carme redatto da papa Damaso, andato perduto ma di cui si conserva una copia in una raccolta di iscrizioni altomedievali, ci informa che questi due martiri erano fratelli ed entrambi presbiteri. La \"passio\" leggendaria del VII secolo narra che, durante il martirio di Felice, condannato a morte nei primi anni del IV secolo, uno sconosciuto usc\u00ec dalla folla e, confessando di essere cristiano, chiese di morire con Felice: di lui non si conosceva il nome, per cui pass\u00f2 alla storia col nome di \"l'aggiunto\" (\"adauctus\" in latino). Di questi due santi \u00e8 stata trovata, nelle catacombe, il luogo della deposizione.\nNelle catacombe di Commodilla, secondo la tradizione, si venerano altri quattro santi:\nDescrizione.\nUna particolarit\u00e0 delle catacombe di Commodilla, che le distingue dalle altre catacombe romane, \u00e8 la presenza di sepolture dette \"a pozzo\": si tratta di fosse profonde, ove si contano fino a 20 loculi disposti nelle pareti e sovrapposti l'uno all'altro. Una simile disposizione \u00e8 riscontrabile solo nelle vicine catacombe di santa Tecla. Inoltre, rispetto ad altri cimiteri ipogei, Commodilla si caratterizza per una estrema povert\u00e0 architettonica, epigrafica e iconografica: sono rari, per esempio, cubicoli ed arcosoli, e spesso le iscrizioni marmoree contengono errori di ortografia.\nDi una certa rilevanza artistica, \u00e8 la piccola basilica sotterranea dedica ai santi Felice e Adautto; essa fu ricavata, durante il pontificato di Giovanni I (523-526), adattando parte dell'antica cava di pozzolana (al secondo livello), che fu chiusa ed allargata per le esigenze di culto. In questa basilica ipogea gli archeologici hanno identificato il luogo di sepoltura dei due santi in due loculi sovrapposti, che sottostanno ad un affresco che li raffigura.\nNella basilica inoltre si possono ammirare:\nDi notevole pregio artistico e di alto valore simbolico \u00e8 il cosiddetto \"cubicolo di Leone\", ufficiale romano prefetto dell'annona (seconda met\u00e0 del IV secolo), che commission\u00f2 la cripta per s\u00e9 e la sua famiglia: essa \u00e8 completamente dipinta con scene bibliche. Il cubicolo di Leone \u00e8 al centro della regione delle catacombe, che porta lo stesso nome, scoperta nel 1953.\nL'iscrizione graffita.\nNella catacomba \u00e8 presente un'iscrizione graffita in lingua volgare, la cui datazione \u00e8 dubbia (tra il VI-VII secolo e la met\u00e0 del IX). \u00c8 la pi\u00f9 antica attestazione di uno scritto in volgare e si trova in una cripta dedicata al culto dei santi Felice e Adautto.\nQuesta iscrizione ricordava al celebrante di non recitare a voce alta quelle preghiere della messa, dette secrete, i cosiddetti \"mysteria\" secondo la formula greco-latina, che secondo la liturgia devono essere pronunciate a bassa voce in quanto parole sacre dirette esclusivamente a Dio e non all'assemblea.\nDal punto di vista linguistico si nota l'uso della forma dell'imperativo negativo \"non dicere\" che deriva dal classico \"noli dicere\" (l'alternativa \u00e8 \"ne dicas\" o \"ne dixeris\", con il congiuntivo esortativo), mentre \"dicere\" si \u00e8 conservato anche come forma volgare per tutto il Medioevo.\nIl pronome \"ille\" assume qui valore di articolo femminile plurale, mentre \"secrita\" deriva dal classico neutro plurale \"secreta\"; \"a bboce\", dal latino \"ad vocem\", presenta la caduta delle consonanti finali, un raddoppiamento fonosintattico e un betacismo, cio\u00e8 la trasformazione della \"v\" in \"b\"."}
{"id": "2412712", "revid": "154893", "url": "https://it.wikipedia.org/wiki?curid=2412712", "title": "Gradi Kelvin", "text": ""}
{"id": "2412715", "revid": "163662", "url": "https://it.wikipedia.org/wiki?curid=2412715", "title": "Henrik Ibsen", "text": "\u00c8 considerato il \"padre della drammaturgia moderna\", per aver portato nel teatro la dimensione pi\u00f9 intima della borghesia ottocentesca, mettendone a nudo le contraddizioni.\nBiografia.\nL'infanzia e l'adolescenza.\nHenrik Johan Ibsen nacque a Skien, cittadina della Norvegia sudorientale, nel 1828, da una famiglia di discendenza danese e tedesca. Il padre, Knud Plesner Ibsen, era un ricco armatore, e la madre, Marichen Cornelia Martine Altenburg, era figlia di uno degli uomini pi\u00f9 facoltosi di Skien, proprietario, tra le altre cose, di una grande casa in citt\u00e0, di una distilleria a Lundetangen e di una fattoria in campagna. Le sue due navi erano impegnate nel commercio di legname. I suoi beni passarono alla vedova e quindi a Marichen, quando quest'ultima spos\u00f2 Knud, il 1\u00ba dicembre 1825. Con il matrimonio, come volevano le leggi vigenti, tutto divenne propriet\u00e0 del marito.\nHenrik era il figlio cadetto, anche se il primogenito Johan, di due anni pi\u00f9 grande, mor\u00ec il 14 aprile 1828. Gli Ibsen ebbero altri quattro figli: nel 1830 nacque Johan Andreas, nel 1832 l'unica femmina Hedvig Kathrine, nel 1834 Nicolai Alexander e nel 1835 Ole Paus. Nonostante il padre avesse rapidamente fatto fortuna con il suo multiforme commercio, tanto da figurare, nel 1833, come sedicesimo contribuente di Skien, sub\u00ec un rovescio finanziario ancor pi\u00f9 repentino. Ridotto in povert\u00e0, attorno al giugno 1835 si trasfer\u00ec con la famiglia a Venst\u00f8p, piccolo villaggio a quattro chilometri di distanza, in una fattoria che aveva acquistato due anni prima. Knud, dopo il trasferimento, prov\u00f2 a salvare la disastrosa situazione finanziaria con modesti commerci, destinati, negli anni successivi, a fallire anch'essi. \nHenrik era un bambino solitario e molto introverso, che rifuggiva la compagnia dei coetanei. Era solito rinchiudersi in una stanza della fattoria per leggere, improvvisare spettacoli con il suo teatro giocattolo, disegnare e dipingere (la pittura fu sin dalla tenera et\u00e0 l'altra grande passione di Ibsen). Con il suo atteggiamento, si esponeva alle prese in giro degli altri bambini, che lanciavano palle di neve e pietre contro la sua stanza, finch\u00e9 Ibsen usciva a cacciarli in malo modo. Molti anni pi\u00f9 tardi Thalie Kathrine Ording, coetanea del drammaturgo e sua vicina di casa a Venst\u00f8p, ritrarr\u00e0 il ragazzino Henrik come \u00absgradevole\u00bb e \u00abveramente odioso. Malevolo e crudele. Era anche solito picchiarci. Quando crebbe divenne di aspetto molto gradevole, ma non piaceva a nessuno per la sua cattiveria. Nessuno voleva stare con lui, che se ne stava sempre per conto proprio\u00bb.\nIbsen frequent\u00f2 una scuola elementare della sua citt\u00e0 natale, percorrendo quotidianamente a piedi i chilometri che la separavano dalla fattoria di Venst\u00f8p. Matur\u00f2 un precoce interesse per la medicina, ma al termine delle elementari, anzich\u00e9 iscriversi (forse per mancanza di disponibilit\u00e0 economica) all'istituto che avrebbe assecondato questo proposito avviandolo verso studi universitari, segu\u00ec per un paio d'anni una scuola privata, retta da due giovani teologi, John Hansen e W.F. Stockfleth. L\u00ec studi\u00f2 il latino e il tedesco, dimostrando particolare interesse per la storia antica e gli studi biblici.\nNel 1843 la famiglia fece ritorno a Skien, ma gi\u00e0 nel dicembre, in seguito al dichiarato fallimento dell'attivit\u00e0 del padre, che era nel frattempo diventato un commerciante in legname, Ibsen dovette abbandonare gli studi e, per sostenere la famiglia, recarsi a Grimstad - localit\u00e0 che a quel tempo \u00abnon aveva pi\u00f9 di 800 abitanti\u00bb -, dove lavor\u00f2 fino al 1850 come assistente nella farmacia di Jens Arup Reimann. Questi viveva con la famiglia nello stesso edificio della farmacia, dove anche Ibsen fu alloggiato. Henrik dovette condividere la stanza con i tre figli pi\u00f9 grandi dei Reimann maturando, nella continua, forzata convivenza con altre persone, un bisogno di solitudine e di spazi che lo caratterizzer\u00e0 poi sempre fortemente.\nCome rivela una lettera del 20 maggio 1844 all'amico Poul Lieungh, Ibsen si trovava bene presso i Reimann: \u00absono molto contento e non mi sono mai pentito di essere venuto qui, perch\u00e9 Reimann \u00e8 molto buono con me, e fa tutto il possibile per stimolare il mio interesse nel lavoro in farmacia, che all'inizio non era granch\u00e9 piacevole\u00bb. \nCome era avvenuto a Skien, anche a Grimstad il futuro drammaturgo fugg\u00ec il pi\u00f9 possibile la compagnia dei coetanei, incorrendo nelle loro prese in giro e nei loro sospetti. Quando aveva finito di lavorare, si ritirava in solitudine fino a notte fonda per leggere, dipingere, abbozzare le sue prime poesie e prepararsi all'esame d'ammissione per la facolt\u00e0 di medicina. Dotato di acuto spirito di osservazione, cominci\u00f2 presto a studiare con occhio critico gli avventori della farmacia, da cui trasse materia per attaccare, nei componimenti dell'epoca, l'ipocrisia e i rapporti sociali. \nFu un ragazzo dalla precoce virilit\u00e0, con una folta barba gi\u00e0 in et\u00e0 adolescenziale. Nel 1846 Ibsen, appena diciottenne, ebbe una relazione con una delle donne di servizio della farmacia, la ventottenne Else Sophie Birkedalen, che il 9 ottobre diede alla luce il figlio Hans Jacob.\nDa una lettera spedita a una sua cugina, sappiamo che egli non si trovava pi\u00f9 bene presso i Reimann. I debiti contratti dal proprietario della farmacia, gi\u00e0 cospicui quando Ibsen cominci\u00f2 l'apprendistato, andarono aggravandosi progressivamente, e Reimann si diede all'alcol, dimostrandosi, dopo Knud, un'altra deludente figura paterna. Nell'agosto 1846 vendette la sua attivit\u00e0 all'asta; il nuovo proprietario la cedette a sua volta, nel marzo 1847, quando un giovane farmacista benestante, Lars Nielsen, la rilev\u00f2. Dalla nuova situazione Ibsen prov\u00f2 un senso liberatorio, sentendosi sollevato dall'atmosfera difficile venutasi a creare in casa Reimann. Nielsen spost\u00f2 l'attivit\u00e0 a \u00d8stregata, un quartiere pi\u00f9 centrale, dove le condizioni di lavoro erano migliori e dove Ibsen, in virt\u00f9 di un esame superato nella vicina Arendal, divenne \"assistente qualificato\", ed ebbe cos\u00ec un aumento di stipendio. \nLe prime opere.\nA quest'epoca risale l'amicizia con Christopher Due, appena giunto a Grimstad come impiegato della dogana. La fama del giovane Ibsen cominci\u00f2 a crescere nella cittadina, dove si faceva notare per l'intelligenza e lo spirito sarcastico e anticlericale. La farmacia di \u00d8stregata divent\u00f2 cos\u00ec un luogo di ritrovo per i giovani che avevano velleit\u00e0 intellettuali. Intanto Ibsen scriveva versi, alcuni satirici e pungenti, altri - che mostrava solo a Due - pi\u00f9 \"seri\". Fu grazie all'intercessione di Due, divenuto corrispondente da Grimstad per il neonato giornale \"Christiania-Posten\", che Ibsen pot\u00e9 vedervi pubblicata il 29 settembre 1849 la sua prima composizione, la poesia \"I H\u00f8sten\" (\"In autunno\").\nNel 1848 si applic\u00f2 agli studi liceali e sogn\u00f2 di dedicarsi alla carriera politica. Tra l'inverno del 1848 e il successivo, Ibsen scrisse il suo primo dramma, \"Catilina\", in tre atti e in versi. Lo affid\u00f2 all'amico Ole Schulerud, uno studente di legge che si recava a Christiania (cos\u00ec si chiamava, all'epoca, Oslo), e che lo present\u00f2 all'unico teatro cittadino. L'opera fu rifiutata, ma Schulerud, fermamente convinto del talento e delle capacit\u00e0 del drammaturgo, la pubblic\u00f2 a sue spese. Usc\u00ec nell'aprile 1850, in qualche centinaio di esemplari.\nIbsen, la cui povert\u00e0 era ormai estrema (tra il mantenimento del figlio e gli studi non gli rimanevano nemmeno i soldi per vestirsi), scelse di lasciare l'angusto luogo per tentar fortuna nella capitale. Il 12 aprile \"Catilina\" apparve nelle librerie; il giorno seguente Ibsen part\u00ec alla volta di Christiania. \nArriv\u00f2 il 28 aprile 1850 in una citt\u00e0 che contava 30000 abitanti. Fu alloggiato dalla signora S\u00e6ther, zia di Schulerud, che oltre al nipote ospitava anche Theodor Abildgaard, uno studente di legge che introdusse Ibsen nell'ambiente delle Associazioni operaie di Marcus Thrane (1817-1890), un socialista norvegese recentemente rientrato dalla Francia, dove era rimasto conquistato dagli ideali rivoluzionari del 1848. Ibsen tenne alcune lezioni presso la scuola domenicale delle Associazioni, finch\u00e9 Abildgaard e Thrane, il 7 luglio 1851, furono arrestati (e presto sarebbero stati condannati ai lavori forzati). \nNel frattempo Ibsen seguiva i corsi dell'istituto Heltberg per prepararsi all'\"examen artium\", il superamento del quale costituiva un prerequisito per l'ammissione all'universit\u00e0. In questa scuola conobbe, tra i discenti, i futuri scrittori Aasmund Vinje (1818-1870) e Bj\u00f8rnstjerne Bj\u00f8rnson. Il secondo, insignito nel 1903 del Premio Nobel per la letteratura, rimarr\u00e0 uno dei pi\u00f9 stretti amici di Ibsen, mentre il primo introdusse a sua volta il giovane drammaturgo nella temperie politica del tempo.\nIl mancato superamento dell'esame, causato dalla bocciatura in greco e matematica, fu compensato dai primi successi come drammaturgo. Rielaborando un testo gi\u00e0 avviato a Grimstad, Ibsen compose \"Il tumulo del guerriero\" (\"Kj\u00e6mpeh\u00f8jen\"), atto unico in versi che fu accettato dal teatro di Christiania, e rappresentato il 26 settembre 1850. L'opera, ambientata nel decimo secolo, propone la contrapposizione tra lo spirito vendicativo dei vichinghi e il perdono cristiano.\nGli anni di Bergen.\nNel 1851 Ole Bull lo volle alla direzione del \"Norske Theater\" di Bergen, dove aveva lavorato come maestro di scena. Il neonato teatro si proponeva di far vivere, attraverso le opere, la storia e le tradizioni patrie, in una parola l'identit\u00e0 norvegese. Ibsen fu ospitato da Helene Sontum, proprietaria di una delle pi\u00f9 rispettabili pensioni cittadine. L'incarico, che gli garantiva una paga stabile, paragonabile a quella di un insegnante, rappresent\u00f2 un significativo miglioramento delle sue condizioni economiche.\nPer quanto Bergen fosse la pi\u00f9 popolosa e fiorente citt\u00e0 del Regno e sua capitale, non aveva ancora molto da offrire a livello culturale, e tutti, al Norske Theater, erano piuttosto inesperti. Cos\u00ec, per migliorare la sua formazione, il comitato del Norske finanzi\u00f2 a Ibsen e a una giovane coppia della troupe, i coniugi Brun, un viaggio a Copenaghen e Dresda. Il 15 aprile 1852 salp\u00f2 alla volta della capitale danese, culturalmente molto vivace. Ibsen si stabil\u00ec in una stanza nelle vicinanze del Teatro Reale, diretto da quel Johan Ludvig Heiberg che dal 1825 aveva cominciato ad assurgere a maggior gloria delle scene danesi, e che accolse calorosamente Ibsen, offrendogli un lasciapassare per accedere gratuitamente alle rappresentazioni. Presso il Teatro Reale Ibsen comp\u00ec la maggior parte dei suoi studi, durante il soggiorno a Copenaghen. Il vecchio direttore Thomas Overskou (1798-1873) gli mostr\u00f2 il backstage spiegandogli il funzionamento dei macchinari. Durante le sei settimane di permanenza in terra danese, il Teatro Reale mise in scena diverse opere shakespeariane, tra cui un \"Amleto\" dai tratti realistici e poco accademici, in linea quindi con quella che sar\u00e0 la produzione ibseniana maggiore. A Copenaghen Ibsen incontr\u00f2 anche Hans Christian Andersen.\nPartito il 6, giunse a Dresda il 9 giugno, dove continu\u00f2 il suo apprendistato. Durante il soggiorno trascorse un'esistenza molto solitaria, visitando le bellezze cittadine e scrivendo. Il periodo in Sassonia funse da ispirazione per una raccolta di poesie, \"I Billedgalleriet\", in cui evocher\u00e0 la perdita della fede ma al tempo stesso la possibilit\u00e0 di stabilire un contatto con il divino attraverso la contemplazione dei capolavori artistici di Raffaello, Correggio o Murillo. La raccolta fu scritta pi\u00f9 avanti e pubblicata nel 1859.\nTornato a Bergen, mand\u00f2 in scena \"La notte di San Giovanni\" (\"Sancthansnatten\"), commedia romantica in 3 atti che Ibsen forse cominci\u00f2 a redigere in collaborazione con uno studente di Christiania, Christian Bernhoft, che poi defezioner\u00e0. L'opera fu scritta tra la primavera e l'estate, principalmente durante il soggiorno continentale. \"La notte di San Giovanni\" \u00e8 una storia d'amore ambientata nel Telemark coevo, in cui \u00e8 evidente l'influsso shakespeariano del \"Sogno di una notte di mezza estate\", oltre che di autori scandinavi quali Hostrup, lo stesso Heiberg e Paul Botten-Hansen. \nIl nazionalismo, pur trovandovi spazio, risulta subordinato all'affinamento artistico e alla perizia nei dialoghi, che Ibsen cura, alla ricerca di un proprio stile e di una propria identit\u00e0 letteraria. La prima rappresentazione, il 2 gennaio 1853, vide il tutto esaurito, ma all'unica replica, il 5 gennaio, l'afflusso di pubblico fu pi\u00f9 ridotto. Se l'accoglienza di pubblico non fu buona - partirono fischi durante la prima -, \u00e8 altres\u00ec vero che nessun dramma, al teatro di Bergen, andava mai oltre le due serate, e spesso anzi ci si fermava alla prima. La critica, non entusiasta, lasci\u00f2 comunque intravedere qualche apprezzamento.\nTrasferitosi in una \"d\u00e9pendance\" del teatro, dove avrebbe vissuto per quattro anni, nella primavera del 1853 Ibsen conobbe la quindicenne Rikke Holst (1837-1923), che sub\u00ec il fascino del solitario, malinconico, scontroso e appassionato drammaturgo. Presto i due si fidanzarono, ma la forte opposizione del padre di lei pose fine all'idillio.\nNon era un periodo facile: Ibsen non riusciva ad imporsi come drammaturgo e veniva anche criticato dal comitato del teatro, in una lettera che gli rimproverava una gestione insoddisfacente. Per l'opera da rappresentare il 2 gennaio 1854, Ibsen riprese in mano \"Il tumulo del guerriero\", sottoponendolo a una radicale revisione, riducendo l'afflato lirico di oehlenschlaegeriana matrice e curando maggiormente la verosimiglianza storica. I personaggi acquisivano una loro identit\u00e0 pi\u00f9 marcata e anche l'opposizione fra cristianesimo e paganesimo si faceva pi\u00f9 definita e drammatica. Nonostante ci\u00f2, la \"pi\u00e8ce\" ebbe un'unica rappresentazione, che i giornali passarono praticamente sotto silenzio. Il \"Bergenske Blade\", tuttavia, la pubblic\u00f2 come supplemento.\nNel corso del 1854 nuovi nomi cominciarono a lavorare per il teatro di Bergen. Tra questi, il pi\u00f9 importante per la carriera ibseniana fu un uomo d'affari, Peter Michael Blytt (1823-1897), a cui il drammaturgo sottopose in settembre un manoscritto, attribuendone la paternit\u00e0 a un autore di Christiania. La tragedia era stata in realt\u00e0 scritta da Ibsen, che, timoroso, voleva mandare avanti un suo testo proteggendosi con l'anonimato. Blytt fu entusiasta dell'opera, \"Donna Inger di \u00d8str\u00e5t\" (\"Fru Inger til \u00d8str\u00e5t\"), \"pi\u00e8ce\" ambientata nel primo Cinquecento, in un contesto di forti tensioni politiche in cui la protagonista combatte a fianco dei rivoltosi svedesi e norvegesi contro l'aristocrazia danese, ma \u00e8 dilaniata interiormente, in quanto l'amato figlio \u00e8 frutto di un matrimonio con quella stessa aristocrazia. Storia nazionale e introspezione psicologica affiorano quindi nuovamente in Ibsen, nella sua opera pi\u00f9 shakespeariana. Le tracce del realismo psicologico sono un'evidente eredit\u00e0 del viaggio continentale; il dramma idealista del passato si manifesta ancora, ma la transizione verso quello realistico si fa pi\u00f9 concreta. La tragedia apr\u00ec la nuova stagione, il 2 gennaio 1855, con due rappresentazioni, la prima delle quali apprezzata dal pubblico.\nL'anno successivo, alla consueta \"premi\u00e8re\" del 2 gennaio, present\u00f2 \"Una festa a Solhaug\" (\"Gildet p\u00e5 Solhaug\"), dramma in cui si avvertono gli echi di Scribe e della sua scuola francese, in particolare della scribiana \"Bataille de dames\" (1851), che Ibsen aveva comprato a Copenaghen e diretto a Bergen. \"Una festa a Solhaug\" diede al suo autore maggior popolarit\u00e0 rispetto ai lavori precedenti, tanto che fu messa in scena per sei volte al teatro di Christiania. La compagnia danese di Thomas Cortes la rappresent\u00f2, oltre che nella capitale, a Kristiansand e a Trondheim. Nello spettacolo di Trondheim Ibsen introduce un'importante novit\u00e0: gli attori si rivolgono gli uni agli altri nei dialoghi, invece di indirizzarsi costantemente al pubblico, come era consuetudine.\nQuando l'imperatore francese Napoleone III giunse in Norvegia, nella tarda estate del 1856, chiese di poter assistere a un'opera teatrale. Con la troupe in vacanza e parte dell'orchestra impegnata altrove, Blytt e Ibsen prepararono in una notte la rappresentazione della \"Festa a Solhaug\", che vide l'attrice Louise Brun (1830-1866) nel ruolo della protagonista Margit. Napoleone fu omaggiato di una copia del dramma, apprezz\u00f2 la prestazione della Brun e chiese una copia della musica di Ferdinand Giovanni Schediwy.\nL'ultimo anno a Bergen vide Ibsen mandare in scena, il 2 gennaio 1857, \"Olaf Liljekrans\", dramma per il quale ottenne un compenso superiore a quello previsto dallo stipendio annuale. L'opera \u00e8 vagamente ispirata a un testo incompiuto che l'autore scrisse nel 1850, intitolato \"La pernice di Justedal\" (\"Rypen i Justedal\"). Nell'\"Olaf\", il personaggio eponimo \u00e8 spinto dalla madre, per ragioni di stabilit\u00e0 economica, a sposare una fanciulla che non ama, Ingeborg, e la lotta interiore che si innesca nel protagonista viene infine risolta, dopo varie vicissitudini, dall'amore tra Ingeborg e un altro uomo, che permette a Olaf di convolare a nozze con l'amata Alfhild. \"Olaf Liljekrans\" non ebbe successo e non riscontr\u00f2 mai nemmeno l'entusiasmo dell'autore, che acconsent\u00ec alla sua pubblicazione solo per l'edizione delle opere del 1902.\nFrattanto, Ibsen conobbe Suzannah Daae Thoresen (1836-1914), figlia del pastore Hans Conrad Thoresen e della moglie Sara Margrethe Daae, e figliastra della scrittrice Anna Magdalene Kragh, terza consorte di Hans Conrad. Magdalene animava uno dei salotti letterari pi\u00f9 importanti della citt\u00e0. \u00c8 qui che nel 1856 Ibsen strinse rapporti con Suzannah, bench\u00e9 l'avesse probabilmente gi\u00e0 conosciuta in precedenza. La ragazza, appena ventenne, aveva un temperamento simile a quello del drammaturgo: timida e poco amante degli eventi mondani, era al contempo passionale e molto istruita. Presto i due si fidanzarono, e si sposarono a Bergen il 18 giugno 1858, dando poi alla luce a Christiania il loro unico figlio, Sigurd (dal nome di un personaggio dei \"Guerrieri di Helgeland\"), il 23 dicembre 1859.\nIl viaggio in Europa e la fase romantica.\nL'11 agosto 1857 Ibsen firm\u00f2 il contratto come direttore artistico del Kristiania Norske Theater, nella zona di M\u00f8llergaten, a Christiania, e prese funzione dal 3 settembre. Il teatro era in competizione con quello di Bank Pladsen, dove gli attori e i dirigenti erano danesi, e le opere importate da Copenaghen. Quest'ultimo era inoltre sito in un'elegante piazza a ridosso del centro, mentre il teatro di Ibsen si trovava in un'area abitata da lavoratori, sporca, frequentata da prostitute e ubriachi. Scopo del Kristiana Norske Theater era di promuovere i drammi e i vaudeville degli autori norvegesi del momento. \nVisse un breve periodo con l'amico Schulerud, che sarebbe morto trentatreenne nel 1859, e poi cambi\u00f2 diverse dimore. Nel frattempo ci furono il matrimonio e la nascita del figlio, poco dopo la quale Suzannah annunci\u00f2 che non avrebbe avuto altre gravidanze, notizia che ha talvolta spinto a ritenere che da quel momento il matrimonio sia stato in bianco.\nPresto, a Christiania, si form\u00f2 un gruppo di cinque estimatori di Ibsen, che si incontravano il luned\u00ec nella casa del critico Botten-Hansen, gi\u00e0 difensore del \"Catilina\". Botten-Hansen apr\u00ec inoltre a Ibsen le porte del settimanale \"Illustreret Nyhedsblad\".\nIn quegli anni compose \"H\u00e6rm\u00e6ndene paa Helgeland\" (I guerrieri di Helgeland, 1857).\nA una fase posteriore della sua intensa produzione letteraria risalgono opere come \"Terje Vigen\" (1862), \"Kj\u00e6rlighedens Komedie\" (La commedia dell'amore, 1862) e il dramma storico \"Kongs-emnerne\" (I pretendenti al trono, 1863).\nNel 1864 Ibsen pubblic\u00f2 il dramma \"I pretendenti al trono\", che aveva scritto in sei settimane. Nello stesso anno, intanto, scoppi\u00f2 la guerra dello Schleswig-Holstein, in merito alla quale Ibsen era a favore dell'intervento scandinavo. Indignato della neutralit\u00e0 del suo Paese, il 2 aprile part\u00ec per l'Italia con la sua famiglia, dopo la chiusura del teatro di Bergen. In Italia visit\u00f2 Roma dove scrisse un dramma, \"Brand\" (1866). L'anno seguente, dopo un viaggio tra Ischia e Sorrento compose il \"Peer Gynt\" (1867), dramma in versi di genere fantastico e di difficile messa in scena, reso famoso anche dalle musiche che Edvard Grieg scrisse appositamente per la sua prima rappresentazione (Kristiania, 24 febbraio 1876).\nLa fase romantica ibseniana si conclude con la commedia brillante \"De unges Forbund\" (La lega dei giovani, 1869) e con il dramma \"Kejser og Galilaer\" (\"Cesare e Galileo\", 1873). Dal 1868 al 1874 risiedette a Dresda, poi torn\u00f2 di nuovo a Roma.\nLa fase del teatro sociale.\nLa fase pi\u00f9 squisitamente sociale del teatro ibseniana ha inizio con \"Samfundets st\u00f8tter\" (\"I pilastri della societ\u00e0\", 1877), seguito da \"Et dukkehjem\" (\"Casa di bambola\", 1879), scritto ad Amalfi e imperniato su una figura femminile (Nora) che si ribella al marito ma soprattutto alle ipocrite leggi della societ\u00e0 in cui vive. Seguono altri capolavori, come \"Gengangere\" (\"Gli spettri\", 1881), \"En folkefiende\" (\"Un nemico del popolo\", 1882), \"Vildanden\" (\"L'anitra selvatica\", 1884), \"Rosmersholm\" (\"La casa dei Rosmer\", 1886), \"Fruen fra havet\" (\"La donna del mare\", 1888) e \"Hedda Gabler\" (1890).\nNel 1891 Ibsen lasci\u00f2 definitivamente Roma. A questo periodo risalgono i drammi \"Bygmester Solness\" (\"Il costruttore Solness\", 1892) e \"Lille Eyolf\" (\"Il piccolo Eyolf\", 1894). Dopo il ritorno a Kristiania, Ibsen scrisse i suoi ultimi lavori, \"John Gabriel Borkmann\" (1896) e \"N\u00e5r vi d\u00f8de v\u00e5gner\" (\"Quando noi morti ci risvegliamo\", 1899).\nNel 1900 Ibsen venne colpito da paralisi. Mor\u00ec sei anni dopo a Kristiania, il 23 maggio 1906.\nRiferimenti nelle scienze e nell'arte.\nA Ibsen \u00e8 stato intitolato il cratere Ibsen, sulla superficie di Mercurio.\nA Ibsen ha dedicato uno studio lo psicologo e filosofo Ludwig Binswanger, \"Henrik Ibsen. La realizzazione di s\u00e9 nell'arte\", Quodlibet, Macerata, 2008.\nIl quadro di George Grosz \"Le Colonne della Societ\u00e0\" \u00e8 un evidente riferimento all'omonima opera di Henrik Ibsen.\nLo scrittore italiano Scipio Slataper incentr\u00f2 la tesi di laurea su Ibsen, discussa pochi anni dopo la morte del drammaturgo norvegese e data poi alle stampe in un volume con rimaneggiamenti."}
{"id": "2412719", "revid": "767487", "url": "https://it.wikipedia.org/wiki?curid=2412719", "title": "Il mio amico Munchie", "text": "Il mio amico Munchie (\"Munchie\") \u00e8 un film fantastico statunitense del 1992 diretto da Jim Wynorski, il primo in cui ha recitato Jennifer Love Hewitt.\nTrama.\nGage Dobson \u00e8 un adolescente invaghitosi di una compagna di scuola, Andrea. Un giorno egli libera una creatura proveniente da un'altra dimensione, imprigionata in una miniera, di nome Munchie, che ha il potere di esaudire un desiderio di chi gli \u00e8 amico. Gage vuole, infatti, che sua madre, innamoratasi dell'odioso professor Elliot, abbia la simpatia del padre di Andrea.\nProduzione.\nIl film \u00e8 stato prodotto dalla New Horizons Picture. Si tratta del debutto cinematografico di Jennifer Love Hewitt. Munchie \u00e8 animato da Dan Frye e, nell'edizione originaria, ha la voce di Dom De Louise. Le scene sono state girate a Los Angeles e al Studio City di California.\nColonna sonora.\nLe colonne sonore sono quattro: \"Hello My Baby\", prodotta da Jay Bolton e cantata da Dom DeLuise; \"Women are Like That\" e\"Invasion of the Body Snatchers\" scritte da Bob Sheridan &amp; Ryk Oakley e cantate dallo stesso Sheridan; \"The Stars and Stripes Forever\" (non accreditata), scritta da John Philip Sousa. \nTagline.\nLa tagline per il film \u00e8 la seguente:\nDistribuzione.\nIl film \u00e8 stato distribuito negli Stati Uniti nel maggio 1992 e in Germania l'8 aprile 1993.\nDivieto.\nIl film in Germania \u00e8 stato vietato ai minori di 6 anni; nel Regno Unito e negli Stati Uniti invece la Motion Picture Association of America ha valutato il film \"PG\" (parents cautioned suggested), ovvero adatto a bambini di et\u00e0 da 10 anni in su per la visione non accompagnata, mentre i bambini minori di 10 anni richiedono l'accompagnamento dei genitori o tutori.\nAccoglienza.\nIl film \u00e8 stato accolto molto negativamente: su IMDb riceve un punteggio di 4.3/10; su MYmovies 1/5; su Rotten Tomatoes il voto \u00e8 di 3/5.\nPrequel e sequel.\n\"Il mio amico Munchie\" \u00e8 la seconda pellicola di una saga composta da 3 film:"}
{"id": "2412720", "revid": "339392", "url": "https://it.wikipedia.org/wiki?curid=2412720", "title": "Gradi Fahrenheit", "text": ""}
{"id": "2412726", "revid": "2091899", "url": "https://it.wikipedia.org/wiki?curid=2412726", "title": "Variraptor", "text": "Variraptor (formato da Varus, il nome latino del fiume Var + il latino \"raptor\", che significa predone) \u00e8 un genere di dinosauro teropode rinvenuto presso la valle del fiume Var nella regione delle Alpi Marittime, in Provenza, nel sud della Francia. Era un teropode appartenente ai Maniraptora, trovato nella Gr\u00e8s \u00e0 Reptiles Formation a La Bastide Neuve, vicino a Fox-Amphoux (Var, Francia) e descritto da Le Leouff e Buffetaut nel 1998. Il materiale rinvenuto \u00e8 stato, in principio, assegnato al misterioso teropode \"Elopteryx\".\nBasato su una vertebra dorsale (MDE-D168) e un sacro (MDE-D169) con cinque vertebre fuse; altri reperti ritrovati includono un omero (MDE-D158) con una cresta delta-pettorale ben sviluppata, che suggerisce un'elevata capacit\u00e0 motoria delle zampe anteriori. Altre ossa attribuite al genere sono un femore e varie vertebre. Un esemplare adulto probabilmente raggiungeva i 2 metri di lunghezza."}
{"id": "2412727", "revid": "48712684", "url": "https://it.wikipedia.org/wiki?curid=2412727", "title": "Punto di congelamento", "text": ""}
{"id": "2412729", "revid": "1544245", "url": "https://it.wikipedia.org/wiki?curid=2412729", "title": "Catacombe di Generosa", "text": "La catacomba di Generosa \u00e8 una catacomba di Roma, posta in via delle Catacombe di Generosa, nei pressi di un'importante ansa del fiume Tevere sulla riva destra, nel suburbio Portuense.\nToponimo.\nIl nome della catacomba, come per la maggior parte delle catacombe romane, deriva dal nome della fondatrice o della donatrice del terreno in cui sorse il complesso cimiteriale ipogeo. Esso era conosciuto anche col suffisso \"\u201cad sextum Philippi\u201d\" (o \"\u201csuper Philippi\u201d\"), nome con cui era denominato nell'antichit\u00e0 il territorio in cui ora si trova la catacomba: esso indicava il sesto miglio dell'antica via Campana. Filippo pu\u00f2 fare riferimento ad un ricco possidente terriero della zona in questione.\nTopografia.\nLa catacomba di Generosa fa parte di un complesso archeologico, ricco di testimonianze non solo cristiane, ma soprattutto pagane. Nel sopraterra infatti \u00e8 stato individuato un recinto sacro (chiamato il \"boschetto sacro alla Magliana\"), comprendente l'antico collegio pagano dei \"fratres Arvales\", associazione sacerdotale pagana, le cui origini risalgono all'epoca repubblicana romana, dedicata al culto della dea \"Dia\", il cui tempio \u00e8 stato individuato nello stesso recinto: gli Arvali registravano la loro vita religiosa e cultuale (gli \"Acta fratrium Arvalium\") in tavole marmoree, molte delle quali sono giunte fino ai nostri tempi, grazie al loro riutilizzo come lastre di pavimentazione della basilica di Generosa.\nLa catacomba \u00e8 posta all'interno di una collina, e si sviluppa su un solo livello. L'antico ingresso della catacomba, come per altre catacombe romane, era chiuso da una basilica, fatta costruire da Damaso nella seconda met\u00e0 del IV secolo, i cui resti sono stati individuati da Giovanni Battista de Rossi nell'Ottocento. Nell'abside una \"fenestella confessionis\" permetteva di vedere il principale luogo di culto martiriale, mentre una porta laterale dava accesso alla catacomba.\nL'attuale ingresso alla catacomba \u00e8 di recente costruzione, ed \u00e8 costituito da una piccola struttura in mattoni chiusa da una porta di ferro.\nStoria.\nLa catacomba nacque, secondo la tradizione, per la sepoltura dei martiri Simplicio e Faustino, uccisi nel 303 durante l'impero di Diocleziano. Il cimitero ipogeo fu utilizzato per lo pi\u00f9 per la sepoltura dei contadini della zona circostante, e dunque rivela uno stile sobrio e povero. Verso il 382 papa Damaso fece costruire la basilica semipogea e la catacomba smise di essere un cimitero e divenne un luogo di culto dei martiri ivi sepolti. Nel 682 papa Leone II fece traslare le reliquie dei martiri di Generosa nella chiesa di Santa Bibiana all'Esquilino: la catacomba fu cos\u00ec progressivamente abbandonata e la sua ubicazione cadde nell'oblio.\nLa scoperta, nell'Ottocento, di iscrizioni marmoree suscit\u00f2 l'interesse dell'archeologo Giovanni de Rossi, che nel 1868 scopr\u00ec i resti della basilica e poco dopo la catacomba di Generosa. Lavori di restauro della catacomba furono effettuati negli anni trenta del Novecento da Enrico Josi. Ulteriori campagne di scavo furono eseguite dalla \"Ecole Fran\u00e7aise\" di Roma tra il 1980 ed il 1986, che hanno permesso di stabilire l'esatta dimensione della basilica del sopraterra, che era a tre navate suddivise da pilastri.\nI martiri di Generosa.\nSono quattro i martiri ricordati nella catacomba di Generosa, oggi comunemente chiamati \"i santi martiri portuensi\": Simplicio, Faustino, Viatrice (o Beatrice) e Rufiniano. Di quest'ultimo martire non si conosce assolutamente nulla. La \"passio\" altomedievale racconta che i primi a morire furono i fratelli Simplicio e Faustino, uccisi e gettati nel Tevere all'altezza dell'isola Tiberina; la corrente avrebbe trasportato i loro corpi fino all'ansa del Tevere \"iuxta locum qui appellatur sextus Philippi\" e qui si sarebbero arenati; raccolti dalla sorella Viatrice, furono deposti nella catacomba di Generosa. Qualche tempo dopo anche Beatrice sub\u00ec il martirio e fu deposta accanto ai suoi fratelli.\nDescrizione.\nIl luogo artisticamente pi\u00f9 importante di tutta la catacomba \u00e8 la cripta martiriale, sita alle spalle dell'abside della basilica esterna. In essa era conservato un affresco dalle caratteristiche bizantine, denominato \"Coronatio Martyrum\", risalente al VI secolo. In esso sono raffigurati cinque personaggi: la figura centrale \u00e8 quella di Cristo, che porge la corona del martirio a Simplicio, affiancato da Viatrice; a sinistra di Cristo, le figure di Faustino, con la palma del martirio in mano, e di Rufiniano. L'affresco sub\u00ec gravi danni quando Giovanni Battista de Rossi, nell'Ottocento, cerc\u00f2 di staccarlo; sub\u00ec nuovi deterioramenti quando fu trasportato su tela; \u00e8 stato restaurato nel 1983."}
{"id": "2412731", "revid": "1414939", "url": "https://it.wikipedia.org/wiki?curid=2412731", "title": "La piccola milionaria", "text": "La piccola milionaria (\"Little Miss Millions\") \u00e8 un film commedia statunitense del 1993 di Jim Wynorski.\nTrama.\nHeather Lofton \u00e8 una bambina di nove anni di famiglia molto agiata, ma si trova a dover fronteggiare la matrigna, la quale non la sopporta. Per causa sua infatti, la piccola si sente costretta a scappare da casa. La matrigna, a questo punto, d\u00e0 l'incarico ad un investigatore privato di trovarla."}
{"id": "2412733", "revid": "124297813", "url": "https://it.wikipedia.org/wiki?curid=2412733", "title": "Daniel Erlandsson", "text": "Ha suonato anche per gli In Flames nell'album \"Subterranean\", per gli Eucharist, Liers in Wait, Diabolique, Armageddon (con Christopher Amott) e con i The End.\nSuo fratello Adrian \u00e8 il batterista dei Brujeria, degli At the Gates ed ex dei Cradle Of Filth. Hanno cominciato entrambi a suonare la batteria da piccoli; Daniel ha dichiarato sul sito degli Arch Enemy: \"Abbiamo cominciato a jammare con una piccola batteria nel garage di casa nostra, ha iniziato prima Adrian, poi io... mio fratello \u00e8 una delle maggiori influenze che ho ed \u00e8 soprattutto grazie a lui se sono arrivato fino a dove sono adesso\".\nAttualmente suona anche per le riunioni-show con gli inglesi Carcass, perch\u00e9 il loro batterista originale (Ken Owen) non pu\u00f2 suonare per i postumi di una grave emorragia cerebrale sopravvenutagli nel 1999. Anche Michael Amott (ex Carcass dal 1990 al 1993) suona nella formazione."}
{"id": "2412734", "revid": "1318658", "url": "https://it.wikipedia.org/wiki?curid=2412734", "title": "Ruggero Gerlin", "text": "Fin da bambino manifesta una spiccata predisposizione e passione per la musica.\nSi diploma brillantemente al conservatorio di Milano, sotto la guida dell'insigne Maestra Erminia Foltran Carpen\u00e8, allieva di Buonamici e di Busoni e fondatrice della scuola pianistica di Conegliano.\nDopo il diploma di pianoforte, Ruggero studi\u00f2 clavicembalo in Francia, a Parigi sotto una delle pi\u00f9 grandi clavicembaliste del mondo: Wanda Landowska. L'approccio con Wanda Landowska fu decisamente importante per la carriera di Ruggero. Effettu\u00f2 con Wanda Landowska numerose tourn\u00e9e in tutta Europa, suonando come solista, a due clavicembali e a due pianoforti.\nIn seguito, Ruggero Gerlin suona come solista nell'Orchestra Sinfonica di Parigi, nell'Orchestra Filarmonica di Madrid, di Roma, di Bruxelles, di Ginevra, di Napoli, di Milano e nell'Orchestra di Musica da camera di Londra.\nIncontra illustri personalit\u00e0 del mondo della musica e compone numerosi pezzi per pianoforte e clavicembalo. Numerosissimi sono i suoi concerti. Con il passare degli anni Ruggero Gerlin acquista una fama internazionale.\nRuggero Gerlin ha insegnato come professore di clavicembalo al conservatorio di Musica di Parigi, di Napoli e all'Accademia Chigiana di Siena.\nHa registrato una collezione di dischi per le seguenti case discografiche: Path\u00e8, Anthologie Sonore, Lumen e per Columbia (Milano) e M. I.A. (Musica Italiana) Milano.\nNel 1949 ha ottenuto il Gran Premio del Disco e altri importanti riconoscimenti. Nei suoi anni di insegnamento ha avuto numerosi allievi tra cui Kenneth Gilbert e Blandine Verlet.\nSi spegne a Parigi nel 1983 all'et\u00e0 di 84 anni."}
{"id": "2412735", "revid": "198277", "url": "https://it.wikipedia.org/wiki?curid=2412735", "title": "The Librarian - Alla ricerca della lancia perduta", "text": "The Librarian - Alla ricerca della lancia perduta (\"The Librarian: Quest of the Spear\") \u00e8 un film per la televisione del 2004, primo capitolo della serie \"The Librarian\".\nTrama.\nFlynn \u00e8 un trentenne con 22 lauree che non smette di imparare; sua madre (con cui convive) cerca inutilmente di trovargli una ragazza. Un giorno Flynn riceve una lettera che lo invita a lavorare come bibliotecario in una strana biblioteca, nella quale egli scoprir\u00e0 che sono conservati al sicuro reperti leggendari di inestimabile valore e di pericolosa potenza, quali Excalibur, l'Arca dell'Alleanza e il vaso di Pandora.\nLa stessa notte la cosiddetta \"confraternita del serpente\" si intrufola nella biblioteca e ruba il pezzo della Lancia del Destino l\u00ec custodito; Flynn, in quanto bibliotecario, viene incaricato di recuperare la refurtiva e i restanti due pezzi e per questo si reca in Amazzonia insieme ad una collega, Nicole. Flynn scopre che Nicole lavora per la biblioteca da 5 anni con lo scopo di proteggere il bibliotecario e che il loro rapporto deve limitarsi al piano professionale, essendo il precedente bibliotecario morto proprio a causa di una distrazione dovuta alla relazione amorosa iniziata tra lui e Nicole.\nInseguiti dalla confraternita, i due riescono a raggiungere, grazie all'abilit\u00e0 di Flynn nell'interpretare gli indizi, un tempio maya celato nella foresta, dove riescono a recuperare il secondo pezzo della lancia. All'uscita, per\u00f2, \u00e8 appostata la confraternita del serpente, al cui capo c'\u00e8 il precedente bibliotecario, Wilde, che aveva inscenato la propria morte. Per non essere ucciso, Flynn si offre di condurre la confraternita fino al terzo pezzo, la punta della lancia, nascosta a Shangri-La. Trovato questo luogo mitico, Flynn riesce a recuperare anche il terzo pezzo, prima di assistere a un terremoto che fa crollare la costruzione mentre egli e Nicole riescono a fuggire.\nI due attendono di tornare in patria in un hotel in Mongolia, ma Nicole viene rapita dalla confraternita, che, recuperati tutti i pezzi della lancia, cerca di sfruttare il campo magnetico causato dalla Luna piena presso una copia della Grande Piramide. Wilde, dopo aver ricostruito la lancia, ne sperimenta subito i poteri, assorbendo l'anima del suo vice. Subito dopo Wilde tenta di assorbire anche l'anima di Nicole, ma allo stesso tempo arriva Flynn e lo affronta. Dopo la lotta fra il duo (al quale si aggiunge il direttore della biblioteca, Judson) e la confraternita, la punta della piramide crolla sopra Wilde, schiacciandolo. La lancia ritorna cos\u00ec al sicuro all'interno della biblioteca. Tre mesi dopo Flynn e Nicole si preparano ad una nuova missione contro la Lega dello Scorpione: dei Ninja che hanno trovato la macchina del tempo e con essa viaggiano nel tempo."}
{"id": "2412736", "revid": "124123", "url": "https://it.wikipedia.org/wiki?curid=2412736", "title": "Efrem Casagrande", "text": "Biografia.\nGli studi accademici.\nNacque a Vittorio Veneto nel 1924, consegu\u00ec il diploma di pianoforte nel 1942 presso il Conservatorio di Venezia, sotto la guida del Maestro Erminia Foltran Carpen\u00e8, allieva di Buonamici e di Busoni e fondatrice della scuola pianistica di Conegliano. In seguito ottenne il diploma di Musica corale e direzione di coro e di Composizione sempre al Conservatorio di Venezia con ottimi voti. Si perfezion\u00f2 al Mozarteum di Salisburgo in Austria.\nAttivit\u00e0 concertistica.\nSvolse una intensa e brillante carriera pianistica tenendo concerti in tutto il mondo accompagnando artisti di fama internazionale tra cui Fedora Barbieri, Piero Cappuccilli, Maria Chiara, Fiorenza Cossotto, Mirella Freni, Raina Kabaivanska, Luciano Pavarotti, Nicola Rossi-Lemeni, Renata Scotto, Giulietta Simionato, Ebe Stignani, Uto Ughi e altri grandi cantanti lirici.\nLo spirito eclettico, la vivacit\u00e0 intellettuale e la profonda preparazione permisero ad Efrem Casagrande di esprimere la propria arte in vari ambiti musicali, dalla saggistica e critica giornalistica, dagli spettacoli di arte popolare e folklore internazionale alla musica colta, alle revisioni di antiche opere vocali e strumentali, alle prime esecuzioni di musiche contemporanee nelle principali citt\u00e0 italiane ed estere ( Amburgo, Parigi, Vienna, Monaco, Losanna, Basilea, Helsinki, Stoccolma, Leningrado, Berlino, Granada, Innsbruck, Budapest, Tokyo, Barcellona, Amsterdam, Bruxelles, Belgrado, Copenaghen ); dalle commedie musicali di Manhattan alla All America Television Production e alle tourn\u00e9e della Lirica italiana in Scandinavia, Belgio, Paesi Bassi, Germania, Austria, Svizzera, Rhodesia, Unione Sudafricana, Giappone.\nDirettore d'orchestra della RAI, consulente musicale dal 1953 al 1974; ha partecipato ad oltre 300 trasmissioni e concerti radiovisivi come pianista in studio per le produzioni di opere liriche, direttore d'orchestra, assistente di regia, autore di testi e di presentazioni.\nAttivit\u00e0 compositiva.\nArrangiatore e compositore di commedie musicali e colonne sonore per programmi culturali, commedie e romanzi sceneggiati (C'era una volta, l'ex alunno, Lei e gli altri ecc. ). Autore di circa 150 composizioni per vari organici, in gran parte pubblicate (Ricordi B\u00e8rben, Pro Musica Stadium, Replay, Zanibon, Carish, Suvini-Zerboni, Zanoni ecc..), registrate e trasmesse dalla RAI e da vari enti radiotelevisivi europei, ed incise su dischi (Fonit-Cetra, Carosello, Fonola, RCA, Ariston, Carish, CMC).\nTra i suoi innumerevoli lavori di saggistica pubblicati si segnalano: La storia degli strumenti musicali (Ed. B\u00e8rben); I cristallofoni (Ed. Curci); Conoscere Schumann ecc. Ha svolto una intensa attivit\u00e0 di conferenziere ed \u00e8 stato co-redattore dell'Antologia Corale Ricordi, delle Rassegne di Studi Musicali dell'Accademia dei Concordi, del Centro Musicologico dell'Universit\u00e0 di Padova e del Centro Rinascimento Musicale di Firenze. Ha curato le revisione e la strumentazione dell'opera Arlecchinata di Salieri (in cartellone in teatri americani, tedeschi e olandesi) e la versione ritmica italiana dell'opera giapponese L'Airone d'argento di Jkuma Dan per le edizioni Boosey e Kawkes di Londra (con direzione della prima esecuzione al Teatro dell'Accademia delle Belle Arti di Napoli). Ha tenuto otto seminari di interpretazione della musica vocale italiana per le Fondazioni Asahi e Mainichi a Tokyo, Losaka, Nagoya e all'Universit\u00e0 di Tokushima. Insieme alla moglie Rina Checchi, soprano, cur\u00f2 la preparazione vocale ed interpretativa di molti cantanti; tra questi si ricorda il basso Ferruccio Furlanetto che da molti anni calca le scene dei maggiori teatri del mondo.\nCasagrande ha dedicato una gran parte della sua produzione alla musica corale con la composizione di numerosi mottetti per coro a cappella, ma di assoluto rilievo sono anche le sue elaborazioni di canti popolari provenienti dalla tradizione orale soprattutto di provenieza veneta.\nPer tale motivo a lui \u00e8 stato dedicato il Gran Prix di uno dei pi\u00f9 prestigiosi concorsi nazionali di Canto Corale che si svolge annualmente a Vittorio Veneto sua citt\u00e0 natale e di cui \u00e8 stato uno dei cofondatori e direttore per alcuni anni anche direttore artistico.\nAttivit\u00e0 accademica e ruoli istituzionali.\nDocente presso i Conservatori di Venezia, Verona e Castelfranco Veneto, nonch\u00e9 ai Corsi superiori di perfezionamento di canto lirico al Liceo di Vercelli; direttore dei Conservatori di Rovigo e Cosenza.\nDirettore d'orchestra del III Festival internazionale del Teatro di Villa Olmo di Como, Teatro Lirico di Milano, Teatro Regio di Parma, Radio Johannesburg, Kursaal di Berna, di Amsterdam, Teatri Comunali di Bologna, Treviso, l'Aquila, Istituzione dei concerti di Cagliari; regista di produzioni operistiche a Cagliari, Vienna, Monaco di Baviera, Napoli, Milano, Ravenna, Osaka\nPresidente e cofondatore dell'A.S.A.C.Veneto, vice presidente nazionale dell'U.S.C.I. cofondatore della Feniarco, presidente della Commissione artistica della Fondazione italiana musica strumentale, direttore dell'Accademia corale del Teatro alla Scala. Fondatore e presidente di numerose istituzioni musicali, membro di varie commissioni di concorsi nazionali e internazionali, direttore artistico di stagione concertistiche e di molte associazioni musicali tra cui la Societ\u00e0 Corale Vittoriese \u00abL. Da Ponte\u00bb e gli \u00abAmici della Musica\u00bb di Vittorio Veneto; fondatore e direttore artistico del Concorso nazionale corale \u00abTrofei Citt\u00e0 di Vittorio Veneto\u00bb; direttore del Coro A.N.A. di Vittorio Veneto.\nAlcuni riconoscimenti.\nNumerosi i riconoscimenti:\nMor\u00ec a Pordenone nel 1991. A suo nome \u00e8 stata intitolata una via pubblica a Vittorio Veneto."}
{"id": "2412739", "revid": "1543377", "url": "https://it.wikipedia.org/wiki?curid=2412739", "title": "Castello della Magliana", "text": "Il castello della Magliana \u00e8 una costruzione fortilizia che si trova in via Luigi Ercole Morselli, 13, nella zona Magliana Vecchia, nei pressi del Tevere, a Roma. \u00c8 chiamato anche \"villa pontificia alla Magliana\" perch\u00e9 utilizzata in passato come residenza di campagna dai papi.\nStoria e descrizione.\nIl castello \u00e8 ricordato nell'XI secolo come possedimento del monastero di Santa Cecilia in Trastevere; a esso era annesso un oratorio dedicato a Giovanni Battista, che risaliva anch'esso al Medioevo.\nL'opera di completo restauro e riadattamento dell'edificio medievale, fu iniziata nel 1480 sotto il pontificato di papa Sisto IV (1471-1484) e prosegu\u00ec sotto quello di papa Innocenzo VIII (1484-1492), che nel 1490 fece abbattere gran parte delle strutture medievali e costruire il nuovo edificio che porta il suo nome. Agli inizi del XVI secolo, papa Giulio II (1503-1513) affid\u00f2 a Giuliano da Sangallo la costruzione di un nuovo palazzetto con porticato e grandi finestre a croce mozza, le cui camere furono affrescate da alcuni pittori della scuola del Perugino. Durante lo stesso periodo fu ristrutturata anche l'antica cappella di San Giovanni Battista. L'epoca di maggior splendore fu durante il pontificato di papa Leone X (1513-1521) che, oltre ad abbellire ulteriormente gli edifici chiamandovi a lavorare Donato Bramante e Michelangelo Buonarroti, trasform\u00f2 la villa in un luogo di incontri letterari, di concerti e spettacoli teatrali. Nella volta che sovrasta l'altare della cappella di San Giovanni Battista, alunni della scuola di Raffaello Sanzio dipinsero l\"'Eterno Padre benedicente fra angeli e cherubini\" (conservato al Louvre), mentre sulla volta dell'arco della navata centrale dipinse il \"Martirio di santa Cecilia\" (frammenti nel Mus\u00e9e des Beaux-Arts di Narbona).\nCon la fine dell'epoca rinascimentale, e a causa della malaria, anche il castello cadde in disuso e progressivamente abbandonato; fu dato in propriet\u00e0 al monastero di santa Cecilia in Trastevere, che lo affitt\u00f2 a privati. Nel 1959 l'intero complesso \u00e8 stato acquistato e restaurato dal Sovrano militare ordine di Malta. Ospita gli uffici e la direzione del vicino Ospedale San Giovanni Battista, di propriet\u00e0 dello stesso ordine."}
{"id": "2412742", "revid": "767487", "url": "https://it.wikipedia.org/wiki?curid=2412742", "title": "Thembinkosi Fanteni", "text": "Inizia la sua carriera in patria, giocando prima nel Mother City e poi nell'Ajax Cape Town. Nel 2008 viene prelevato dal Maccabi Haifa, club israeliano dove realizza 17 reti in 44 presenze. Torna a giocare in Sudafrica nel 2009, per un anno in prestito agli Orlando Pirates, e poi nuovamente nell'Ajax Cape Town, dove milita tuttora.\nDal 2007 viene convocato dalla Nazionale sudafricana, con la quale ha partecipato alla Coppa delle Nazioni Africane 2008 ed ha collezionato 20 presenze e 2 gol: contro la Guinea Equatoriale il 7 giugno 2008 nelle qualificazioni al e contro la Polonia il 6 giugno 2009 in un'amichevole preparatoria per la FIFA Confederations Cup 2009, a cui prender\u00e0 parte."}
{"id": "2412752", "revid": "767487", "url": "https://it.wikipedia.org/wiki?curid=2412752", "title": "Arresti familiari", "text": "Arresti familiari (\"House Arrest\") \u00e8 un film del 1996 diretto da Harry Winer.\nTrama.\nJanet e Ned Beindorf, due coniugi, sono in crisi e pensano di divorziare, ma i figli, Grover e Stacy, li rinchiudono in cantina per permettere loro di parlarsi e chiarirsi.\nVenuto a sapere della \"trovata\" di Grover, T.J. Krupp (acerrimo nemico di Grover) decide di aiutare il ragazzo nella sua impresa, finanziando alcune spese (come la porta della cantina che viene sostituita con una porta-cancelletto blindata) per ragioni apparentemente ingiustificate.\nNon tarda, per\u00f2, a rivelarsi la ragione per cui T.J. aiuta Grover: egli, infatti, vuole portare anche i suoi genitori nella cantina dei Beindorf, essendo anch'essi in crisi; ai genitori di T.J. si aggiungono anche quelli di Matt, il migliore amico di Grover, arrivando cos\u00ec a formare una sorta di terapia di gruppo per genitori in crisi, costretti a convivere insieme.\nNel frattempo i ragazzi prendono in divertimento la situazione cominciando ad organizzare feste rumorose che distruggono casa Beindorf, mentre Grover cerca in ogni modo di impedirlo ai compagni, stravolto e ancora \"incosciente\" della situazione che ha creato.\nA sollevare il suo umore arriva Brooke Figler, un'avvenente ragazza della quale Grover si \u00e8 innamorato; con lei le feste di casa Beindorf diventano sempre pi\u00f9 rumorose e caotiche, al punto di allarmare il vicino di casa (nonch\u00e9 ex-poliziotto) Rocco, che gi\u00e0 da tempo aveva avvertito qualcosa di strano nella casa dei vicini.\nAnche Brooke, per\u00f2, ha un problema con la madre, che, ha la presunzione di essere un'\"eterna ragazzina\": infatti esce con i suoi amici, parla con una voce tipicamente adolescenziale ecc.; diventer\u00e0 anche lei, dunque, \"parte\" del gruppo dei genitori.\nI giovani decidono, dunque, di organizzare un programma rieducativo per i genitori col tentativo di farli ragionare sulle loro situazioni di coppia.\nIn cantina, nel frattempo, i genitori di Grover, trovano un modo per poter \"evadere\": passeranno attraverso un condotto per la biancheria chiuso da Ned quando i figli erano ancora piccoli, per paura che vi potessero incappare.\nRocco, invece, sempre pi\u00f9 insospettito dalla situazione decide di chiamare una pattuglia della polizia per effettuare un controllo, ma sempre invano, poich\u00e9 gli scaltri ragazzi riescono sempre a deviare i sospetti, finch\u00e9 una sera i poliziotti riescono ad accorgersi di ci\u00f2 che \u00e8 successo circondando casa Beindorf e costringendo i giovani ad arrendersi.\nI genitori, in conclusione, riescono a riappacificarsi tra loro e a migliorarsi singolarmente, rendendo soddisfatti i figli, accortisi di non aver agito invano."}
{"id": "2412754", "revid": "1305772", "url": "https://it.wikipedia.org/wiki?curid=2412754", "title": "Jessica Clark", "text": "Carriera.\nDi origini indiane e nigeriane, Jessica Clark nasce a Londra (Regno Unito).\nPrima di intraprendere la carriera di modella studia per un anno all'universit\u00e0; in seguito decide di abbandonare gli studi a causa di problemi economici, proviene infatti da una famiglia povera.\nA sedici anni in Inghilterra vince un concorso per la ricerca di modelle. Dopo il concorso ottiene qualche lavoro part-time fin quando comincia a dedicarsi completamente al mondo della moda a partire dai venti anni. A New York firma un contratto con la Ford Models, sfila per Herm\u00e8s e Julian McDonald, compare nelle campagne pubblicitarie di Redken, Alexander McQueen e Adidas Adrenaline.\nNel 2008 compare in due numeri di \"Lucky Magazine\" (agosto e settembre) e negli editoriali di \"Trace\" e \"Luire\". Nel 2009 compare in \"Vogue India\" (numero di settembre) e \"Elle\" (luglio).\nCome attrice ha recitato in alcuni cortometraggi ed \u00e8 apparsa una varie serie tv, tra cui \"Chemistry\". Nel 2012 \u00e8 apparsa in alcuni episodi di \"True Blood\", nel ruolo della millenaria vampira dea Lilith.\nVita privata.\n\u00c8 apertamente lesbica e vive a New York con la sua compagna Lacey Stone con la quale si \u00e8 sposata nel 2010. Assieme alla compagna collabora con il sito web AfterEllen.com, dove ogni settimana discute di argomenti legati al mondo dell'omosessualit\u00e0 femminile."}
{"id": "2412755", "revid": "125748911", "url": "https://it.wikipedia.org/wiki?curid=2412755", "title": "Iscrizione della catacomba di Commodilla", "text": "L'iscrizione della catacomba di Commodilla \u00e8 un breve testo inciso nella cornice di un affresco nella cripta dei santi Felice e Adautto, all'interno delle catacombe di Commodilla, a Roma, Ostiense. Il graffito occupa un posto importante nella storia della lingua italiana, dal momento che rappresenta la testimonianza della linguavolgare.\nIl testo e il significato.\nIl testo dell'iscrizione \u00e8 il seguente:\nL'indicazione si riferisce ai \"mysteria\", o \"orazioni segrete\", che secondo le indicazioni dello scrivente andavano pronunciate a bassa voce.\nLa datazione.\nL'iscrizione \u00e8 certamente successiva alla realizzazione dell'affresco, che si colloca nel VI o nel VII secolo. Per l'iscrizione il termine post quem \u00e8 collocabile nel VI secolo per ragioni storico-artistiche, mentre il termine ante quem \u00e8 collocabile nel IX secolo per una serie di motivazioni:\n- motivazione paleografica: la scrittura utilizzata \u00e8 quella onciale, databile tra l'VIII e il X secolo. Per una serie di ragioni paleografiche, la datazione dell'iscrizione \u00e8 trattenuta al IX secolo. \n- motivazione storico-liturgica: la pratica di pronunciare le orazioni a bassa voce \u00e8 stata introdotta nella prima et\u00e0 carolingia, VIII-IX secolo. \n- motivazione storica: durante la prima et\u00e0 del IX secolo, a causa dei continui saccheggi nella zona di San Paolo fuori le mura, le reliquie dei santi Felice e Adautto vennero spostate dalla cripta, che cos\u00ec fu abbandonata. \nTutte queste motivazioni fanno quindi convergere la datazione pi\u00f9 probabile entro il IX secolo.\nAnalisi del testo.\nLa lingua utilizzata \u00e8 un idioma volgare ancora immaturo, che si presenta molto vicino al latino. La parola \"ille\", dal latino ILLAE (o ILLAS) \"quelle\", non conserva il significato originario, ma ha valore di articolo femminile plurale. Quanto a \"secrita\", si tenga conto che la lettura corretta \u00e8 \"secreta\", con la E chiusa invece della I, secondo una grafia in uso nelle scritture pre-carolinge. Interessantissima \u00e8 la forma \"bboce\": in principio, la parola era stata scritta come \"boce\", ma in seguito qualcuno, non si sa se lo stesso scrivente o qualcun altro, forse accortosi che la grafia non rispecchiava in pieno la pronunzia, aggiunse, in piccolo, una seconda B. Questo \u00e8 un preziosissimo indizio, utile a ricostruire la pronunzia dei parlanti romani dell'epoca, caratterizzata da due fenomeni, il raddoppiamento fonosintattico, cio\u00e8 la tendenza, tipica ancor oggi nella zona, ad allungare le consonanti in certe situazioni, e il betacismo, che porta alla confusione tra V e B (per questo dal latino VOCEM si ha \"bboce\"). La correzione potrebbe indicare anche una presa di coscienza, da parte dello scrivente, della distanza tra una lingua \"alta\", quella latina, e una \"bassa\", che si potrebbe forse identificare con quella volgare."}
{"id": "2412763", "revid": "599013", "url": "https://it.wikipedia.org/wiki?curid=2412763", "title": "Mari\u00e1n G\u00e1bor\u00edk", "text": "Attualmente gioca come ala destra nei Los Angeles Kings, squadra della National Hockey League (NHL). \u00c8 uno dei 47 giocatori dell'NHL ad aver segnato almeno 5 goal nella stessa partita, l'ultimo in ordine cronologico, il 20 dicembre 2007, inoltre \u00e8 l'unico ad aver siglato questo record nel ventunesimo secolo.\nCarriera.\nDukla Tren\u010d\u00edn.\nNella stagione 1997-1998, Marian ha giocato nel team giovanile dei Dukla Tren\u010d\u00edn chiudendo la stagione regolare con 59 punti in 36 presenze.\nNello stesso anno ha giocato una partita nella Slovak Extraliga (lega professionistica slovacca) segnando un goal al suo debutto.\nDopo tale performance Marian l'anno successivo pass\u00f2 nella squadra maggiore e al suo primo anno da rookie (debuttante) chiuse la stagione regolare con 20 punti in 33 presenze.\nNel suo secondo e ultimo anno nella Slovak Extraliga chiuse la stagione regolare con 46 punti in 50 presenze.\nNHL.\nGli inizi.\nG\u00e1bor\u00edk venne indicato dai Minnesota Wild come terza scelta assoluta nel Draft NHL dopo Rick DiPietro e Dany Heatley.\nNella prima stagione fece subito vedere le sue doti, siglando 18 goal e 36 punti, migliorandosi la stagione successiva superando la soglia dei 30 goal stagionali e quasi raddoppiando i punti dell'anno precedente arrivando a quota 67.\nIl 13 novembre 2001 sigl\u00f2 la sua prima tripletta in NHL. L'anno successivo venne incluso nella lista di giocatori per l'NHL All-Star Game, sigl\u00f2 per il secondo anno consecutivo 30 reti durante la regular season aiutando in modo significativo i Wild alla prima apparizione ai Playoff.\nIn 18 gare giocate nei Playoff sigl\u00f2 17 punti, portando i Wild sino alla finale della Western Conference.\nProblemi contrattuali tennero lontano G\u00e1bor\u00edk dai campi dell'NHL fino al 31 ottobre 2003, quando l'asso slovacco firm\u00f2 un nuovo contratto con i Wild per tre anni, alla cifra di 10 milioni di dollari.\nQuesti problemi iniziali fecero s\u00ec che fossero solo 65 i match giocati nella stagione 2003/04, con un totale di 18 goal e 40 punti.\nLockout 2004-2005.\nNella stagione 2004/05 la stagione NHL fu annullata dallo sciopero generale che fece slittare tutta la stagione 2004-2005.\nMolti giocatori scelsero per non perdere la condizione fisica di giocare nei vari campionati esteri.\nMarian scelse di tornare nella squadra che lo aveva lanciato, il team HC Dukla Tren\u010d\u00edn.\nEssendo gi\u00e0 iniziata la stagione regolare, Marian disput\u00f2 29 incontri siglando 52 punti finendo poi la stagione con il team svedese dei F\u00e4rjestads BK nel campionato Elitserien.\nMinnesota Wild 2005-2009.\nRipartita l'NHL nella stagione 2005/06, G\u00e1bor\u00edk migliora: in soli 65 incontri disputati, a causa di un infortunio, segna 38 gol e 28 assist, per un totale di 66 punti.\nL'infortunio all'inguine non permette a G\u00e1bor\u00edk di disputare per intero nemmeno la stagione successiva, dopo il riacutizzarsi dell'infortunio il 20 ottobre 2006, contro gli Anaheim Ducks, viene previsto un tempo di recupero di 10-14 giorni, ma G\u00e1bor\u00edk non torner\u00e0 a giocare fino al 6 gennaio 2007, due mesi e mezzo dopo. Pur giocando 34 partite in meno finisce ancora una volta sopra i 30 goal con 57 punti totali.\nIl 20 dicembre 2007 G\u00e1bor\u00edk contro i New York Rangers sigla ben 6 punti, grazie a 5 reti ed un assist. Questo lo rende il primo giocatore dei Wild, ed il 47 della storia dell'NHL, a siglare almeno 5 goal in un solo match. Non si vedevano 5 reti in solo incontro da circa 11 anni quando il 26 dicembre 1996 Sergei Fedorov dei Detroit Red Wings fece altrettanto contro i Washington Capitals).\nPartecip\u00f2 al suo secondo NHL All Star Game, e al termine della stagione con 42 reti e 41 assist sigl\u00f2 il suo record personale di punti ben 83.\nInoltre fu scelto per la prima volta come capitano per il mese di marzo 2008, infatti nei Minnesota Wild il capitano viene cambiato con una rotazione mensile.\nNel gennaio 2009 deve sottoporsi ad un intervento chirurgico, tornando sul ghiaccioil 21 marzo contro gli Edmonton Oilers.\nIl 1\u00ba luglio 2009 firm\u00f2 un contratto di 5 anni con i New York Rangers, per la cifra di circa 37 milioni di Dollari.\nL'arrivo a New York.\nPrima della nota firma del contratto con i Rangers, era stato ipotizzato un trasferimento con il connazionale Pavol Demitra in Canada nelle file dei Vancouver Canucks.\nLa notizia fu quasi ufficiale quando venne reso noto che Marian aveva prima cercato e poi acquistato casa a Vancouver nella parte ovest della citt\u00e0.\nTale notizia per\u00f2 fu smentita quando Marian scelse di accasarsi per 5 stagioni a New York nelle file dei New York Rangers.\nInfatti la squadra di New York dopo vari anni di delusioni scelse di puntare il proprio futuro sulla stella slovacca offrendoli un consistente contratto bruciando proprio la concorrenza di Vancouver.\nNew York Rangers.\n2009-2010.\nMarian inizi\u00f2 subito il suo debutto con i Rangers con il botto segnando 10 goal in 12 presenze.\nAppena dopo un mese dall'inizio del campionato in una partita contro i Phoenix Coyotes Marian sub\u00ec un leggero infortunio al ginocchio che lo tenne lontano dai campi di gioco per due partite fra cui il suo primo ritorno a Minnesota contro la sua ex squadra.\nAl suo ritorno il 9 febbraio 2010 in un contatto con il compagno Henrik Lundqvist in una sessione di allenamento sub\u00ec un leggero infortunio alla gamba destra.\nNonostante questi problemi Marian non deluse le aspettative e chiuse la stagione regolare con 76 presenze dove mise a segno 42 goal e 86 punti totali che segnarono il suo nuovo Carrer-High (record carriera).\n2010-2011.\nNella sua seconda stagione nelle file dei Rangers Marian \u00e8 stato ostacolato da un infortunio dovuto ad una lesione.\nIl suo primo arresto avvenne contro i Toronto Maple Leafs in un contrasto di gioco che gli caus\u00f2 un infortunio alla spalla destra che lo tenne lontano dal gioco per un mese.\nPer via di questo infortunio la stagione di Marian fu uscilata fra alti e bassi con un totale di 22 goal e 48 punti complessivi in 62 presenze.\nLa sua migliore prestazione fu in una partita contro i Toronto Maple Leafs il 19 gennaio 2011 quando segn\u00f2 quattro goal e serv\u00ec un assist.\n2011-2012.\nIl 29 gennaio 2012 durante il 59\u00b0 All-Star Game disputatosi in Canada nello stadio dei Senatores di Ottawa Marian alla sua terza partecipazione a questo evento ha vinto il premio di M.V.P (Most Valutate Player).\nHa chiuso la stagione regolare con 41 goal, 35 assist e 76 punti totali in 82 presenze.\nI Rangers si sono qualificati per i Playoff e in una delle serie pi\u00f9 lunghe e spettacolari della lega nelle semifinali di Eastern Conference, e Marian ha segnato una tripletta decisiva contro i Washington Capitals di Alexander Ove\u010dkin e Alexander S\u00ebmin. Tuttavia, i Rangers sono stati poi eliminati in finale di Eastern Conference dai vicini dei New Jersey Devils di Ilya Kovalchuk in sette gare.\n2012-2013.\nA causa dell'arrivo di Rick Nash, Gaborik ebbe meno spazio, e gioc\u00f2 35 partite, segnando 9 gol e 10 assist prima di venire ceduto ai Columbus Blue Jackets.\nColumbus Blue Jackets.\nIl 3 aprile 2013 Gaborik pass\u00f2, assieme a Blake Parlett e Steven Delisle ai Columbus Blue Jackets in cambio di Derrick Bassard, Derek Dorsett, John Moore e una scelta nel sesto round del draft. Il giorno dopo ha debuttato con la nuova maglia in una gara contro i Nashville Predators, segnando il gol vittoria e mettendo a referto un assist. Ha terminato la stagione con 3 reti e 5 assist in 12 incontri, con i Jackets che hanno mancato i playoff pur giungendo a pari punti con i Minnesota Wild ottavi in classifica."}
{"id": "2412765", "revid": "31886", "url": "https://it.wikipedia.org/wiki?curid=2412765", "title": "Confessioni di una single di successo", "text": "Confessioni di una single di successo (titolo originale: \"Confessions of a Sociopathic Social Climber\") \u00e8 una commedia romantica statunitense del 2005, diretta da Dana Lustig.\nTrama.\nKate Livingston cerca ad ogni modo di effettuare una scalata sociale per ottenere un posto di lavoro all'interno dell'\u00e9lite di San Francisco. Cos\u00ec diventa una pubblicitaria, che si cura delle pubbliche relazioni. Un ispettore delle tasse la obbliga poi a tenere un diario fiscale, ma si tratta di un diario davvero particolare."}
{"id": "2412775", "revid": "110157", "url": "https://it.wikipedia.org/wiki?curid=2412775", "title": "Campeonato Brasileiro S\u00e9rie B 2009", "text": "Il Campeonato Brasileiro S\u00e9rie B 2009 \u00e8 stata la ventottesima edizione del Campeonato Brasileiro S\u00e9rie B ed \u00e8 stato vinto per la prima volta dal Vasco da Gama, che torna in S\u00e9rie A dopo un solo anno. Oltre al Vasco da Gama, hanno ottenuto la promozione in S\u00e9rie A anche il Guarani, il Cear\u00e1 e l'Atl\u00e9tico Goianiense.\nClassifica finale.\nLegenda:\nNote:"}
{"id": "2412776", "revid": "110157", "url": "https://it.wikipedia.org/wiki?curid=2412776", "title": "Chiesa di San Martino di Tours (Breggia)", "text": "La chiesa-oratorio di San Martino di Tours \u00e8 un edificio religioso che si trova a Morbio Superiore, frazione di Breggia in Canton Ticino.\nStoria.\nLa prima costruzione della chiesa risale alla met\u00e0 del VI secolo, anche sei nei secoli successivi \u00e8 stato pi\u00f9 volte rimaneggiato: nel XII secolo \u00e8 stato completamente ricostruito, nel XVI secolo l'abside \u00e8 stata sostituita da un coro, nel XVIII e XIX secolo sono stati aggiunti corpi all'esterno.\nDescrizione.\nLa chiesa si presenta con una pianta ad unica navata, con copertura a capriate. Lungo la navata \u00e8 visibile una lapide marmorea in onore di Eutarico, genero di Teodorico il Grande, risalente al VI secolo: \u00e8 l'unico manufatto ostrogoto ritrovato ad oggi in Canton Ticino."}
{"id": "2412783", "revid": "1031941", "url": "https://it.wikipedia.org/wiki?curid=2412783", "title": "Territorio del Missouri", "text": "Il Territorio del Missouri () \u00e8 stato un territorio organizzato degli Stati Uniti d'America ottenuto dagli stessi dopo la vendita della Louisiana da parte di Napoleone I. Esistette dal 4 giugno 1812 al 10 agosto 1821.\nDopo l'acquisizione della Louisiana francese, il governo statunitense divise questo vasto territorio in due parti lungo il 33\u00ba parallelo. Il Nord, con il nome di Territorio della Louisiana, e il Sud, con il nome di Territorio di Orleans.\nIl 4 giugno 1812 il \"Territorio della Louisiana\" venne chiamato \"Territorio del Missouri\" in modo da non essere confuso con il nuovo Stato della Louisiana, che ader\u00ec all'Unione lo stesso anno.\nNella Convenzione del 1818 con i britannici si fiss\u00f2 definitivamente il confine con il Canada a nord lungo il 49\u00ba parallelo, dal Lago dei Boschi alle Montagne Rocciose.\nNel 1819 il Territorio dell'Arkansas fu separato dal Territorio del Missouri.\nIl 10 agosto 1821 si separ\u00f2 lo Stato del Missouri e il restante territorio divenne territorio non-organizzato, includendo la regione geografica degli attuali stati di Iowa, Nord Dakota, Sud Dakota e Minnesota. La parte a oriente del fiume Missouri venne annessa al Territorio del Michigan."}
{"id": "2412789", "revid": "290948", "url": "https://it.wikipedia.org/wiki?curid=2412789", "title": "Millennium Seed Bank Project", "text": "Il Millennium Seed Bank Project \u00e8 un progetto internazionale per la conservazione dei semi, coordinato dai Kew Gardens. Avviato nell'anno 2000.\nIl Millennium Seed Bank \u00e8 ospitato dal Wellcome Trust Millennium sui terreni del Wakehurst Place West Sussex, ed ha lo scopo di tutelare la biodiversit\u00e0, affrontare l'erosione genetica e contrastare l'estinzione delle piante spontanee minacciate, immagazzinandone i semi per un eventuale uso futuro. Come in altre banche dei semi, i semi vengono conservati in celle refrigerate nel sottosuolo: il Millennium Seed Bank attualmente conserva la pi\u00f9 ampia raccolta di semi del mondo.\nIn collaborazione con altri progetti per la salvaguardia della biodiversit\u00e0 organizza spedizioni in tutto il mondo per la raccolta dei semi delle piante sulla terraferma. Dove \u00e8 possibile le collezioni vengono mantenute nel paese d'origine e al Millennium Seed Bank Project vengono spediti i duplicati per l'immagazzinamento.\nGrazie alla presenza internazionale e capillare delle principali associazioni, i paesi coinvolti possono venire incontro agli obiettivi internazionali a favore dell'ambiente, come la \"Global Strategy for Plant Conservation\" e il \"Millennium Development Goals of the United Nations Environment Programme\".\nAd aprile 2007, il Millennium Seed Bank Project ha acquisito il miliardesimo seme, un tipo di bamb\u00f9 africano della specie Oxytenanthera abyssinica.\nObiettivi del progetto.\nI principali obiettivi del progetto sono: \nAssociazioni internazionali.\nLe associazioni del Millennium Seed Bank Project esistono in Australia, in Messico, in Cile, in Kenya, in Cina, negli Stati Uniti, in Giordania, in Mali, in Malawi, in Madagascar, in Burkina Faso, in Botswana, in Tanzania, in Arabia Saudita, in Libano ed in Sudafrica.\nL'Australia \u00e8 particolarmente significativa poich\u00e9 la relativa flora costituisce il 15% del totale delle specie nel mondo, il cui 22% \u00e8 stato etichettato come a rischio di estinzione.\nConservazione dei semi.\nQuando i semi arrivano devono essere puliti e la loro identificazione confermata. A questo punto vengono asciugati, riorganizzati ed immagazzinati a temperature sotto allo 0\u00a0\u00b0C.\nPoich\u00e9 i semi devono essere usati per le ricerche e si devono controllare gli stati di immagazzinamento e di presenza, i semi vengono fatti germinare periodicamente. Dai semi immagazzinati vengono anche fatte crescere le piante che in natura sono minacciate o in via di estinzione per poi essere reintrodotte dove ce ne sia bisogno.\nTutti i semi vengono forniti alle istituzioni secondo il principio dello scambio reciproco e senza scopo di lucro."}
{"id": "2412795", "revid": "61051", "url": "https://it.wikipedia.org/wiki?curid=2412795", "title": "Mauser Werke AG", "text": ""}
{"id": "2412797", "revid": "124939708", "url": "https://it.wikipedia.org/wiki?curid=2412797", "title": "Anna Vita", "text": "Biografia.\nInizi\u00f2 la sua carriera d'attrice come stella del fotoromanzo nell'immediato dopoguerra. Ebbe la prima occasione cinematografica nel film \"Accidenti alla guerra!...\" di Giorgio Simonelli (1948). Assieme al suo partner dei fotoromanzi, Sergio Raimondi, prese parte nel 1949 al documentario \"L'amorosa menzogna\" di Michelangelo Antonioni, che indagava in modo ironico il mondo dei fotoromanzi e dei suoi divi, nel quale interpret\u00f2 s\u00e9 stessa. \nLa pellicola vinse il Nastro d'argento quale miglior documentario nel 1950. Sempre nel 1950 torn\u00f2 al cinema dopo il successo di un suo fotoromanzo che aveva ancora Raimondi come protagonista maschile (\"Vendetta di zingara\"), da cui venne tratto il soggetto di \"film omonimo\" diretto da Aldo Molinari.\nIl successo che accompagnava Anna Vita nei fotoromanzi non venne per\u00f2 bissato nel cinema, nel quale l'attrice calabrese rimase relegata in parti secondarie, tranne nell'ultimo suo film, \"Il peccato di Anna\", dove fu protagonista e autrice del soggetto. Nella met\u00e0 degli anni cinquanta fece perdere ogni traccia di s\u00e9."}
{"id": "2412799", "revid": "139907", "url": "https://it.wikipedia.org/wiki?curid=2412799", "title": "Locomotiva FS 478", "text": "La locomotiva gruppo 478 era una locomotiva a vapore con tender di costruzione austroungarica che le Ferrovie dello Stato acquisirono come \"bottino di guerra\" dopo il 1918.\nStoria.\nLa fine della prima guerra mondiale port\u00f2 all'incorporazione nel parco rotabili italiano delle Ferrovie dello Stato di un notevole numero di locomotive: tra quelle che rimasero entro i nuovi confini del territorio nazionale vi fu anche un gruppo di 5 locomotive a vapore con tender di costruzione austriaca appartenente alla ferrovia S\u00fcdbahn dove erano immatricolate come gruppo SB 280.\nNel parco rotabili delle Ferrovie dello Stato esse assunsero la classificazione di Gruppo 478.001-005 e vennero assegnate al Deposito Locomotive di Bolzano. Nel 1940 vennero cedute per il servizio ferroviario negli stati occupati dalla Germania nazista e due di esse, la 478.004 e la 478.005 dopo il 1945 rimasero in forza alle ferrovie di stato jugoslave.\nCaratteristiche.\nLe Gr.478, (ex 280 S\u00fcdbahn), erano locomotive compound a 4 cilindri a 5 assi accoppiati e carrello anteriore monoassiale portante. Erano macchine per linee acclivi utilizzate sulle linee ferroviarie austriache tra Innsbruck, Bolzano e Linz."}
{"id": "2412804", "revid": "84184", "url": "https://it.wikipedia.org/wiki?curid=2412804", "title": "Monaci della foresta", "text": "La Tradizione della Foresta \u00e8 una tradizione monastica buddhista Theravada che - in epoca moderna - si \u00e8 sviluppata nei primi anni del '900 in Thailandia, inizialmente presso il ceppo linguistico Lao, che risiede nel Nord Est del Paese. Lao, Isan. In questo periodo Ajahn Sao Kantasilo Mahathera e il suo discepolo, Mun Bhuridatta ridiedero vita al movimento dei Monaci della Foresta, secondo le tradizioni pi\u00f9 antiche del buddhismo Theravada. Alcuni Maestri particolarmente rispettati, come Ajahn Thate, Ajahn Maha Bua e Ajahn Chah., svilupparono, nella seconda met\u00e0 del '900, un vasto movimento che, dalla Thailandia, sbarc\u00f2 in Occidente, dove ha tuttora una forte presenza, soprattutto nel Regno Unito. Questi Maestri del XX secolo, considerano la foresta come parte della pratica monastica. In questo senso l'antica tradizione \u00e8 stata ripresa e viene praticata nei monasteri, in Oriente come in Occidente, a beneficio dei discepoli, attuali e futuri, secondo le regole originarie. Anche in Myanmar e Sri Lanka sono stati fondati monasteri e romitaggi che seguono questa tradizione. I monasteri sono generalmente situati in luoghi appartati, nei boschi, dove si vive una vita semplice, in continuo contatto con la propria pratica e l'ambiente naturale circostante. I due principali ordini monastici thailandesi sono il Maha Nikaya e il Dhammayuttika Nikaya, in entrambi si trovano monasteri della Foresta.\nLa Tradizione della Foresta predilige l'esperienza diretta attraverso la pratica della meditazione e il rispetto rigoroso delle regole monastiche (\"vinaya\") piuttosto che l'impostazione scolastica, basata esclusivamente sullo studio dei Canoni Pali Tipitaka. I Monaci della foresta sono considerati molto esperti nella meditazione bhikkhu. La tradizione della foresta \u00e8 di solito associata a una intensa pratica meditativa, che pu\u00f2 portare a sviluppare notevoli capacit\u00e0 spirituali. La tradizione \u00e8 particolarmente rispettata, soprattutto in Thailandia per la sua ortodossia, la stretta adesione alle regole originali, stabilite dal Buddha, e l'ascesi, praticata da tutti i monaci pi\u00f9 noti. Grazie a queste qualit\u00e0, \u00e8 molto amata dal popolo Thai e dai numerosi seguaci, che si sono via via associati ad essa in Occidente.\nLa pratica e lo stile di vita sono basati su quelli del Buddha e dei suoi primi discepoli. Vengono chiamati monaci della foresta perch\u00e9 mantengono vive le pratiche del Buddha storico, che spesso ha abitato nelle foreste, sia durante il periodo di ascesi e ricerca spirituale sia nel periodo successivo dell'insegnamento. Al di fuori della Thailandia, la Tradizione della foresta \u00e8 ben sviluppata nel Regno Unito (The Forest Hermitage, Amaravati Buddhist Monastery, Harnham Buddhist Monastery Aruna Ratanagiri and Chithurst Buddhist Monastery), negli Stati Uniti (Thanissaro Bhikkhu, Abhayagiri), in Nuova Zelanda, in Svizzera Dhammapala, in Germania (Muttodaya Monastery, Metta Vihara, Anenja Vihara) e in Italia dove \u00e8 stato fondato nel 1990 il Monastero Santacittarama. Attualmente i pi\u00f9 noti rappresentanti di questa tradizione sono Ajahn Chah e Ajahn Sumedho.\nOrigini.\nLa Tradizione thailandese della Foresta trae la sua ispirazione dal Canone Pali, e in particolare dagli insegnamenti contenuti nel Sutta Pi\u1e6daka e nel Vinaya Pitaka, in cui il Buddha viene spesso descritto come un asceta che dimora nelle foreste Nei discorsi Pali, il Buddha spinge spesso i suoi discepoli a cercare una casa isolata (in un bosco, sotto l'ombra di un albero, in montagna, in una grotta, nella giungla o in un boschetto, all'aperto, o su un mucchio di paglia. In questi sutta, il Buddha istruisce i monaci, consigliandoli di rimanere nella foresta al fine di favorire la loro pratica di meditazione. Lo stesso Buddha si \u00e8 realizzato in una foresta, ai piedi dell'albero della Bodhi. Nel Bhaya-bherava\"Sutta\", il Buddha ha spiegato che la sfida mentale che aveva affrontato durante la sua permanenza nella foresta lo aveva aiutato a raggiungere il Risveglio. Inoltre vi sono molti sutta nel Canone Pali in cui il Buddha istruisce i monaci a praticare in localit\u00e0 deserte e remote. Ecco alcuni esempi: Nel\" Sutta Andhakavinda\" dice: 'Meglio abitare in un luogo appartato. In abitazioni remote, situate in un deserto o nella foresta. ' Cos\u00ec dovrebbero essere incoraggiati, esortati, a dimorare i monaci, nell'isolamento fisico. Nel\" Sutta Dantabhumi\" si dice: Vieni o monaco, scegli un alloggio in una foresta remota, alla radice di un albero, su un pendio di montagna, in un deserto, in una caverna sulla collina, in un cimitero, all'aperto o in una capanna di paglia.\nIn Thailandia, il buddismo ha un ruolo centrale nella vita sociale. Durante l'ultima parte dell'Ottocento e la prima met\u00e0 del novecento le foreste della Thailandia furono dimora di monaci erranti che praticavano l'ascetismo. Questi bhikkhu appartenevano alla tradizione Theravada, ma allo stesso tempo si differenziavano dalle pratiche e dal modo di vita diffuso nel clero buddhista di Bangkok. Il loro essere buddhisti trovava espressione nel vivere giorno per giorno nella solitudine della foresta, affrontando le sfide fisiche e psicologiche della solitudine, l'incertezza, il desiderio, la paura e l'avversione, la fame e il disagio fisico. Per tre generazioni hanno rappresentato un esempio impeccabile di Dhamma e Vinaya.\nCon l'avvento al potere nel 1851 del re Mongkut, che era stato monaco per ventisette anni, il Sangha, come il regno, divennero sempre pi\u00f9 centralizzati e gerarchici, e i loro legami pi\u00f9 istituzionalizzati. Mongkut fu un insigne studioso di pali e delle scritture buddhiste. L'immigrazione dei monaci, provenienti dalla Birmania, introduceva in Thailandia la disciplina rigorosa, caratteristica del Sangha Mon. Mongkut, influenzato da questa tradizione e guidato dalla sua personale comprensione del Tipitaka, diede inizio a un movimento di riforma che pi\u00f9 tardi divenne la base per l'ordinamento Thammayut Nikaya. Questa disciplina molto rigorosa \u00e8 stata adottata nella sua interezza solo da una piccola minoranza dei monasteri. L'ordine Mahanikaya, che negli anni '80 rappresentava ancora circa il 95% dei monasteri e dei monaci thailandesi, \u00e8 stato poco influenzato dalle riforme di re Mongkut, e ha mantenuto una disciplina meno impegnativa rispetto all'ordine Thammayut Nikaya.\nNei primi del '900, Ajahn Sao Kantasilo Mahathera e il suo allievo Mun Bhuridatta guidarono il movimento di rinascita della Tradizione della Foresta tailandese. I pi\u00f9 noti tra i monaci di questo periodo sono: Ajahn Thate, Ajahn Maha Bua e Ajahn Chah. Agli inizi del '900, i monasteri urbani spesso servivano come centri scolastici. I Monaci di solito ricevono la formazione nei monasteri e conseguono l'equivalente di una \"laurea\" in Pali e Tripitaka, senza necessariamente impegnarsi nelle pratiche meditative descritte nelle Scritture. Durante questo periodo, si era inoltre persa la speranza di poter raggiungere l'illuminazione in questa vita. La vita monastica, specialmente nelle grandi metropoli, si era ridotta principalmente allo studio e alla tradizione dei testi e alla celebrazione delle cerimonie. L'attivit\u00e0 sociale aveva preso il sopravvento sulla pratica ascetica e alcuni monaci avevano cominciato a pensare che la purezza degli ideali originari del (\"sangha\") era stata compromessa. Una reazione contro questa tendenza a diluire lo spirito ascetico originario, ha portato Ajahn Sao e Ajahn Mun alla vita semplice, ispirata all'antica tradizione della foresta e a un'autentica pratica della meditazione. I Monasteri della foresta si trovano generalmente lontano dalle aree urbane, di solito nel deserto o in zone profondamente rurali della Thailandia. monasteri ispirati alle stesse tradizioni, si trovano anche in altri paesi buddhisti come Sri Lanka, Cambogia e Myanmar. La tradizione della Foresta \u00e8 un tentativo di recuperare gli standard disciplina, cos\u00ec come veniva insegnata dal Buddha storico, per evitare di allontanarsi dalle regole del Vinaya, lasciandosi andare a un'interpretazione della vita monastica, troppo condizionata dalle comodit\u00e0 e dal lassismo del nostro secolo. Con il contributo di alcuni monaci occidentali, ordinatisi in Thailandia con Ajahn Thate, Ajahn Maha Bua e Ajahn Chah, tra i quali il pi\u00f9 conosciuto \u00e8 Luang Por Ajahn Sumedho, la tradizione della Foresta, negli ultimi quarant'anni, si \u00e8 diffusa in Occidente.\n\"La vita di famiglia \u00e8 angusta e impura, la vita senza fissa dimora \u00e8 libera come l'aria. Non \u00e8 facile, restando in famiglia, riuscire a vivere una vita santa, purificata e levigata come una conchiglia. Dopo aver rasato i capelli e la barba e indossata la veste ocra, potrei andarmene, lasciando la mia casa per vagare senza dimora\".\nLa Tradizione in Occidente.\nLa tradizione tailandese della Foresta rappresenta uno dei grandi ordini monastici del Buddhismo Theravada in Occidente. L'ordine occidentale (se si pu\u00f2 fare una tale distinzione) \u00e8 stato fondato da un monaco americano, Ajahn Sumedho (nato Robert Jackman), incoraggiato dal suo maestro Ajahn Chah. Il primo monastero (Wat Pah Nanachat - 'Monastero internazionale della Foresta') \u00e8 stato fondato in Thailandia nel 1975 allo scopo specifico di formare i Monaci occidentali. Nel 1976, Ajahn Sumedho ha incontrato George Sharp, presidente del Sangha Trust inglese. Il Trust \u00e8 stato fondato nel 1956 allo scopo di stabilire una residenza adatta per la formazione dei monaci buddisti in Inghilterra. Dal 1970, il Trust possedeva una propriet\u00e0 in Hampstead, che per\u00f2 non era ritenuta idonea allo scopo. Nel corso di un breve soggiorno a Londra nel 1978, durante la Pindapata, il tradizionale giro mattutino che compiono i Monaci theravada per consentire ai fedeli di offrire il cibo quotidiano, Ajahn Sumedho incontra in Hampstead Heath un jogger solitario che si ferma, colpito dallo strano abbigliamento dei Monaci. Il jogger, casualmente, aveva appena acquistato un'ampia propriet\u00e0, costituita da campagne e boschi nel West Sussex. Avendo espresso il suo interesse per il buddismo, l'uomo chiede ad Ajahn Sumedho di approfondire la pratica e viene invitato a partecipare a dieci giorni di ritiro presso l'Holt Buddhist Center nei pressi di Oxford. Dopo quest'esperienza, il generoso donatore, considerando che sarebbe stato un ottimo luogo per creare il primo monastero della Tradizione della Foresta in Inghilterra, decide di offrire la propriet\u00e0 al Sangha, affinch\u00e9 i monaci possano trasferirsi, dal quartiere residenziale di Londra in cui sono provvisoriamente alloggiati, al grande bosco che si estende per diversi ettari sulle colline nei pressi di Petersfield. Nel 1979 George Sharp acquista Chithurst House (una propriet\u00e0 adiacente al bosco) per conto del Sangha Trust inglese. Qui viene fondato il primo monastero: Chithurst House che ha ottenuto il riconoscimento legale come monastero nel 1981. Al monastero \u00e8 stato dato il nome di Cittaviveka, una parola Pali che significa \"lo spirito del non-attaccamento\". In seguito altri monasteri sono stati creati in Inghilterra: Harnham, monastero buddista (Aruna Ratanagiri) \u00e8 stata fondata nel giugno dello stesso anno. Amaravati Buddhist Centre (ora la sede principale dei monasteri nel Regno Unito) \u00e8 stato istituito nel 1984 e ufficialmente inaugurato nel 1985.\nDa allora, altri rami della Tradizione thailandese della Foresta, sono stati creati in Canada, Stati Uniti, Australia, Nuova Zelanda, Svizzera, Germania e Italia.\nLa Pratica.\nMeditazione.\nLa meditazione \u00e8 una componente centrale nella Tradizione thailandese della Foresta. I metodi di meditazione sono numerosi e diversi. Quelli pi\u00f9 diffusi sono la meditazione camminata e la meditazione seduta. Durante la meditazione seduta, il praticante deve essere consapevole del proprio corpo e della mente. Attraverso la consapevolezza e la concentrazione la mente si calma. In particolare la tecnica che focalizza la consapevolezza sul respiro si chiama \"anapana\". L'intonazione mentale del mantra \"Buddho\" viene utilizzato per mantenere l'attenzione sul respiro (inspirazione \"Bud\", espirazione \"dho\"). Un'altra pratica parallela, che viene spesso utilizzata assieme alla prima, \u00e8 la meditazione di \"visione profonda\" \" o Vipassana\". La meditazione camminata, come viene insegnata ad esempio da Ajahn Sucitto, l'attuale Abate di Chithurst, consiste nel camminare avanti e indietro, in uno spazio libero di circa 20/30 metri, possibilmente in un luogo tranquillo. Anche in questo caso l'attenzione viene focalizzata sulla consapevolezza del corpo e dei movimenti che esso compie nel camminare. Luang Por Sumedho ha sviluppato negli anni una sua forma di pratica, oggi piuttosto diffusa soprattutto tra gli occidentali, chiamata il \"Suono del silenzio\"\nVassa (ritiro della stagione delle piogge).\nVassa (in Thai, Phansa), \u00e8 un periodo di ritiro per i monaci durante la stagione delle piogge (da luglio a ottobre in Thailandia). Molti giovani thailandesi tradizionalmente si ordinano temporaneamente per questo periodo, per poi tornare, dopo circa tre mesi, alla vita laicale. L'anzianit\u00e0 di un monaco, che ne stabilisce la posizione all'interno di un Monastero, si calcola in Vassa.\nPrecetti e ordinazione.\nCi sono diversi livelli di impegno che si possono prendere a seconda delle occasioni: Cinque precetti, Otto precetti, Dieci precetti e Patimokkha. I Cinque Precetti sono praticati dai laici, per un determinato periodo di tempo o per tutta la vita. Gli Otto Precetti sono una pratica pi\u00f9 rigorosa per i laici, in quanto impegnano alla castit\u00e0 totale e a non assumere cibo solido dopo mezzogiorno (regola sempre obbligatoria per i monaci). Di solito i laici prendono gli otto Precetti nei giorni \"speciali\", indicati dal calendario buddhista. I Dieci Precetti sono delle regole di formazione per i samanera (uomini) e samaneri (donne), monache e monaci novizi. Il Patimokkha \u00e8 il codice di regole monastiche Theravada che stabilisce la disciplina da mantenersi scrupolosamente, tutti i giorni, nella vita della Comunit\u00e0. \u00c8 composto da 227 regole per i monaci bhikkhu e 311 per le monache bhikkhuni.\nCodici di comportamento.\nUna caratteristica specifica della Tradizione della Foresta \u00e8 la grande venerazione verso i monaci anziani. Per il Sangha e per i praticanti laici che lo supportano, \u00e8 di vitale importanza che gli anziani siano trattati con il massimo rispetto. Si deve prestare attenzione nel chiamare i monaci: al momento dell'ordinazione ricevono un nome in Pali, cui va aggiunto l'appellativo Tan. Dopo dieci Vassa il monaco viene considerato anziano e lo si chiama \"Venerabile\" Ajahn. In seguito - con il passare degli anni e dei Vassa, vengono utilizzati altri nomi familiari, come Luang Por: \"Venerabile Padre\". Nella cultura Thai, \u00e8 considerato maleducato puntare i piedi verso un monaco o verso una statua del Buddha, mentre si \u00e8 seduti nella sala di un monastero. \u00c8 ugualmente considerato improprio salutare un monaco anziano in pubblico, senza fare la \"anjali\" il gesto di rispetto a mani giunte. Quando si fanno offerte o si parla con un monaco, non ci si dovrebbe avvicinare restando su un piano pi\u00f9 alto o in piedi di fronte a lui, se \u00e8 seduto. In ogni caso una donna non dovrebbe mai toccare un monaco, n\u00e9 per stringergli la mano, n\u00e9 tantomeno per abbracciarlo o cercare di appartarsi con lui. In pratica, il modo in cui viene applicato il codice culturale di comportamento varia notevolmente, tra oriente e occidente, e all'interno dei diversi monasteri. Le regole sono le stesse ma lo stile pu\u00f2 cambiare. Certamente tutti i Monaci della Foresta sono tenuti alla stretta osservanza delle regole monastiche raccolte nel (Vinaya)."}
{"id": "2412805", "revid": "1442080", "url": "https://it.wikipedia.org/wiki?curid=2412805", "title": "ASB Classic 2009 - Singolare", "text": "Il singolare dell'ASB Classic 2009 \u00e8 stato un torneo di tennis facente parte del WTA Tour 2009.\nLindsay Davenport era la detentrice del titolo ma non ha partecipato perch\u00e9 era incinta.\nElena Dement'eva ha vinto in finale 6\u20134, 6\u20131, contro Elena Vesnina."}
{"id": "2412813", "revid": "1442080", "url": "https://it.wikipedia.org/wiki?curid=2412813", "title": "Ubaldo Ceccarelli", "text": "Nacque in Via S. Michele in Pisa dove visse a lungo con la sua famiglia.\nFin da giovanissimo si dedic\u00f2 allo studio della musica e ben presto fu ammesso a far parte della banda cittadina in qualit\u00e0 di clarinettista. Il grande amore per la musica lo indusse in seguito a frequentare il Conservatorio musicale di Parma dove si diplom\u00f2 in pianoforte e composizione, ma la sua grande passione, il canto, prese ben presto il sopravvento.\nDebutt\u00f2 quindi nella sua citt\u00e0, presso l'Arena Federighi (l'odierno Stadio Romeo Anconetani) nel 1885 nel ruolo di Silva nell\"'Ernani\", all'et\u00e0 di soli 25 anni.\nDi l\u00ec incominci\u00f2 una lunga e proficua carriera, che inizialmente lo vide componente dell'impresa di canto Sieni, in Spagna (compreso il Grand Teatro Liceu di Barcellona), e dell'impresa Antonelli in America Latina. Lo scrittore giornalista Arturo Birga del \"Telegrafo\" scrisse:\nAl Teatro Verdi di Pisa fu tra gli interpreti della stagione di Quaresima del 1901 nell\"'Otello\" di Verdi, insieme a un giovanissimo Titta Ruffo e interprete di \"Ernani\", che lo vide ottimo protagonista nel suo ruolo pi\u00f9 congeniale. Fino al 1923 cant\u00f2 in moltissimi teatri italiani e stranieri (Argentina, Francia, Svizzera, Austria). Poich\u00e9 fu spesso interprete di ruoli minori, si sono conservate poche notizie riguardanti la sua lunga carriera.\nFu artista poliedrico nel campo della musica e del melodramma: nel corso della sua lunga attivit\u00e0 ebbe modo di comporre alcuni brani, tra cui \"Coro di Maggio\", che la Corale pisana ha interpretato in numerosi concerti lungo l'Italia, e le canzoni \"\u00c8 morta\" e \"Son lontana da te\", due cavalli di battaglia del baritono pisano Lelio Casini ad inizio carriera.\nAl termine della carriera artistica si dedic\u00f2 all'insegnamento della musica e del canto. Mor\u00ec intorno agli anni cinquanta del XX secolo.\nAlcuni appunti sulla sua carriera.\n1885 - Debutto\n1890\n1891\n1893\n1899\n1900\n1901\n1902\n1903\n1904\n1905\n1905, 1906 e 1911 ha cantato al Teatro di Pistoia;\n1906\n1907 e 1914 ha cantato al Teatro Alfieri di Asti;\n1911\n1913\n1914\n1915 ha cantato a Genova al Politeama Genovese e d'estate, in luglio, al Lido d'Albaro;\n1916\n1918\n1920\nIncisioni discografiche.\nInterpreti: Valentina Bartalomari (Tosca), Attilio Salvaneschi (Cavaradossi), Adolfo Pacini (Scarpia), Ubaldo Ceccarelli (il Sacrestano), Guido Fernandez (Angelotti, Sciarrone e un Carceriere), Gaetano Mazzanti (Spoletta) - Dir. Carlo Sabajno - Grand Orchestra Sinfonica di Milano e Coro - Incisione su Dischi 78 giri etichetta nera, Societ\u00e0 Nazionale del Grammofono \"La Voce del Padrone\", dischi:\nRegistrata dal 7 ottobre al 14 novembre 1919, e in catalogo dal 1920.\nInterpreti: Ottavia Giordano (Cio-Cio-San), Ginevra Amato (Suzuki), Santo Santonocito (Pinkerton), Vittoria Pollastri (Kate), Adolfo Pacini (Sharpless), Carlo Gislon (Goro), Ubaldo Ceccarelli (Bonzo, Yamadori, un Ufficiale) - Dir. Carlo Sabajno - Incisione su Dischi 78 giri, The High Master Voice. Incisione molto rara registrata dal maggio al giugno 1921."}
{"id": "2412823", "revid": "122767538", "url": "https://it.wikipedia.org/wiki?curid=2412823", "title": "Hawran", "text": "L'Hawran () \u00e8 una regione della Siria meridionale, compresa nei governatorati di Qunetria (Golan), di al-Suwayda (regione drusa) e di Dar'a, e ha come sua capitale la citt\u00e0 di Bosra.\nIl suo nome moderno deriva dal nome antico, Auranitide (in latino Auranitis, che proveniva dalla citt\u00e0 di Auran) e che significa letteralmente \"regione cavernosa\". Gi\u00e0 ricordata dalla Bibbia (Ezechiele 47:16-18), era parte del Ba\u0161an. Essa svolgeva nell'antichit\u00e0 un ruolo di frontiera tradizionale della Siria romana.\n\u00c8 confinante col monte Hermon (si veda anche la voce Golan) a nord e con la Giordania a sud.\nAltopiano basaltico d'origine vulcanica, \u00e8 una delle regioni pi\u00f9 fertili della Siria, particolarmente rinomata per i suoi vigneti. A differenza di altre fertili regioni siriane, come le vallate dell'Oronte (intorno a Hama) o dell'Eufrate, il Hawran non ospita alcun corso d'acqua e la sua configurazione idrologica deriva dalle precipitazioni naturali e dalle sorgenti.\nChiamata anche Gebel Druso (\"la montagna dei Drusi\"), essa ospita oggi una parte della comunit\u00e0 drusa, comunit\u00e0 la cui cultura deriva dall'Islam sciita - con trasformazioni tali da renderla per\u00f2 una comunit\u00e0 distinta dall'Islam - che si \u00e8 diffusa intorno al monte Hermon (chiamato in arabo Jabal al-Shaykh), nel SO della Siria (il Hawran appunto) e nel SE del Libano, vale a dire nella Valle della Beqa') (la giornalistica Bekaa) orientale."}
{"id": "2412842", "revid": "11959", "url": "https://it.wikipedia.org/wiki?curid=2412842", "title": "Hauran", "text": ""}
{"id": "2412848", "revid": "139907", "url": "https://it.wikipedia.org/wiki?curid=2412848", "title": "Locomotiva FS 479", "text": "La locomotiva gruppo 479 era una locomotiva a vapore con tender di costruzione austroungarica che le Ferrovie dello Stato acquisirono come preda bellica dopo il 1918.\nStoria.\nLa fine della prima guerra mondiale port\u00f2 all'incorporazione nel parco rotabili italiano delle Ferrovie dello Stato di un notevole numero di locomotive tra le quali anche il gruppo di 9 locomotive a vapore con tender di costruzione austriaca del gruppo kkStB 380. Tra le locomotive consegnate all'Italia vi erano le due prototipo 380.01 e 02.\nNel parco rotabili delle Ferrovie dello Stato esse assunsero la classificazione di Gruppo 479.001-009.. Come nel caso di altri gruppi similari ex -preda bellica o ottenute per risarcimento danni tra il 1940 e il 1942 vennero cedute per il servizio ferroviario negli stati occupati dalla Germania nazista finendo per rimanere incorporate, a guerra finita, nel gruppo JD\u017d 07 un gruppo, abbastanza eterogeneo delle ferrovie di stato jugoslave, che raccolse dopo il 1945 locomotive ex-italiane dei gruppi FS 482,478,479 ex austriache BB\u00d6 580 e 380 e ex tedesche DRB 58.\nCaratteristiche.\nLe \"FS gruppo 479\" erano locomotive a 4 cilindri a doppia espansione di concezione classica, di notevole potenza ed adatte al traino di treni merci su linee di montagna. Il rodiggio era a cinque assi accoppiati con carrello anteriore a un asse portante."}
{"id": "2412851", "revid": "339392", "url": "https://it.wikipedia.org/wiki?curid=2412851", "title": "Testo s.p.a.", "text": ""}
{"id": "2412857", "revid": "228587", "url": "https://it.wikipedia.org/wiki?curid=2412857", "title": "Alliata Cardillo", "text": ""}
{"id": "2412858", "revid": "287204", "url": "https://it.wikipedia.org/wiki?curid=2412858", "title": "Slancio", "text": "Lo slancio \u00e8 una delle due (in passato, tre) specialit\u00e0 del sollevamento pesi. A differenza dello strappo, in cui l'atleta compie un unico movimento per portare il bilanciere sopra la propria testa, nello slancio l'atleta prima compie un movimento detto \"girata\", in cui porta il bilanciere all'altezza delle spalle, e poi un altro movimento per portarsi sotto il bilanciere e concludere l'alzata al di sopra del capo, a braccia tese. Questo secondo movimento pu\u00f2 essere svolto a piedi pari o \"sforbiciata\", cio\u00e8 portando un piede in avanti e un piede dietro. Per essere valido, il sollevamento deve concludersi comunque con l'atleta a piedi paralleli e braccia tese; in questa posizione aspetta il segnale dell'arbitro per poter posare il bilanciere.\nLo slancio durante una gara.\nDurante una gara, gli atleti devono eseguire sei prove: tre prove di strappo e tre di slancio. Si inizia con lo strappo per poi eseguire lo slancio. Nello slancio, non \u00e8 obbligatorio sollevare il peso con una sforbiciata, ma lo si pu\u00f2 anche alzare tenendo i piedi allineati. Lo slancio permette di sollevare pesi pi\u00f9 pesanti di quelli usati nello strappo perch\u00e9:\nRecord mondiali.\nAll'Olimpiade di Atene del 2004 il sollevatore iraniano Hossein Reza Zadeh della categoria oltre i 105 kg di peso, ha stabilito il record mondiale maschile di sollevamento pesi nello slancio con 263,5 kg.\nIl precedente record maschile e a tutt'oggi migliore prestazione di sempre appartiene a Leonid Taranenko, un sollevatore classe +110 kg dell'allora Unione Sovietica che nel 1988 a Canberra sollev\u00f2 266,0 kg. Tale prestazione attualmente non viene pi\u00f9 considerata come record mondiale dalla Federazione Internazionale Sollevamento Pesi (International Weightlifting Federation, IWF) da quando i vecchi primati sono stati annullati in seguito ad una nuova suddivisione delle classi di peso.\nIl record mondiale femminile di sollevamento pesi nello slancio \u00e8 di 187,0 kg ed \u00e8 stato stabilito dalla sudcoreana Jang Mi-Ran nel 2009 ai Campionati Mondiali di Sollevamento Pesi tenutisi in Corea del Sud."}
{"id": "2412861", "revid": "174925", "url": "https://it.wikipedia.org/wiki?curid=2412861", "title": "Hieros Gamos", "text": ""}
{"id": "2412868", "revid": "834", "url": "https://it.wikipedia.org/wiki?curid=2412868", "title": "V\u00e1clav Tom\u00e1\u0161ek", "text": ""}
{"id": "2412870", "revid": "273054", "url": "https://it.wikipedia.org/wiki?curid=2412870", "title": "Dar'a", "text": "Dar'a o Der'a (), \u00e8 una citt\u00e0 del SE della Siria, prossima alle frontiere con la Giordania, il Libano e Israele. \u00c8 la capitale del Governatorato di Dar'a.\nHa una popolazione di 76.419 abitanti"}
{"id": "2412871", "revid": "1457847", "url": "https://it.wikipedia.org/wiki?curid=2412871", "title": "Ding Liren", "text": "Ha ottenuto il titolo di Grande Maestro nel 2009.\n\u00c8 lo scacchista cinese che ha ottenuto il pi\u00f9 alto punteggio Elo in assoluto con 2816 punti (nel novembre 2018), questo lo colloca al 4\u00ba posto nella classifica mondiale e il primo a qualificarsi per il torneo dei candidati al titolo mondiale che si \u00e8 giocato a Berlino dal 9 al 28 marzo 2018, si \u00e8 infine classificato 4\u00ba senza alcuna sconfitta. \nA partire dall'agosto 2017 (quando il 9 agosto perse a Wenzhou contro Anish Giri) fino al novembre 2018 (quando l'11 novembre ha perso, a Shenzhen, contro Maxime Vachier-Lagrave), ha ottenuto una serie consecutiva di 100 partite senza sconfitte (29 vittorie e 71 patte). Si tratta di una delle strisce di imbattibilit\u00e0 pi\u00f9 lunghe nella storia degli scacchi, avendo superato quella di Michail Nechem'evi\u010d Tal', che rimase imbattuto per 95 partite tra il 24 ottobre 1973 ed il 16 ottobre 1974 e seconda a quelle di Sergei Tiviakov e Magnus Carlsen.\nPrincipali risultati.\nNell'aprile del 2009 ha vinto a sorpresa il suo primo Campionato cinese assoluto, disputato a Xinghua nei pressi di Nanchino. Ha realizzato 8,5 su 11, vincendo l'ultima partita per forfait in seguito al nuovo regolamento FIDE secondo il quale il giocatore che si presenta in ritardo all'inizio della partita (anche di pochi secondi, come accaduto durante lo stesso torneo alla campionessa del mondo Hou Yifan) perde la partita. L'avversario di Ding Liren si present\u00f2 al tavolo di gioco alcuni minuti dopo che erano stati avviati gli orologi. Nella decima partita ha vinto contro Wang Hao, che conduceva il torneo con 8/10. Wang Hao perse poi l'undicesima partita, terminando al secondo posto con 8/11. Il favorito in base all'Elo Ni Hua (anch'egli sconfitto da Ding Liren) ha terminato con 6/11.\nNell'aprile del 2011 ha vinto per la seconda volta il campionato cinese, con 9/11 e una performance di 2867 punti Elo.\nNell'aprile del 2012 ha vinto per la terza volta il campionato cinese, con 8/11.\nAltri risultati di rilievo:"}
{"id": "2412872", "revid": "110157", "url": "https://it.wikipedia.org/wiki?curid=2412872", "title": "Chiesa di Santa Maria in Lapide", "text": "La chiesa di Santa Maria in Lapide \u00e8 un edificio religioso situato a Montegallo, in provincia di Ascoli Piceno.\nStoria.\nLe origini della struttura sono da ricercarsi fra l'VIII e il IX secolo, quando la zona era sotto il controllo dei monaci di Farfa. Di questi primi secoli si hanno scarsissime informazioni storiche, sino a quando il complesso \u00e8 oggetto di una pesante ristrutturazione edilizia cominciata verso la fine del Quattrocento. Anche se non si dispone di dati certi, l'inizio di tali lavori viene fatto generalmente coincidere col 1491: questa convenzione deriva dalla data riportata su un'epigrafe ancora visibile nel transetto della chiesa. Tale iscrizione, ormai divenuta illeggibile, riconduce appunto al 1491. Queste ristrutturazioni rinascimentali modificarono profondamente tanto l'aspetto quanto la struttura della chiesa: la pianta divenne a croce latina, mentre delle antiche decorazioni rimasero soltanto pochi elementi originali. Probabilmente, tali restauri coinvolsero manodopera lombarda, al tempo molto presente nel Marchigiano.\nDalla relazione della visita pastorale del vescovo ascolano Nicol\u00f2 Aragona, avvenuta tra il 1580 ed il 1581, si apprende che nella chiesa era gi\u00e0 stata istituita la Confraternita del Corpus Domini. "}
{"id": "2412887", "revid": "767487", "url": "https://it.wikipedia.org/wiki?curid=2412887", "title": "Occacaris oviformis", "text": " \nL'occacaride (Occacaris oviformis) \u00e8 un artropode estinto, vissuto nel Cambriano inferiore (circa 520 milioni di anni fa). I suoi resti sono stati ritrovati in Cina, nel famoso giacimento di Maotianshan.\nDescrizione.\nConosciuto solo per un esemplare, questo animale possedeva un aspetto molto particolare, dovuto alla strana forma del carapace che ricopriva completamente il corpo. Il carapace era liscio, sottile e non mineralizzato; in totale era lungo circa 8 millimetri e alto 6, e vagamente a forma di uovo (come indica il nome specifico). Nella parte posteriore il corpo si allungava in due o tre segmenti che sporgevano dalla struttura (tergiti), seguiti da una coda (telson) bilobata. Dalla parte anteriore del carapace sporgevano due grandi occhi peduncolati e due paia di antenne: il primo paio era costituito da strutture allungate, annulate e semplici, mentre il secondo paio terminava in una struttura dotata di molteplici spine appaiate. \u00c8 probabile che il carapace ricoprisse una moltitudine di appendici biramate, tipiche degli artropodi primitivi.\nClassificazione.\nLe appendici spinose poste anteriormente ricordano quelle di altre forme di artropodi del Cambriano, come \"Leanchoilia\", \"Fortiforceps\", \"Yohoia\" e \"Forfexicaris\". Con quest'ultima forma, Occacaris condivide anche l'aspetto oviforme del corpo, ma vi sono alcune caratteristiche distintive: \"Occacaris\", ad esempio, possedeva spine appaiate e un telson sporgente. Tutti questi animali sono stati ascritti alla classe Megacheira, ovvero \"grandi mani\".\nStile di vita.\nLe \u201cgrandi appendici\u201d spinose potrebbero essere state utilizzate per arpionare le prede, che venivano poi portate verso la bocca. Non si conosce il modo di locomozione dell'animale; forse nuotava libero in acqua, come sarebbe provato dall'estrema scarsit\u00e0 di resti fossili; se fosse vissuto sul fondale marino, infatti, i resti fossili di questa specie dovrebbero essere stati pi\u00f9 comuni.\nBibliografia.\nXian-Guang Hou, The Cambrian Fossils of Chengjiang, China: The Flowering of Early Animal Life. (Blackwell, 2004)"}
{"id": "2412888", "revid": "1913206", "url": "https://it.wikipedia.org/wiki?curid=2412888", "title": "Clotide Rometti", "text": " \nBiografia.\nNacque ad Umbertide il 27 febbraio del 1882 da Angelo e Rosa Bebi. Considerato un sovversivo per le sue idee politiche, emigr\u00f2 una prima volta in Francia nel 1909, tornando in Italia nel 1915 come richiamato alle armi per la prima guerra mondiale.Dopo il congedo continu\u00f2 a diffondere ad Umbertide ed in Umbria il suo ideale socialista e fu per questo costretto a riparare nuovamente in Francia nel 1921, perch\u00e9 perseguitato dal nascente fascismo.\nPolitico socialista di rilevanza internazionale fu amico personale di Pietro Nenni e punto di riferimento per i fuoriusciti politici, tra questi anche Sandro Pertini che fu suo ospite nell'esilio di Nizza e lavor\u00f2 nell'impresa di costruzioni che Cl\u00f2tide aveva creato nel 1935.\nLa famiglia Rometti, da sempre impegnata in politica sin dai tempi del Risorgimento (non a caso tra i familiari troviamo nomi come Mameli, Aspromonte, Tarquinia, Mentana, Coriolano etc.), \u00e8 nota soprattutto per aver fondato le Ceramiche Rometti, tuttora operanti, dove lavorarono artisti del livello di Corrado Cagli e Leoncillo, contribuendo a conferirgli importanza a livello nazionale.\nIn una mostra tenutasi all'Archivio Centrale dello Stato nel 2007 sono stati esposti, oltre ad un'importante raccolta della produzione della Ceramica Rometti, anche una serie di documenti sull'attivit\u00e0 politica di Cl\u00f2tide Rometti e di altri appartenenti della sua famiglia. "}
