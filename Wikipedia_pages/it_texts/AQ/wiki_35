{"id": "2481565", "revid": "110320885", "url": "https://it.wikipedia.org/wiki?curid=2481565", "title": "Demografia di Niue", "text": "Questo articolo tratta della demografia di Niue , isola dell'oceano Pacifico indipendente dal 1974, sotto forma di stato associato con la Nuova Zelanda.\nDistribuzione della popolazione.\nSecondo stime del 2009, l'isola ha una popolazione di 1.398 abitanti, con una densit\u00e0 di 5,38 ab./km\u00b2. La popolazione si concentra nella stragrande maggioranza nella capitale, Alofi, dove abita circa il 40% della popolazione. In generale comunque la costa occidentale \u00e8 molto pi\u00f9 abitata di quella meridionale mentre non si trovano insediamenti degni di nota nell'entroterra. In base a dati del 2006 la municipalit\u00e0 pi\u00f9 abitata \u00e8 Alofi Sud, con 390 abitanti, seguita da Alofi Nord con 188 e Avatele con 173. Quella meno abitata \u00e8 Namukulu (che \u00e8 anche la pi\u00f9 piccola), con solo 17 abitanti.\nL'isola \u00e8 afflitta da una grave tendenza, ormai consolidata, allo spopolamento, che ha come protagonisti soprattutto i giovani che, dopo essere andati a studiare in Nuova Zelanda, Australia o alle isole Figi, non fanno pi\u00f9 ritorno in patria. I dati sono allarmanti: all'inizio del Novecento l'isola aveva circa 4.500 abitanti e l'anno dell'indipendenza erano ancora circa 4.000. Secondo il censimento del 2006 la popolazione era pari a 1.625 unit\u00e0, diminuite a 1.398 secondo le stime pi\u00f9 aggiornate.\nSecondo il censimento del 2006 la popolazione, che ammontava a 1.625 unit\u00e0, aveva una densit\u00e0 di 6,4 ab./km\u00b2. In base a questi dati, la popolazione aveva la seguente composizione: 24,9 % tra 0 e 14 anni, 63,2% tra 15 e 64 anni, e 11,2% oltre i 64 anni; gli uomini erano il 48,6% (815 unit\u00e0), contro il 51,4% di donne (864 unit\u00e0).\nSecondo i dati del 2006, l'80,6% della popolazione \u00e8 autoctona, il 10,5% proviene da altre isole del Pacifico, il 4,7% \u00e8 di origine europea e lo 0,2% \u00e8 di origine asiatica.\nOrigini.\nI primi abitanti di Niue furono navigatori provenienti dalle isole Samoa e Tonga, provenienti a loro volta dal sud-est asiatico. Essi raggiunsero Niue intorno al X secolo. La popolazione autoctona \u00e8 quindi di origine polinesiana. I primi contatti con gli europei si ebbero a fine Settecento ma \u00e8 solo dall'Ottocento che i primi europei si sono insediati sull'isola. Attualmente esiste una piccola comunit\u00e0 di origini asiatiche.\nNegli ultimi anni il forte flusso migratorio che ha portato i niueani ad espatriare, ha creato grandi comunit\u00e0 soprattutto in Nuova Zelanda ed Australia, dove si stima rispettivamente la presenza di circa 18.500 e 3.000 niueani."}
{"id": "2481569", "revid": "1573940", "url": "https://it.wikipedia.org/wiki?curid=2481569", "title": "Aplonis tabuensis", "text": "Lo storno polinesiano (\"Aplonis tabuensis\", ) \u00e8 un uccello dell'ordine dei passeriformi.\nDistribuzione e habitat.\nEsso \u00e8 diffuso nelle Samoa Americane, Figi, Niue, Samoa, Isole Salomone, Tonga, e Wallis e Futuna.\nIl suo habitat naturale sono foreste tropicali e subtropicali."}
{"id": "2481572", "revid": "219355", "url": "https://it.wikipedia.org/wiki?curid=2481572", "title": "D-gliceraldeide-3-P", "text": ""}
{"id": "2481573", "revid": "219355", "url": "https://it.wikipedia.org/wiki?curid=2481573", "title": "D gliceraldeide-3-fosfato", "text": ""}
{"id": "2481574", "revid": "219355", "url": "https://it.wikipedia.org/wiki?curid=2481574", "title": "D gliceraldeide-3-P", "text": ""}
{"id": "2481575", "revid": "219355", "url": "https://it.wikipedia.org/wiki?curid=2481575", "title": "D gliceraldeide 3-P", "text": ""}
{"id": "2481576", "revid": "219355", "url": "https://it.wikipedia.org/wiki?curid=2481576", "title": "D gliceraldeide 3-fosfato", "text": ""}
{"id": "2481577", "revid": "219355", "url": "https://it.wikipedia.org/wiki?curid=2481577", "title": "Gliceraldeide-3-P", "text": ""}
{"id": "2481578", "revid": "219355", "url": "https://it.wikipedia.org/wiki?curid=2481578", "title": "Gliceraldeide 3-P", "text": ""}
{"id": "2481579", "revid": "219355", "url": "https://it.wikipedia.org/wiki?curid=2481579", "title": "D-ribosio-5-P", "text": ""}
{"id": "2481580", "revid": "219355", "url": "https://it.wikipedia.org/wiki?curid=2481580", "title": "D ribosio 5-P", "text": ""}
{"id": "2481581", "revid": "219355", "url": "https://it.wikipedia.org/wiki?curid=2481581", "title": "Ribosio-5-fosfato", "text": ""}
{"id": "2481582", "revid": "352575", "url": "https://it.wikipedia.org/wiki?curid=2481582", "title": "Giovanni Francesco Gondola", "text": "Biografia.\nNato da un'antica e potente famiglia patrizia ragusea da Francesco di Francesco Gondola (1567-1624) (figlio di Giovanni Gondola 1542-1575) e Gina de Gradi\nGiovanni Gondola (anche \"Giovanni Francesco Gondola\" o ancora \"de Gondola\") venne educato in lettere dal gesuita Silvestro Muzio, studiando anche filosofia con Ridolfo Ricasoli e Camillo Camilli, dandosi poi agli studi giuridici con risultati cos\u00ec brillanti da essere ben presto chiamato ad assolvere importanti incarichi nelle magistrature della Repubblica di Ragusa.\nEssendo stato nobile raguseo, a diciannove anni, divent\u00f2 consigliere del Maggior Consiglio della Repubblica. Per due volte nel corso della sua varia carriera pubblica - nel 1615 e nel 1619 - fu \"conte di Canali\": un ufficio pubblico di durata annuale o biennale, in riferimento al quale il Gondola scrisse ai Rettori della Repubblica due relazioni il 26 e il 27 giugno 1619: si tratta degli unici due documenti manoscritti del Gondola a noi pervenuti.\nA trent'anni si spos\u00f2 con Nicoletta Sorgo - dell'antica casata nobile. Ebbero cinque figli: Francesco, Matteo, Sigismondo, Maria e Giovanna.\nNegli ultimi tre anni della sua vita, Gondola fu senatore (1636), giudice (1637) e membro del Minor Consiglio (1638). In prossimit\u00e0 della sua elezione alla massima carica - quella di Rettore - Gondola mor\u00ec di febbre, probabilmente a seguito di un'infezione alla cassa toracica.\nLungo tutto il corso della sua vita, Giovanni Gondola coltiv\u00f2 con sempre maggior passione la scrittura e la poesia, acquisendo ancora in vita una buona fama, ingigantitasi viepi\u00f9 negli anni fino a farlo ritenere \"il Tasso del Seicento raguseo\" e il pi\u00f9 decantato autore dell'intera storia della letteratura della Repubblica.\nGondola \u00e8 sepolto nella chiesa dei Francescani \"Male Brace\" a Ragusa.\nMonumento.\nSul monumento di Gondola a Ragusa \u00e8 scritto in croato \"\u0110ivu Frana Gunduli\u0107a, Narod 1893\", (Per Giovanni Francesco Gondola, il popolo 1893). Monumento e l'opera di Ivo Rendi\u0107, scultore croato.\nL'attivit\u00e0 letteraria.\nLa produzione letteraria del Gondola fu varia, caratterizzata dal fatto d'essere totalmente nel dialetto \u0161tokavo di Ragusa e in versi.\nDelle sue varie opere giovanili rimangono 292 ottonari a rima alternata, dal titolo di \"Ljubovnik sramezljiv\" (L'amante timido): una traduzione adattata delle tre operette di Girolamo Preti \"L'amante timido\", \"L'amante occulto\" e \"Amor segreto\".\nDelle dieci opere teatrali composte negli stessi anni, rimangono solo i titoli, che richiamando puntualmente a coeve opere italiane si ipotizzano come traduzioni o adattamenti delle stesse: \"Galatea\", \"Diana\", \"Cerere\", \"Cleopatria\", \"Coralli di Sciro\" ecc. .\nConservata in un'edizione anconetana del 1633 \u00e8 l\"'Ariadna\" (Arianna, probabilmente composta nel 1628): una libera versione dell'omonimo melodramma di Ottavio Rinuccini, molto noto per esser stato musicato nel 1608 da Claudio Monteverdi.\nIl poema epico.\nGondola tent\u00f2 di dare alla letteratura dalmatica anche la prima epopea, per cui vide nella storia contemporanea un fatto degno di poema e si accinse a cantare la fine sciagurata di Osman II nel poema \"Osmanide\".\nOsman II era il ventesimo sovrano della stirpe degli Ottomani, ed era nato nel 1604 come primogenito del sultano Ahmed I. Alla morte del padre, avvenuta nel 1617, gli intrighi di corte lo avevano escluso dalla successione al trono a favore di suo zio Mustafa I. Questo sovrano, per\u00f2, ebbe un governo breve a causa della sua incapacit\u00e0. Venne infatti deposto nel febbraio del 1618 e Osman, che aveva solo 17 anni, ascese al trono.\nPrese parte alla guerra dei magnati moldavi, che trov\u00f2 la causa di guerra quando Constantin Movil\u0103, Hospodar di Moldavia, venne deposto dal suo ruolo, e rifugiatosi in Polonia implorava un soccorso che lo riportasse nel perduto principato.\nInizialmente gli era corso in aiuto Stefan Potocki, suo cognato, che non era per\u00f2 riuscito nell'impresa. In seguito Samuel Korecki e Micha\u0142 Wi\u015bniowiecki tentarono con analoga sorte e il primo rest\u00f2 prigioniero dei Turchi. L'anno seguente fu stabilita la pace tra la Polonia e l'Impero ottomano, ma nel 1618 la fuga del principe Korecki dalle prigioni di Costantinopoli venne a violare i patti.\nOsman a quel tempo era asceso al trono e con il suo genio bellico port\u00f2 i Turchi alla vittoria della Battaglia di Khotyn dove il principe polacco cadde nuovamente prigioniero. Osman tent\u00f2 quindi la conquista della Polonia per cui il visir Dilaver Pasci\u00e0 fu costretto a firmare la pace il 7 ottobre 1621.\nOsman giur\u00f2 lo sterminio dei Giannizzeri, che avevano blandamente sostenuto la causa ottomana durante la guerra, ma i Giannizzeri avevano saputo dei disegni del giovane Sultano e le scintille di una sommossa non tardarono a palesarsi. L'imprudenza di Osman attizz\u00f2 il fuoco della rivolta, che gli cost\u00f2 la deposizione, la prigionia e infine la morte.\nI venti canti del poema del Gondola abbracciano l'epoca che comincia da dopo la battaglia di Khotyn sino alla morte di Osman.\nNumerosi episodi rimpolparono la vera storia, che manca di un'azione sufficientemente ampia. Si ha quindi il viaggio di Krunoslava, moglie di Korecki, che segue le tracce del marito e lo scontro in duello di questa stessa eroina con Socolizza, figlia del principe del Gran Mogol, a memoria di quello di Bradamante e di Marfisa nell'Orlando.\nUn altro episodio \u00e8 la storia di Daniza, figlia di Ljubidrago, rapita dal fianco del vecchio genitore per accrescere il serraglio e da Osman generosamente restituita all'affetto paterno. Ci sono canti scritti con particolare fervore poetico: il XIII sulla congrega dei demoni, l'XI, dove Ali, introdotto nella reggia di Varsavia, vede tessuta in arazzi la battaglia di Khotyn, il XX in cui Osman, ormai al termine, si concentra nel proprio dolore e lo esacerba con la memoria della sua passata grandezza.\nL'Osmanide fu soggetto di controversie letterarie in quanto alcuni si chiesero se dovesse annoverarsi fra i poemi epici, perch\u00e9 la protasi lirica:\nera per molti un delitto di leso , insieme all'azione cos\u00ec spezzata, la molteplicit\u00e0 degli episodi, l'interesse diviso fra Osman e Vladislavo al punto da rendere incerto il lettore sul protagonista, tutte queste apparenti mancanze nell'unit\u00e0 dell'azione, e la variet\u00e0 e la novit\u00e0 dei mezzi lo rendono non soggetto ad analisi aristotelica.\nNon si sa come avvenne ma i canti XIII e XIV andarono perduti dopo la morte dell'autore, e vennero sostituiti da due scritti in loro vece da Pietro Sorgo-Cerva.\nIl poema si tramand\u00f2 per due secoli come manoscritto e si deve alle cure di Volanti, Marcovich, e del tipografo Antonio Martecchini la sua pubblicazione a stampa nel 1826.\nTra le altre opere del Gondola, a tema cattolico, rimangono le traduzioni dei salmi del re penitente (Venezia 1620, presso Marco Ginami), un poemetto in due canti tratto dalla parabola del figliuol prodigo (presso lo stesso Ginami in Venezia e poi pi\u00f9 volte ristampato), e un altro in cui sviluppa i dogmi della cattolica fede, intitolato \"Sulla divina grandezza\" (Roma 1621, presso gli eredi di Zanetti).\nRestano altre sue produzioni minori come l'elegia in morte di Maria Kalandrica, l'Endimione e Diana, il Rinaldo e Arlnida, e un poemetto in lode di Ferdinando II, Granduca di Toscana.\nMor\u00ec nel 1638, all'et\u00e0 di cinquant'anni.\nFamiglia di Giovanni Gondola.\nSpos\u00f2 Nicoletta Sorgo e fu padre di tre figli. I fratelli Francesco, Sigismondo e Matteo GONDOLA cominciarono a distinguersi nei reggimenti di cavalleria regolare nella guerra del Re di Spagna con il Portogallo, come si deduce da uno scritto del celebre Marino Caboga presentato al Residente Cesareo a Costantinopoli nel 1677, che riuniva con vari Altri documenti ci sono stati gentilmente comunicati dai signori Caboga, a ctf\u00ec quindi dobbiamo protestare con estrema fermezza. Matteo diede particolari prove di coraggio e di abilit\u00e0 sotto Villa Viziosa, e perci\u00f2 si distinse il suo merito, essendo stato dichiarato Cavaliere di Calatrava e nominato Capitano di un reggimento di propriet\u00e0 del Regno di Napoli con buoni incarichi in tempo di pace e di guerra. Francesco per la sua abilit\u00e0 nella suddetta guerra fu nominato Cavaliere della Chiave d'Oro, e per un altro interessante servizio molto apprezzato a Corte spos\u00f2 Margherita Strozzi, che era la First Lady della Corte dell'Imperatrice Leonora, e fu dichiarato Segreto. Cameriere SMI e colonnello. Grazie alle nuove prove di coraggio e fedelt\u00e0 che diede nelle campagne di Lorena, Fiandre e Olanda, raggiunse il grado di Feld Marshal. Sant'Evremondo, che fece i ritratti dei generali austriaci, non omise quello della nostra Gondola, che cess\u00f2 di vivere nel 1700 a 68. Un suo nipote di nome GIROLAMO, avendo seguito la stessa carriera, mor\u00ec al servizio di Cesareo. sotto il Barcellona, mentre le speranze di grandi progressi ."}
{"id": "2481583", "revid": "2099553", "url": "https://it.wikipedia.org/wiki?curid=2481583", "title": "Universit\u00e0 del Pacifico del Sud", "text": "L\u2019Universit\u00e0 del Pacifico del Sud (University of the South Pacific, USP) \u00e8 un'universit\u00e0 pubblica con sedi sparse in una dozzina di nazioni del Pacifico. \u00c8 un centro internazionale di studi delle civilt\u00e0 del Pacifico di primo livello. Il programma di studi dell'universit\u00e0 \u00e8 riconosciuto ed apprezzato a livello mondiale, in quanto studenti e staff non solo dall'area oceanica ma da tutto il mondo. \nUSP \u00e8 diretta e sostenuta dai governi di dodici nazioni del Pacifico: Isole Cook, Figi, Kiribati, Isole Marshall, Nauru, Niue, Samoa, Isole Salomone, Tokelau, Tonga, Tuvalu e Vanuatu. \nUSP offre programmi di studi universitari e post-universitari in diversi campi tra cui: insegnamento, turismo, giornalismo, agricoltura, scienze, tecnologia, informatica, finanza e prodotti bancari, amministrazione pubblica, consulenza, servizi sociali ed altri.\nCampus.\nAlafua Campus \nThe Campus Director, University of the South Pacific,\nPrivate Bag, Apia, Samoa.\nEmalus Campus \nThe Campus Director, The University of the South Pacific,\nPrivate Mail Bag 9072, Port Vila, Vanuatu.\nLaucala Campus \nThe Registrar, The University of the South Pacific, Suva, isole Figi.\nCampus regionali.\nUSP Cook Islands Campus \nPO Box 130, Rarotonga, isole Cook.\nUSP Labasa Campus \nPrivate Mail Bag, Labasa, Figi.\nUSP Lautoka Campus \nPrivate Mail Bag, Lautoka, Figi.\nUSP Kiribati Campus \nTeaoraereke, PO Box 59, Bairiki, Tarawa Sud, Kiribati.\nUSP Marshall Islands Campus \nPO Box 3537, Majuro, isole Marshall.\nUSP Nauru Campus \nPrivate Bag, Post Office. Nauru.\nUSP Niue Campus \nPO Box 31, Alofi, Niue.\nUSP Solomon Islands Campus \nPO Box 460, Honiara, isole Salomone.\nUSP Tokelau Campus \nc/o Tokelau Apia Liaison Office,\nPO Box 3014, Apia, Samoa.\nUSP Tonga Campus \nPO Box 278, Nuku\u02bbalofa, Tonga.\nUSP Tuvalu Campus \nPO Box 21, Funafuti, Tuvalu."}
{"id": "2481584", "revid": "219355", "url": "https://it.wikipedia.org/wiki?curid=2481584", "title": "Ribosio 5-P", "text": ""}
{"id": "2481585", "revid": "219355", "url": "https://it.wikipedia.org/wiki?curid=2481585", "title": "Ribosio-5-P", "text": ""}
{"id": "2481586", "revid": "219355", "url": "https://it.wikipedia.org/wiki?curid=2481586", "title": "D ribosio 5-fosfato", "text": ""}
{"id": "2481587", "revid": "219355", "url": "https://it.wikipedia.org/wiki?curid=2481587", "title": "D-ribosio-5-fosfato", "text": ""}
{"id": "2481588", "revid": "219355", "url": "https://it.wikipedia.org/wiki?curid=2481588", "title": "6-fosfogluconato deidrogenasi", "text": ""}
{"id": "2481589", "revid": "219355", "url": "https://it.wikipedia.org/wiki?curid=2481589", "title": "D-fruttosio-6-P", "text": ""}
{"id": "2481590", "revid": "219355", "url": "https://it.wikipedia.org/wiki?curid=2481590", "title": "Fruttosio 6-P", "text": ""}
{"id": "2481591", "revid": "219355", "url": "https://it.wikipedia.org/wiki?curid=2481591", "title": "Fruttosio-6-P", "text": ""}
{"id": "2481592", "revid": "219355", "url": "https://it.wikipedia.org/wiki?curid=2481592", "title": "D fruttosio 6-fosfato", "text": ""}
{"id": "2481593", "revid": "219355", "url": "https://it.wikipedia.org/wiki?curid=2481593", "title": "D-fruttosio 6-fosfato", "text": ""}
{"id": "2481594", "revid": "219355", "url": "https://it.wikipedia.org/wiki?curid=2481594", "title": "D-fruttosio-6-fosfato", "text": ""}
{"id": "2481595", "revid": "219355", "url": "https://it.wikipedia.org/wiki?curid=2481595", "title": "D fruttosio 6-P", "text": ""}
{"id": "2481596", "revid": "219355", "url": "https://it.wikipedia.org/wiki?curid=2481596", "title": "D-fruttosio 6-P", "text": ""}
{"id": "2481597", "revid": "219355", "url": "https://it.wikipedia.org/wiki?curid=2481597", "title": "Cascata regolatoria", "text": ""}
{"id": "2481598", "revid": "219355", "url": "https://it.wikipedia.org/wiki?curid=2481598", "title": "Cascate regolatorie", "text": ""}
{"id": "2481599", "revid": "580", "url": "https://it.wikipedia.org/wiki?curid=2481599", "title": "Glutammina sintetasi", "text": "La glutammina sintetasi \u00e8 un enzima che catalizza la formazione dell'amminoacido glutammina, a partire da glutammato, ammoniaca ed ATP. L'importanza della glutammina risiede nel suo coinvolgimento come fonte di azoto nella formazione di molti metaboliti. L'enzima \u00e8 un omo-dodecamero di circa 600.000 dalton.\nIn tutti gli organismi la sua attivit\u00e0 \u00e8 controllata finemente.\nRegolazione della glutammina sintetasi in \"E. coli\".\nNell'Escherichia coli la regolazione, piuttosto complessa, \u00e8 stata ben studiata ed ha fornito gli elementi per affrontare in modo analitico lo studio delle cascate enzimatiche.\nL'enzima \u00e8 regolato da una cascata enzimatica biciclica chiusa che controlla un processo di modifica covalente attraverso una adenililazione e deadenililazione della glutammina sintetasi. La modifica e demodifica della glutammina sintetasi sono catalizzate da un unico enzima l'adenilil trasferasi (ATasi) modulato da una PII (o proteina di Shapiro). Detta proteina \u00e8 suscettibile di un processo di uridililazione cos\u00ec che pu\u00f2 trovarsi sia in forma non modificata che in forma uridililata. Quando ATasi interagisce con la forma uridililata viene attivata in senso adenililante; quando ATasi interagisce, invece, con la proteina PII uridililata, essa si attiva come fosforilasi e rimuove dalla glutamina sintetasi adenililata, l'AMP come ADP. La adenililazione, che richiede ATP come substrato, si realizza con il trasferimento di un residuo di AMP a formare un estere fosforico su un residuo di tirosina presente su ciascuna delle 12 subunit\u00e0 di cui l'enzima si compone. L'attivit\u00e0 biosintetica della glutammina sintetasi diminuisce all'aumentare del numero di subunit\u00e0 adenililate.\nLa regolazione per modifica covalente rende la glutammina sintetasi un enzima finemente regolato. la sua modulazione infatti risente oltre che dell'azione di effettori allosterici diretti, anche su quelli che agiscono sugli enzimi e le proteine che ne determinano il grado di modifica covalente.\nLa glutammina sintetasi \u00e8 inibita parzialmente in modo allosterico da molti prodotti del metabolismo della glutammina, tra cui AMP, e da alanina e glicina.\nL'attivit\u00e0 degli inibitori \u00e8 cumulativa.\nIl grado di adenililazione oltre a modulare l'attivit\u00e0 della glutammina sintetasi ne condiziona anche la suscettibilit\u00e0 alla modulazione allosterica."}
{"id": "2481601", "revid": "253269", "url": "https://it.wikipedia.org/wiki?curid=2481601", "title": "Brenda Joyce", "text": "Secondo talune fonti non era nata nel 1917, ma nel 1912 o forse nel 1915.\n\u00c8 ricordata soprattutto per essere stata, con l'attrice Karla Schramm, attiva al tempo del cinema muto, l'unica interprete del ruolo di Jane Parker in film su Tarzan avendo per partner due attori differenti: con il primo di essi, Johnny Weissmuller, gir\u00f2 \"Tarzan e le amazzoni\" (1945), \"Tarzan e la donna leopardo\" (1946), \"Tarzan e i cacciatori bianchi\" (1947) e \"Tarzan e le sirene\" (1948); con il secondo, Lex Barker, fu interprete di \"Tarzan e la fontana magica\" (1949).\nNello stesso anno abbandon\u00f2 le scene, dopo una carriera non lunghissima che la vide spesso impiegata in film di genere b-movie.\nBiografia.\nLa Joyce - che \u00e8 stata la settima attrice ad interpretare il ruolo di Jane dopo Maureen O'Sullivan, \u00e8 stata sposata con Owen Ward dal 1941 fino al divorzio, sancito nel 1949. Dal matrimonio sono nati tre figli: Pamela Ann, Timothy Owen e Beth Victoria.\nSecondo notizie stampa basate su fonti familiari, \u00e8 morta in una casa di cura di Santa Monica in California a causa di una polmonite e dopo essere stata affetta negli ultimi dieci anni da uno stato di demenza.\nCarriera.\nCapelli lunghi e biondi, un fisico da atleta, ottima nuotatrice, Brenda Joyce - \"Graftin\", come la chiamava il padre - lontano dagli studios di Culver City della MGM era solita dichiarare agli intimi di essere giunta a detestare il ruolo di Jane, che la chiuse in un \"clich\u00e9\", anche se confess\u00f2 di non essere rimasta indifferente al fascino del suo partner, Johnny Weissmuller.\nCresciuta ed educata fra San Bernardino e Los Angeles - dove frequent\u00f2 l'High School, la University of South California e poi ancora la UCLA - per pagarsi gli studi inizi\u00f2 ad affacciarsi al mondo dello spettacolo posando come modella per un fotografo. Fu notata da un \"talent scout\" della 20th Century Fox che l'aiut\u00f2 a diventare una ragazza copertina e a firmare un contratto con la casa cinematografica.\nDopo aver cambiato il proprio nome, ispirandosi a quello della diva del cinema muto Alice Joyce, esord\u00ec nel 1939 nel ruolo di Fern Simon, seconda protagonista femminile del film premio Oscar \"La grande pioggia\", con Tyrone Power e Myrna Loy. Questa interpretazione e la successiva in \"Here I Am a Stranger\" (1939) le procurarono l'attenzione della critica e soprattutto le garantirono un contratto stabile con la major cinematografica. Dopo il dramma storico \"I ribelli del porto\" (1940), fu insieme a Walter Brennan e Hattie McDaniel in \"Maryland\" (1940).\nDivenuta una delle principali pin-up della Fox, fu penalizzata nel 1940 dal matrimonio con l'ufficiale Owen Ward. Quasi per punirla di ci\u00f2, lo studio californiano la releg\u00f2 in ruoli di scarso rilievo. Ci\u00f2 non le imped\u00ec di lavorare al fianco di star come Milton Berle, Willie Best, Preston Foster, June Duprez, con la quale gir\u00f2 il film drammatico \"Little Tokyo\" (1942), su un soggetto all'epoca delicato, ovvero le forme di razzismo patite dai nippo-statunitensi durante la seconda guerra mondiale. Apparve invece in un ruolo brillante nella commedia del \"Thumbs Up\" (1943), a fianco di Molly Lamont e Queenie Leonard. Fra gli altri interpreti con cui lavor\u00f2, figurano poi Lon Chaney Jr. e Gale Sondergaard.\nDopo aver avuto due figli, l'attrice sembrava aver perso ogni interesse per la carriera quando, grazie al produttore Sol Lesser, le si present\u00f2 l'occasione per un rientro in grande stile in sostituzione di Maureen O'Sullivan come compagna di Johnny Weissmuller nella serie di film su Tarzan girati fra il 1946 e il 1949.\nRitiratasi dal cinema nel 1949, la Joyce lavor\u00f2 per una decina di anni al Dipartimento dell'Immigrazione di Washington. Torn\u00f2 sulle scene parecchi anni pi\u00f9 tardi, nel 1971, per partecipare a due episodi della trasmissione televisiva per ragazzi \"Mister Rogers' Neighborhood\". Lasciato il lavoro a Washington, e dopo il divorzio da Owen Ward, si ritir\u00f2 con i tre figli nella casa di famiglia in California.\nIl ricordo che ha lasciato \u00e8 quello di una donna riservata: i suoi colleghi al Dipartimento dell'Immigrazione, cos\u00ec come il personale della casa di cura in cui trascorse l'ultimo periodo della sua vita, non hanno mai saputo che fu una \"Jane\" del grande schermo. L'unica visita che accettava, poco prima di morire, era quella di Johnny Sheffield, l'attore che aveva recitato nel ruolo del figlio adottivo - \"Boy\" - nella serie su Tarzan."}
{"id": "2481603", "revid": "22475", "url": "https://it.wikipedia.org/wiki?curid=2481603", "title": "Proteina regolatrice PII", "text": "La proteina regolatrice PII (o \"proteina di Shapiro\") \u00e8 una proteina che prende parte alla cascata regolatoria della glutammina sintetasi. La proteina PII \u00e8 costituita da quattro subunit\u00e0 di 11 kDa, ciascuna delle quali \u00e8 suscettibile di modifica covalente uridililazione/deuridililazione a livello di un residuo di tirosina, catalizzata da un enzima bifunzionale (uridilyl removing/uridilyl transferase). L'uridililazione avviene a spese di UTP e libera pirofosfato; la deuridililazione \u00e8 una reazione idrolitica.\nL'attivit\u00e0 della glutammina sintetasi \u00e8 regolata attraverso l'adenililazione/deadenililazione di un residuo di tirosina presente su ciascuna delle 12 subunit\u00e0 di cui l'enzima \u00e8 composto.\nL'inserimento ed il distacco del residuo adenilico (AMP) sono catalizzati dall'enzima adenililtransferasi (ATasi). L'adenililazione, nella quale viene utilizzato ATP quale agente modificante, viene catalizzata dalla ATasi quando questa interagisce con la forma non modificata della proteina PII (PIIA). La stessa ATasi agisce in direzione deadenililante (una fosforolisi che recupera l'AMP come ADP) quando interagisce con la proteina PII uridililata (PIID).\nLa glutammina, prodotto della reazione della glutammina sintetasi, \u00e8 un inibitore dell'ATasi:PPIID (deadenililazione) mentre attiva l'ATasi:PPIIA (adenililazione) che determina una perdita di attivit\u00e0 biosintetica dell'enzima. L'\u03b1-chetoglutarato attiva l'uridilil trasferasi e la ATasi:PPIID , mentre \u00e8 inibitore della ATasi:PPIIA . \nBibliografia.\nP.B. Chock and E.R. Stadtman (1977) \"Superiority of interconvertible enzyme cascades in metabolic regulation: analysis of multiciclic systems\" Proc. Natl. Acad. Sci. Usa, 74, 2766-2770;"}
{"id": "2481604", "revid": "219355", "url": "https://it.wikipedia.org/wiki?curid=2481604", "title": "Proteina di Shapiro", "text": ""}
{"id": "2481606", "revid": "219355", "url": "https://it.wikipedia.org/wiki?curid=2481606", "title": "Regolazione a cascata", "text": ""}
{"id": "2481608", "revid": "1543377", "url": "https://it.wikipedia.org/wiki?curid=2481608", "title": "Il vecchio e il nipotino", "text": "Il vecchio nonno e il nipotino \u00e8 una fiaba dei fratelli Grimm, la numero 78 della loro antologia \"Fiabe del focolare\".\nTrama.\nLa fiaba narra di un uomo che, ormai anziano ed invalido, era diventato incapace di mangiare in maniera pulita ed ordinata: il figlio e la nuora ne erano cos\u00ec disgustati che decisero di relegarlo ad un angolino isolato della cucina, per giunta munito solo di una scodella di scarsa qualit\u00e0. Un giorno, dopo l'ennesimo rimprovero, il figlio e la nuora dell'anziano notarono il proprio figlio di quattro anni che raccoglieva del legno, e alla domanda su cosa stesse facendo, il bimbo rispose che stava costruendo un piccolo trogolo per far mangiare i genitori quando loro sarebbero invecchiati. Da quel giorno l'anziano ritorn\u00f2 a mangiare a tavola con il resto della famiglia."}
{"id": "2481609", "revid": "30610", "url": "https://it.wikipedia.org/wiki?curid=2481609", "title": "Equazione di Hill (tessuto muscolare tetanizzato)", "text": "L'equazione di Hill \u00e8 un'equazione semiempirica che descrive la meccanica dei muscoli tetanizzati. Fu scritta nel 1938 basandosi su misurazioni del calore sul muscolo sartorio di rana e considerazioni sul bilancio di energia. Descrive la capacit\u00e0 di contrarsi in opposizione a un carico di un muscolo scheletrico tetanizzato.\na,b = costanti\nv = velocit\u00e0 di accorciamento\nF = forza muscolare\nF0 = massima forza tetanica"}
{"id": "2481612", "revid": "124123", "url": "https://it.wikipedia.org/wiki?curid=2481612", "title": "Giovanni Beretta", "text": "Biografia.\nGiovanni Beretta assieme al figlio Pietro, originari di Incella, frazione di Brissago, rappresentarono una corrente di derivazione amadeesca, sviluppatasi durante il XVI secolo nella zona piemontese del Lago Maggiore, seppur notevolmente influenzata dalla finitima produzione architettonica lombarda.\nIl lavoro principale di Giovanni e Pietro Beretta fu di progettare e realizzare luoghi di culto.\nLe prime notizie documentate sull'attivit\u00e0 di Giovanni risalgono al 1526, quando si occup\u00f2 della chiesa della Piet\u00e0 presso Cannobio: per il disegno strutturale scelse una pianta quadrata caratterizzata dalle volte emisferiche incastonate in un tiburio, elemento tipico dell'arte romanica, che pur ricordando le caratteristiche della chiesa milanese di Santa Maria delle Grazie, risult\u00f2 presente, soprattutto, in tutte le chiese cupolari lombarde di quel periodo. Il progetto risult\u00f2 innovativo rispetto ai modelli bramanteschi, grazie alle gallerie impreziosite da luminose finestre trifore, dette abitualmente serliane. L'intera costruzione fu ampliata dal figlio Pietro il quale vi aggiunse la navata.\nLa seconda opera per cui quale vengono ricordati \u00e8 la Chiesa di Santa Maria in Selva di Ponte detta anche chiesa della Madonna di Ponte, situata a Brissago, in territorio elvetico: i lavori iniziarono nel 1526, quindi parallelamente alla precedente chiesa, e anch'essa con un disegno a pianta centrale quadrata.\nDue anni dopo fu aggiunta la navata unica, con coro poligonale sormontato da un tamburo ottagonale, e nel 1545 il monumentale campanile.\nComplessivamente la struttura esprime uno stile rinascimentale e risulta ancora correlata alle scuole lombarde e ispirata fortemente al tiburio del santuario di Saronno eretto dall'Amadeo.\nAttivo anche nella localit\u00e0 di Pallanza, \u00e8 menzionato nel 1527 per i suoi lavori di ristrutturazione e di trasformazione di una vecchia chiesa, la Madonna di Campagna, per la quale fu scelta una soluzione vicina a quella di Brissago, con un tiburio a loggiato.\nLe tre chiese evidenziarono una coerenza stilistica, talvolta mancante nell'architettura bramantesca lombarda e una armonia tra costruzione ed ambiente non cos\u00ec comune all'epoca.\nA Brissago ricordiamo anche la chiesa dei Santi Pietro e Paolo, costruita sull'impianto Medievale da Giovanni Beretta, che segui i lavori dal coro al presbiterio, e completata dal figlio Pietro nei primi anni del Seicento."}
{"id": "2481613", "revid": "123249476", "url": "https://it.wikipedia.org/wiki?curid=2481613", "title": "Lodovico Beretta", "text": "Biografia.\nLa sua formazione artistica e architettonica fu influenzata dalle opere del concittadino Antonio Zurlengo, operante verso la fine del XV secolo e salito alla ribalta per il Monte di Piet\u00e0 realizzato nel 1484.\nNell'ambito della scuola bresciana, da pochi decenni attraversata dalla innovativa svolta rinascimentale, l'opera di Lodovico Beretta fu una delle pi\u00f9 coerenti nell'approfondimento e nello svolgimento del lessico rinascimentale, nel periodo di mezzo del XVI secolo.\nBeretta seppe intraprendere una strada espressiva autonoma pur vivendo e operando in una citt\u00e0 di incroci e interscambi culturali fra le correnti architettoniche lombarde e quelle venete. Tra gli esempi pi\u00f9 importanti si possono menzionare il palazzo della Loggia a Brescia, i cui lavori di costruzione iniziarono nel 1492, coordinati da Filippo de' Grassi, e di cui Beretta fu l'ultimo tra gli architetti realizzatori; la chiesa di Santa Giulia (ora auditorium del Museo Santa Giulia) caratterizzata per la navata unica influenzata dal modello albertiano di Mantova; le palazzine Dolzani e Lana Ghidella, ritenute le sue opere pi\u00f9 personali.\nIn altri lavori, incluso il palazzo Maggi di Gradella, Lodovico Beretta diede l'impressione di inseguire esempi, spunti, ispirazioni, dalle scuole veronese, vicentina e veneziana, seppur celati in elementi e forme meticolose quasi pre-neoclassiche.\nTra il 1550 e il 1555 si colloc\u00f2 la costruzione delle case del Gambero poi affrescate da Lattanzio Gambara, ma la sua paternit\u00e0 non \u00e8 confermata. Al 1558 risale invece palazzo Beretta in piazza del Mercato.\nPregevoli e rinomati sono i vestiboli, ancora oggi considerati tra le architetture d'interno cinquecentesche pi\u00f9 emblematiche che la citt\u00e0 di Brescia conservi.\nComplessivamente le sue costruzioni si rivelarono di forme semplici e sobrie e Beretta diede un grande contributo alla sistemazione urbanistica della citt\u00e0 bresciana."}
{"id": "2481614", "revid": "110157", "url": "https://it.wikipedia.org/wiki?curid=2481614", "title": "Distretto di B\u00e4jdibek", "text": "Il distretto di B\u00e4jdibek (in kazako: \u0411\u04d9\u0439\u0434\u0456\u0431\u0435\u043a \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo \u0160a\u00e2n."}
{"id": "2481615", "revid": "124123", "url": "https://it.wikipedia.org/wiki?curid=2481615", "title": "Carlo Beretta", "text": "Biografia.\nMancano informazioni sicure e precise sulle sue origini.\nI suoi primi lavori documentati sono rintracciabili negli \"Annali della Fabbrica del Duomo di Milano\", secondo i quali nel 1716 Carlo Beretta fu impegnato nella cappella di San Giovanni Buono in una serie di sculture. Due anni dopo si attiv\u00f2 per le statue dei santi Adalberto e Ignazio, esterne alla chiesa, terminate nel 1725.\nSempre per lo stesso committente realizz\u00f2, assieme al fratello Giovanni Domenico, numerose statue sia per gli interni sia per gli esterni, tra le quali si annoverarono il \"Martirio di santa Agnese\" (1750), ispirato da un disegno di Camillo Procaccini e \"Santa Tecla e i leoni\" (1754).\nGli ultimi lavori eseguiti per la Fabbrica del Duomo, in base alle notizie documentate, risalirebbero al 1755, quando gli richiesero un rilievo per la portina della cupola, che spinse lo scultore a realizzare una \"Fuga in Egitto\".\nCarlo Beretta oper\u00f2 a lungo anche fuori dal capoluogo lombardo, come attestano le notizie sui lavori eseguiti in due tempi distinti a Novara per la Basilica di San Gaudenzio. Mentre i bassorilievi bronzei che ornano l'altare furono antecedenti il 1724, le quattro statue di \"Santi\" bronzee installate nello scurolo della chiesa risalirono al 1747.\nLe opere relative al Sacro Monte di Orta, invece sono da collocare ad un fase matura dell'artista, e tra di esse si ricordano una \"Vergine\" nella parrocchiale, un \"San Francesco davanti al Sultano\" e \"San Francesco che riceve le stigmate\" che risalirebbero agli anni intorno al 1760. Tutto questo gruppo di opere si caratterizz\u00f2 per una marcata impronta devozionale e per una persistente tendenza alla narrazione.\nSe le tendenze di Carlo Beretta, negli anni giovanili subirono la forte influenza di Carlo Francesco Mellone, in seguito si personalizzarono esprimendosi pienamente nella \"Carit\u00e0\" per il Duomo di Milano, ritenuta la sua opera pi\u00f9 riuscita, ricca di influssi barocchi fusi con preziosit\u00e0 derivate da Giacomo Serpotta, oltre che di una certa morbidezza plastica.\nBeretta riscosse molti consensi durante la sua carriera, tanto da meritare una favorevole citazione negli \"Annali della Fabbrica del Duomo di Milano\" (VI.p.163), dove \u00e8 menzionato come \"scultore eccellente \"; il Bartoli lo definiva \"scultor moderno\".\nPer un breve periodo ricevette l'aiuto del fratello Giovanni Domenico, che viene menzionato negli \"Annali della Fabbrica del Duomo di Milano\" a partire dal 1735; realizz\u00f2 le statue di \"San Giovanni Crisostomo\" (1740) e di un personaggio allegorico avente uno specchio in mano (1747), collocate entrambe all'esterno dell'abside."}
{"id": "2481616", "revid": "2032548", "url": "https://it.wikipedia.org/wiki?curid=2481616", "title": "David Belasco", "text": "Biografia.\nNacque a San Francisco, in una famiglia di origine ebraica e portoghese.\nDurante l'infanzia venne educato da un sacerdote cattolico ed ebbe l'opportunit\u00e0 di esordire gi\u00e0 all'et\u00e0 di cinque anni sul palcoscenico come attore e, all'et\u00e0 di dodici, come autore. Quindi, pur essendo ancora giovane, allo scoccare del ventesimo anno di et\u00e0 poteva vantare al suo attivo una decina fra commedie e drammi ed una lunga esperienza nei teatri di entrambe le coste Americane, da San Francisco a New York.\nDurante la sua lunga carriera, Belasco scrisse, diresse o produsse pi\u00f9 di cento opere teatrali a Broadway. Come autore, talvolta realizz\u00f2 il testo a quattro mani con James Alfred Herne o con Henry C. de Mille oppure ancora con il critico Franklyn Fyles.\nLa sua ecletticit\u00e0 gli consent\u00ec di spaziare a tutto tondo nell'ambiente artistico, occupandosi di scenografia, di costumi, di recitazione e distinguendosi per una notevole genialit\u00e0 talvolta persino caotica.\nLa popolarit\u00e0 di Belasco raggiunse un apice cos\u00ec alto da indurre sia Henry Miller, nel \"Tropico del Capricorno\", sia F. Scott Fitzgerald, nel \"Il grande Gatsby\" (capitolo III, pagina 50) a citarlo.\nTra gli attori lanciati da Belasco si annovera la ancora giovane Mary Pickford, apparsa nelle sue commedie \"The Warrens of Virginia\" nel 1907 ed \"A Good Little Devil\" nel 1913.\nDavid Belasco \u00e8 stato sposato per cinquant'anni con Cecilia Loverich da cui ha avuto due figlie, Reina e Augusta.\nMor\u00ec all'et\u00e0 di settantasette anni a New York e fu sepolto al cimitero di Linden Hills nel \"Queens\".\nOpere.\nNel 1887 Belasco scrisse la commedia \"The Wife\" (\"La moglie\") che riscosse un buon successo di pubblico e di critica ed \u00e8 ritenuto uno dei suoi lavori pi\u00f9 riusciti.\nCon \"The Girl I Left Behind Me\" (\"La fanciulla che mi lasciai alle spalle\", 1893) e \"The Heart of Maryland\" (\"Il cuore del Maryland\", 1895) Belasco propose un ciclo di episodi di una sua epopea western.\nJohn Luther Long gli offr\u00ec il soggetto di \"Madame Butterfly\" (1900), tragedia in un atto ambientata in Giappone dalla quale Giacomo Puccini trasse la sua \"Madama Butterfly\".\n\"The Darling of the Gods\" (\"La beniamina degli dei\" - 1902), ancora ambientato in Giappone, fu seguito due anni pi\u00f9 tardi da una tragedia di ispirazione romantica intitolata \"Andrea\", ambientata in una isola del Mediterraneo nel V secolo d.C.\nNel 1905 Belasco mise in scena con grande successo \"The Girl of the Golden West\", che come \"Madame Butterfly\" fu ridotta per le scene operistiche da Giacomo Puccini (\"La fanciulla del West\").\nDopo il 1911, anno nel quale debutt\u00f2 \"The Return di Peter Grimm\" (\"Il ritorno di Peter Grimm\"), Belasco si dedic\u00f2 principalmente all'organizzazione teatrale, alla messinscena e agli aspetti tecnici della produzione teatrale, portando sulle scene tra l'altro il naturalismo letterario di Zola e quello di Antoine.\nIl Teatro di Belasco.\nBelasco \u00e8 stato considerato l'artefice della standardizzazione di un nuovo genere teatrale per il palcoscenico Americano ribattezzato Naturalismo teatrale.\nMise una scrupolosa attenzione ai dettagli, dall'illuminazione agli effetti speciali, dalle scenografie agli ambienti riproducenti talvolta la vita quotidiana degli stessi attori.\nBelasco ha perseguito l'introduzione delle innovazioni tecnologiche all'interno del teatro, e quindi ha lui stesso finanziato progetti di ricerca di nuovi macchinari meccanici, elettrici e idraulici che spesso \u00e8 riuscito a rivendere ad altre produzioni.\nLa prima sede teatrale newyorkese gestita da Belasco fu localizzata al 229 West 42nd Street, tra la settima e l'ottava Avenues, nel distretto di Times Square a Manhattan. Belasco assunse il ruolo di impresario e di direttore teatrale provvedendo anche alla sua ristrutturazione, avvenuta nel 1902. Nel corso del secolo vari proprietari si susseguirono, tra i quali si annovera Oscar Hammerstein, nonno del famoso compositore, ed il locale ebbe alterni momenti di luci ed ombre, divenendo anche una sala di proiezione cinematografica per film pornografici, finch\u00e9 nel 1995 \u00e8 stato riaperto e riscoperto come New Victory Theathre.\nDal 1912 in poi, varie altre sedi, anche in altre citt\u00e0, vennero adibite per gestire la produzione teatrale di Belasco.\nBelasco e il cinema.\nDai lavori di Belasco, vennero tratti numerosi film sia durante l'epoca del cinema muto che all'avvento del sonoro. Il primo film in cui apparve un soggetto di Belasco fu, nel 1900, il cortometraggio \"The Stocking Scene from 'Naughty Anthony\"' dell'American Mutoscope &amp; Biograph, che riprese alcune scene di un suo spettacolo."}
{"id": "2481618", "revid": "110157", "url": "https://it.wikipedia.org/wiki?curid=2481618", "title": "Distretto di Maqtaaral", "text": "Il distretto di Maqtaaral (in kazako: \u041c\u0430\u049b\u0442\u0430\u0430\u0440\u0430\u043b \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo \u017det\u00ecsaj."}
{"id": "2481619", "revid": "124569262", "url": "https://it.wikipedia.org/wiki?curid=2481619", "title": "Claudio Francesco Beaumont", "text": "Biografia.\nFormazione giovanile a Torino.\nNon si conosce quasi nulla della sua prima giovinezza, se non la formazione presso i gesuiti, comprendente anche studi di architettura.\nEsperienza a Bologna.\nNel 1716 si reca a Bologna dove si interessa ai dipinti esistenti nelle chiese e alle opere di Carlo Cignani e degli altri esponenti della locale Accademia, erede delle proposte degli \"Incamminati\" e di Annibale Carracci.\nPrimo soggiorno romano.\nA dicembre dello stesso anno \u00e8 a Roma dove frequenta la scuola di Francesco Trevisani, maestro che avr\u00e0 grande influenza sulla sua opera pittorica.\nRientro a Torino.\nNel 1719 rientra a Torino dove gode probabilmente gi\u00e0 di grande considerazione, tanto che gli vengono richiesti interventi pittorici a Palazzo Reale, impreziosendone i soffitti con un \"Carro dell'Aurora\" e una \"Venere sul cocchio\". In questi dipinti appare chiara l'influenza del maestro Francesco Trevisani e dei pittori francesi che risiedevano e operavano a Roma e dove erano esponenti della Acad\u00e9mie de France \u00e0 Rome; tra i nomi di maggiore spicco ricordiamo Fran\u00e7ois Lemoyne, Fran\u00e7ois Boucher, Charles-Joseph Natoire, da lui conosciuti durante il soggiorno romano.\nSecondo soggiorno romano.\nDal 1723 al 1731 soggiorna di nuovo a Roma dove, nel 1725 diventa membro dell'Accademia di San Luca, rimanendo in contatto con la corte Sabauda per la quale realizza numerosi dipinti, trasportati in seguito a Torino e collocati in varie sedi. \nIn quegli anni (1723-1727), realizza un \"Ratto d'Elena\" destinato al castello di Rivoli (ora perduto) e due dipinti di grandi dimensioni, sempre per il medesimo castello: una \"Storia di Alessandro\" e una \"Storia d'Annibale\" oggi presso il Museo di belle arti di Chamb\u00e9ry. Agli anni 1728 e 1729 risalgono le due tele \"Beata Margherita di Savoia\" e \"San Carlo che comunica gli appestati\" per la Basilica di Superga.\nPittore di corte a Torino.\nUna volta ottenuto il ruolo di pittore di corte a Torino nel 1731 (lo sar\u00e0 fino alla morte), Beaumont dipinge influenzato anche dalla scuola napoletana e dalla scuola genovese. Realizza quindi gli affreschi al gabinetto di lavoro e al gabinetto di toeletta della regina (1733), caratterizzati da composizioni e gamme armoniose. \nNel 1736 viene nominato cavaliere dell'ordine dei Santi Maurizio e Lazzaro, a conferma dell'alta stima acquisita alla corte sabauda.\nNel 1737 dipinge la volta del gabinetto cinese di Palazzo Reale (\"Giudizio di Paride\"). Nello stesso periodo, dipinger\u00e0 per il Gabinetto dei Fiori (oggi Sala del Medagliere), il Ratto di Elena che verr\u00e0 distrutto durante i rifacimenti carloalbertini e sostituito da un soffitto a stucchi dorati e pittura di Pietro Ayres.\nIl viaggio a Venezia e e gli influssi sulla pittura di Beaumont.\nNello stesso 1737 viene inviato a Venezia per l'acquisto di quadri e incontra Sebastiano Ricci e Giovanni Battista Pittoni, artisti gi\u00e0 attivi a Palazzo Reale di Torino, dai quali trae stilemi presenti nelle sue opere successive.\nSi pu\u00f2 constatare questa influenza \"veneta\" nell'importante lavoro della Grande Galleria, oggi Armeria Reale, conosciuta anche come \"Galleria del Beaumont\", aperta al pubblico nel 1837 come Museo d'Armi. Nella complessa storia del Palazzo e della sua costruzione, che comprende numerosi ampliamenti e ristrutturazioni, la Galleria \u00e8 dovuta all'avvio di Filippo Juvarra cui segue la supervisione di Benedetto Alfieri (nel 1735 lo Juvarra aveva lasciato Torino per Madrid) mentre si deve al Beaumont la decorazione pittorica delle volte (1738-1743) con le \"Storie di Enea\". Qui la tecnica \u00e8 quella della pittura a olio..\nIntensa attivit\u00e0 artistica nella capitale sabauda.\nNegli anni successivi, Beaumont si occupa di varie pale d'altare, di 34 bozzetti come cartonista per i cicli storici sotto forma di arazzo, per i quali prende accordi con il maestro arazziere Demignot, che ne cura la tessitura.\nDal 1738 assume l'incarico di direttore della scuola di pittura di Torino, avente sede nel palazzo dell'Universit\u00e0 degli Studi. Esegue poi le decorazioni murali alla sala del caff\u00e8 (1739).\nNegli anni che seguono il pittore dipinge per molte chiese del Piemonte, un esempio \u00e8 il quadro rappresentante la \"Madonna con il Bambino\" e i \"Santi Pietro e Paolo\", collocato nella Chiesa parrocchiale di Gassino Torinese consacrata proprio ai Santi Pietro e Paolo. Nel 1740 completa una pala d'altare per il monastero della Visitazione di Pinerolo, la \"Beata Chantal e san Francesco di Sales\".\nNel 1755 gli viene commissionata un'ancona raffigurante la \"Madonna del Carmine e il beato Amedeo di Savoia\", collocata nell'abside della chiesa del Carmine di Torino nel 1760. Importante l'attivit\u00e0 data all'Arazzeria torinese con i suoi disegni.\nUltimi anni.\nPoco altro si conosce della sua produzione successiva che \u00e8 stata giudicata da molti cruda e caratterizzata da colori disarmonici.\nVenne sepolto a Torino nella chiesa di Santa Teresa.\nRiconoscimenti.\nToponomastica.\nLa citt\u00e0 di Torino gli ha dedicato una via nella zona dei quartieri Cenisia e Cit Turin."}
{"id": "2481620", "revid": "1543377", "url": "https://it.wikipedia.org/wiki?curid=2481620", "title": "Marco Bello", "text": "Biografia.\nLe notizie sulla vita e sulla sua formazione artistica sono scarne e contraddittorie, per\u00f2 sulla sua origine veneziana e sulla sua morte, avvenuta nella citt\u00e0 di Udine, vi sono documentazioni piuttosto esplicite. Figlio del veneziano Giorgio Belli, spos\u00f2 Franceschina, figlia del pittore e scultore Domenico da Tolmezzo. \nStudi\u00f2 e pratic\u00f2 la pittura come allievo e seguace di Giovanni Bellini, con cui collabor\u00f2 in numerosi lavori, e dal quale riprese le invenzioni iconografiche, caratterizzate da personaggi a mezza figura, che riscossero consensi a Venezia.\nLa sua prima opera documentata fu la \"Circoncisione\" dell'Accademia dei Concordi che non a caso presenta un'iscrizione delucidante: \"Opus Marci Belli discipuli Ioannis Bellini\". Questo dipinto, sostanzialmente, si risolse in una copiatura a grandi linee della \"Circoncisione\" di Bellini, conservata alla National Gallery, recante qualche peculiarit\u00e0 come i contorni aspri, i colori cupi e una regolarit\u00e0 figurativa.\nLa \"Madonna col Bambino\" e la \"Vergine e il Bambino con un santo in adorazione\" realizzati da Bello, derivarono dalla \"Madonna con quattro Santi\" belliniana.\nAlcuni critici d'arte come il Gibbons attribuiscono a Marco Bello anche varie altre \"Madonne col Bambino\", una \"Madonna col Bambino e quattro Santi\" conservata lungamente a Leningrado, una \"Madonna con quattro santi e donatore\" nella Morgan Library di New York, una \"Madonna col Bambino e un donatore\" della Ca d'Oro di Venezia, il \"Cristo portacroce\" del Sz\u00e9pm\u00fcv\u00e9szeti M\u00fazeum di Budapest, il \"Santo Vescovo e il san Francesco\" del museo di Castel Sant\u2019Angelo di Roma, tutte realizzate agli inizi del Cinquecento, periodo in cui Bello collabor\u00f2 con Bellini per l'altare di Cornbury.\nTra le pi\u00f9 recenti attribuzioni menzioniamo l\u2019unica opera friulana nota, la decorazione ad affresco delle facciate del palazzo Stringher-Levrini a Cividale del Friuli, accreditata dal Tempestini al Bello. Le opere furono realizzate fra il 1515 e il 1520, e comprendono scene profane, ovvero \"Storie di Ercole\" (\"Ercole e Caco\", \"L\u2019uccisione dell\u2019Idra di Lerna\", \"L\u2019uccisione del leone nemeo\", \"Ercole che lotta con Anteo e Priamo e Tisbe\", \"Venere e le tre Grazie\"), e una \"Madonna con il Bambino e santi\".\nAnche se le caratteristiche stilistiche e la personalit\u00e0 di Marco Bello furono subordinate a quelle di Bellini, l'allievo e collaboratore del Maestro si distinse per alcuni elementi di grazia e serenit\u00e0 espressiva.\nMarco Bello realizz\u00f2 ancone e gonfaloni, tutti perduti, per le chiese della campagna friulana."}
{"id": "2481621", "revid": "628767", "url": "https://it.wikipedia.org/wiki?curid=2481621", "title": "Distretto di Ordabasy", "text": "Il distretto di Ordabasy (in kazako: \u041e\u0440\u0434\u0430\u0431\u0430\u0441\u044b \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Tem\u00ecrlan."}
{"id": "2481622", "revid": "121837", "url": "https://it.wikipedia.org/wiki?curid=2481622", "title": "Alpha1 Capricorni", "text": ""}
{"id": "2481623", "revid": "121837", "url": "https://it.wikipedia.org/wiki?curid=2481623", "title": "Alpha2 Capricorni", "text": ""}
{"id": "2481624", "revid": "92723", "url": "https://it.wikipedia.org/wiki?curid=2481624", "title": "Benvenuto di Giovanni", "text": "Biografia.\nLe notizie sulla vita e sulla sua formazione artistica sono scarne e talvolta imprecise.\n\u00c8 certo che suo padre fu Giovanni Meo del Guasta e che segu\u00ec un percorso di studio e di apprendistato presso la bottega del Vecchietta. Fu attivo nella vita sociale e pubblica di Siena, soprattutto come militare:\nnel 1480 fu capitano della compagnia militare di San Giusto, dieci anni dopo di quella del borgo Santa Maria. Spos\u00f2 Iacopa di Tommaso da Cetona, con la quale ebbe sei figli, uno dei quali, Girolamo, segu\u00ec le sue orme.\nBenvenuto di Giovanni svilupp\u00f2 uno stile piuttosto originale caratterizzato da un'eleganza figurativa, da una grande cura nei particolari, dalla solennit\u00e0 compositiva e da un plasticismo nitido, che per\u00f2 con la maturazione tender\u00e0 verso una ricerca di forme stilizzate. Evidenzi\u00f2 influenze del Vecchietta e del suo coetaneo, Neroccio, della miniatura settentrionale e in particolare di quella padovana. Oltre ad aver conosciuto Gerolamo da Cremona e Liberale da Verona, entrambi attivi a Siena contemporaneamente a lui, non mancarono influenze dalle scuole lombarda, fiorentina e veneta.\nBenvenuto di Giovanni incominci\u00f2 a lavorare nella sua citt\u00e0 intorno al 1455, all'interno del battistero di San Giovanni, con le \"Storie di sant'Antonio da Padova\".\nSuccessive di una decina di anni furono le l\"'Annunciazioni\" per la chiesa di San Gerolamo e per la chiesa dell'Osservanza, opere che dimostrarono una gi\u00e0 raggiunta maturit\u00e0 artistica.\nNel 1470 fu attivo all'ospedale di Siena, dove gli sono stati attribuiti gli affreschi raffiguranti \"Sant'Andrea\".\nIntorno al 1470 il pittore evidenzi\u00f2 contatti e influenze con la scuola fiorentina e gli influssi di Matteo di Giovanni, date le caratteristiche delle opere principali di questo periodo, l\"'Adorazione\", la \"Vergine in trono e Santi\" ed il trittico firmato e conservato nella Galleria di Siena.\nIl trittico della pieve di Montepertuso, con \"Madonna e santi\", del 1475 si caratterizz\u00f2 per la solennit\u00e0 compositiva e l'eleganza delle immagini .\nQuattro anni pi\u00f9 tardi realizz\u00f2 il suo capolavoro, il trittico con la \"Madonna, san Pietro e san Nicola\" della National Gallery di Londra.\nDal 1480 in poi Benvenuto di Giovanni intensific\u00f2 la sua attivit\u00e0 di miniaturista, come confermato dal salterio scoperto alla badia della Trinit\u00e0 di Cava de' Tirreni.\nNel 1481 realizz\u00f2 la parte centrale dell'affresco con la \"Vergine della Misericordia\", del Monte dei Paschi di Siena; tra il 1480 e il 1490 fu attivo per il duomo senese con una \"Sibilla\" e la \"Cacciata di Erode\",\nL\"'Ascensione\" del 1491, della Pinacoteca di Siena, dimostr\u00f2 invece un recupero degli elementi medioevali.\nL'ultimo periodo della sua carriera segner\u00e0 una certa stanchezza creativa ed espressiva risollevata dalla collaborazione con il figlio Girolamo: da menzionare la lunetta con \"San Caterina e papa Gregorio\", nella Galleria della Societ\u00e0 di Pie Disposizioni in Siena, del 1501-1502; la \"Madonna con san Sebastiano e san Martino\", a Santa Lucia di Sinalunga, del 1509."}
{"id": "2481625", "revid": "1543377", "url": "https://it.wikipedia.org/wiki?curid=2481625", "title": "Equazione di Hill (matematica)", "text": "In matematica, l'equazione di Hill \u00e8 un'equazione differenziale ordinaria del secondo ordine, introdotta da George William Hill nel 1886, che ha la forma:\ndove formula_2 \u00e8 una funzione periodica.\nSe il periodo \u00e8 formula_3 l'equazione si pu\u00f2 riscrivere utilizzando la serie di Fourier di formula_2:\nVi sono importanti casi particolari di questa equazione; in particolare l'equazione differenziale di Mathieu, l'equazione di Meissner e l\"\"equazione differenziale di Whittaker-Hill\":\nA seconda del comportamento di formula_2 le soluzioni dell'equazione di Hill possono essere limitate oppure crescere esponenzialmente, ci\u00f2 rende l'equazione particolarmente significativa nello studio delle equazioni differenziali periodiche. La forma precisa delle soluzioni \u00e8 descritta dalla teoria di Floquet."}
{"id": "2481626", "revid": "107539370", "url": "https://it.wikipedia.org/wiki?curid=2481626", "title": "Carl Michael Bellman", "text": "Biografia.\nNacque in una famiglia borghese, figlio di Johan Arndt Bellman, un impiegato statale di origine tedesca, e di Catharina Hermonia, figlia del sacerdote della parrocchia locale di Maria. \nDa bambino fu educato principalmente da insegnanti privati: i suoi genitori nominarono un tutore che gli insegn\u00f2 il francese, il tedesco, l'italiano, l'inglese e il latino. Lesse Orazio e Boileau; il tutore gli insegn\u00f2 a scrivere poesie e a tradurre inni francesi e tedeschi. \nFrequent\u00f2 l'Universit\u00e0 di Uppsala, dove Linneo era professore di botanica.\nPer il resto della sua esistenza abit\u00f2 per lo pi\u00f9 a Stoccolma, svolgendo l'incarico di piccolo funzionario regolarmente pressato da debiti, nonostante l'aiuto e la protezione dei regnanti Gustavo III di Svezia e Gustavo IV Adolfo di Svezia.\nSi spos\u00f2 ed ebbe quattro figli, ma la sua salute si mostr\u00f2 piuttosto cagionevole, a causa di una tubercolosi, oltre che alla dedizione all'alcool e ad altri vizi.\nNel 1790, l'Accademia Svedese assegn\u00f2 a Bellman il suo premio annuale Lundblad di 50 Riksdaler, per il pezzo letterario pi\u00f9 interessante dell'anno.\nDopo l'assassinio del re all'opera di Stoccolma nel 1792, il sostegno per le arti liberali fu ritirato. Bellman, gi\u00e0 in cattive condizioni di salute dall'alcolismo, and\u00f2 in declino, bevendo sempre pi\u00f9 pesantemente. Il suo bere contribu\u00ec molto probabilmente alla sua gotta, che lo infastid\u00ec gravemente nel 1790, oltre alla tubercolosi: la malattia aveva gi\u00e0 ucciso sua madre e, nell'inverno del 1792, era gravemente malato.\nOltre ad essere malato, fu imprigionato, dopo aver lottato contro i debiti per tutta la sua vita, per un piccolo debito. L'11 febbraio 1795 mor\u00ec nel sonno nella sua casa di Gamla Kungsholmsbrogatan. \nFu sepolto nel cimitero di Klara senza lapide, in una posizione ora sconosciuta. L'Accademia svedese costru\u00ec un monumento commemorativo nel cimitero nel 1851.\nDue sono le raccolte che lo resero famoso: i (\"Canti di Fredman\") ultimati nel 1772, pubblicati nel 1790 e le \"Fredmans epistlar\" (\"Epistole di Fredman\").\nBellman viene ritenuto uno dei pi\u00f9 significativi poeti scandinavi e uno dei pi\u00f9 originali del XVIII secolo in Europa, dato che le sue opere rappresentarono uno spartiacque fra gli ultimi sprazzi barocchi, arcadici pietistici e nuovi stili, forme, aspirazioni letterarie.\nL'autore attribu\u00ec a Fredman, un orologiaio realmente esistito e morto a causa del vizio di bere bevande alcoliche, le strofe che ci introducono nel mondo turbolento di marinai, prostitute, musici di taverna, nel quale non mancano scene forti e piccanti, quali baccanali, risse, danze, scene sensuali e descrizioni di paesaggi. Lo stile complessivo delle strofe di Bellman appare incisivo e melodioso capace di includere espressivit\u00e0 svariate, dall'espressionismo al verismo, e al rococ\u00f2. Non mancano spunti tratti dalla mitologia greca e romana. Nelle sue opere convivono elementi sia popolari sia raffinati ed eleganti.\nTra i suoi personaggi emblematici si ricordano la sacerdotessa del tempio di Bacco e il caporale onnipresente in ogni festa e bevuta, tutti quanti alla prese con l'angoscia della morte, una delle tematiche ricorrenti dell'autore assieme all'amore, alla felicit\u00e0 dell'inebriamento, al qui e ora.\nLe poesie di Bellman vennero musicate dall'autore stesso, che utilizz\u00f2 temi folk in voga, frammenti di opere e di temi di compositori del suo tempo, tra i quali Gluck e Haydn.\nTraduzioni.\nLe canzoni di Bellman sono state registrate da artisti svedesi contemporanei, sia cantanti folk sia musicisti rock. Inoltre sono spesso utilizzate come musica corale e canti per feste popolari all'insegna del bere.\nBellman \u00e8 stato tradotto in lingua inglese svariate volte, inclusa la versione pi\u00f9 nota firmata da Paul Britten Austin, e inoltre sono state pubblicate varie traduzioni in lingua tedesca. Hans Christian Andersen fu il primo a tradurre Bellman nella lingua danese.\nNon sono mancate le traduzioni di Bellman in lingua francese, in italiano, in finnico, in russo e in Yiddish."}
{"id": "2481627", "revid": "110157", "url": "https://it.wikipedia.org/wiki?curid=2481627", "title": "Distretto di Otyrar", "text": "Il distretto di Otyrar (in kazako: \u041e\u0442\u044b\u0440\u0430\u0440 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo \u0160\u00e4u\u00ecldir."}
{"id": "2481628", "revid": "219355", "url": "https://it.wikipedia.org/wiki?curid=2481628", "title": "Equazione differenziale di Hill", "text": ""}
{"id": "2481629", "revid": "51323", "url": "https://it.wikipedia.org/wiki?curid=2481629", "title": "Corona aragonese", "text": ""}
{"id": "2481631", "revid": "118619922", "url": "https://it.wikipedia.org/wiki?curid=2481631", "title": "Trattato di Londra (1864)", "text": "Il trattato di Londra del 1864 fu firmato tra il Regno Unito e la Grecia e sanc\u00ec il passaggio degli Stati Uniti delle Isole Ionie ai greci. Gli inglesi, infatti, avevano stabilito un protettorato sulle isole fin dal trattato di Parigi del 1815.\nGli Stati Uniti delle Isole Ionie includevano sette isole.\nSei di queste si trovano nel Mar Ionio a ovest della Grecia: Corf\u00f9, Itaca, Pax\u00f2, Cefalonia, Zante e Santa Maura. La settima era Cerigo, che si trova a sud del Peloponneso.\nNonostante la Grecia si fosse dichiarata indipendente dall'Impero Ottomano nel 1832, le isole erano rimaste in mani inglesi. In una riunione nel 1862, il Segretario degli Esteri Britannico, Palmerston, decise di cedere le isole alla Grecia. Questa politica fu favorita anche dal benestare della regina Vittoria. La ragione pratica era che il costo per mantenere il controllo dell'isola era troppo alto per le finanze inglesi. Inoltre, l'importanza strategica dello stato federale ionico era minima, visto che gli inglesi gi\u00e0 controllavano la ben pi\u00f9 importante isola di Malta.\nDopo lunghi negoziati con i greci, il trattato di Londra fu firmato dall'ambasciatore greco Charilaos Trikoupis il 29 marzo 1864. Il 2 maggio gli inglesi lasciarono le isole, che divennero tre province greche. Gli inglesi, tuttavia, avrebbero mantenuto l'usufrutto del porto di Corf\u00f9."}
{"id": "2481633", "revid": "533647", "url": "https://it.wikipedia.org/wiki?curid=2481633", "title": "Tripi", "text": "Tripi \u00e8 un comune italiano di abitanti della citt\u00e0 metropolitana di Messina in Sicilia.\nNel territorio comunale si trovano i resti dell'antica citt\u00e0 di Abaceno.\nStoria.\nIn merito all\u2019origine di Tripi, lo storico Maurolico asserisce che \"una volta si chiamava Tripium o Steropium da uno dei fabbri di Vulcano chiamato Sterope\".\nDi questo nuovo abitato non si hanno notizie fino al 1300 quando, sotto il regno di Pietro I di Sicilia, Tripi fu concesso in feudo all'ammiraglio Ruggiero di Lauria, che ne divenne signore. Successivamente costui, poich\u00e9 fu privato dei suoi possedimenti, cedette il paese a Ruggero di Brindisi, cavaliere templare. Intorno al 1340, il paese fu soggetto a Matteo Palazzi che, costretto a lasciare la Sicilia, divenne possesso di Giovanni Infante. Poco tempo dopo, Matteo Palazzi fu richiamato in patria, e si rimpadron\u00ec dei suoi possedimenti.\nNel frattempo era giunto a Messina Luigi d'Angi\u00f2, principe di Napoli, che, morto Palazzi, affid\u00f2 i possedimenti di Tripi e di altri paesi a Niccol\u00f2 Cesaro, come ricompensa per alcuni favori.\nNel 1392 Raimondo Guglielmo Montecateno chiese in dono ai Martiri, della casa d'Aragona, il paese, ma non avendo egli ottemperato ai suoi doveri, perse il possedimento, che fu concesso nel 1408 a Luigi d'Aragona, in qualit\u00e0 di feudatario.\nTripi successivamente pass\u00f2 dagli Aragona ai de Villaragut o di Villaraut, infatti nel 1438 divenne propriet\u00e0 di Giovanni di Villaraut, pretore di Palermo, e nel 1470 di suo figlio Ludovico. In seguito si avvicendarono Federico Ventimiglia, Stefano Gaetani e suo figlio Pietro, che, nel 1570, vendette il paese a Giacomo Antonio e Porto Sarniniali. Nel 1600 Tripi \u00e8 di propriet\u00e0 dei Marino, duchi di Gualtieri, che, in seguito alla contrazione di alcuni matrimoni, lo cedettero a Giovanni Grifeo e Maniaci, principe di Partanna, successivamente nel 1760, pass\u00f2 a Ludovico Paratore, principe di Patti e signore di Oliveri. Il paese esportava vino, olio e seta, nel 1813 fu fondato anche un peculio frumentario che, nel 1839 fu mutato in monte agrario per frumento.\nIl resto \u00e8 storia moderna. Il paese ha sub\u00ecto nel tempo una lenta ed incessante migrazione.\nSimboli.\nLo stemma del Comune di Tripi \u00e8 stato concesso con decreto del presidente della Repubblica del 22 giugno 2005.\nInfrastrutture e trasporti.\nStrade.\nTripi \u00e8 situato lungo la SP115 Tripiciana tra il km 0 ed il km 9.\nIl comune di Tripi non \u00e8 raggiungibile direttamente tramite autostrada, ma il casello autostradale pi\u00f9 prossimo \u00e8 quello di Falcone sull'Autostrada A20, distante circa 18\u00a0km.\nFerrovie.\nTripi non \u00e8 servita dalla ferrovia Palermo-Messina. La stazione ferroviaria pi\u00f9 vicina, \u00e8 situata in Vigliatore, frazione, facente parte del comune di Terme Vigliatore.\nSport.\nLa squadra di calcio locale \u00e8 la Polisportiva Tripi gioca nel campionato di Terza Categoria della delegazione di Barcellona Pozzo di Gotto.\nLa squadra di calcio a 5 locale invece \u00e8 l'A.P.D. Tripi, societ\u00e0 che disputa il campionato di Serie D siciliano della delegazione sempre di Barcellona Pozzo di Gotto.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Tripi fa parte delle seguenti organizzazioni sovracomunali: regione agraria n.9 (Colline litoranee di Milazzo)."}
{"id": "2481636", "revid": "1543377", "url": "https://it.wikipedia.org/wiki?curid=2481636", "title": "Incendio di Curraggia", "text": "L'incendio di Curraggia \u00e8 stata una catastrofe avvenuta il 28 luglio 1983 sull'omonima collina situata a sud-ovest della citt\u00e0 di Tempio Pausania e nei comuni limitrofi di Aggius e Bortigiadas.\nLa vicenda.\nLe fiamme partirono dal mare, si fecero largo tra strade, boschi e arbusti in direzione di Tempio Pausania fino ad arrivare nelle campagne di Bortigiadas e di Aggius per poi propagarsi sulla collina di Curraggia, per un totale di oltre 18000 mila ettari di terreno andati in fumo.\nCon l'allarme diffuso dal suono delle campane, si organizzarono rifornimenti sul luogo dell'incendio, cibi e bevande di conforto per gli operatori accorsi. Tra i volontari che si prestarono alla lotta contro le fiamme, pochi erano dotati di equipaggiamento adatto: alcuni di loro cercavano di domare le fiamme in ciabatte, vestiti con pantaloncini e maglietta.\nNumerosi furono i soccorritori accorsi da tutta la Sardegna, uomini e mezzi del Corpo forestale dello Stato, dei vigili del fuoco e delle compagnie municipali antincendio.\nDiversi di questi uomini, operatori e volontari, furono improvvisamente accerchiati dal fuoco che provoc\u00f2 9 morti e 15 feriti. Tra le varie ipotesi sulle cause che scatenarono le fiamme, l'opera dei piromani \u00e8 una certezza. Le concause furono le alte temperature estive di quei giorni e il vento che soffiava impetuoso.\nAll'epoca, in Sardegna, erano di stanza un basso numero di elicotteri antincendio e Canadair.\nIl 24 luglio del 2007 il presidente della Repubblica Giorgio Napolitano ha conferito alla memoria la medaglia d\u2019oro al valor civile alle 9 vittime di Curraggia.\nIl 28 luglio 2007, anniversario della tragedia, la data dell'incendio \u00e8 stata dichiarata Giornata europea di sensibilizzazione contro gli incendi boschivi, dalle regioni europee partner del Progetto Interreg III C OCR Incendi, in memoria di tutte le vittime cadute nella lotta al fuoco.\nIl 28 luglio del 2009 la medaglia d\u2019oro al valor civile \u00e8 stata assegnata anche a sei dei feriti di Curraggia e il 28 luglio del 2011 la medaglia d\u2019argento al valor civile \u00e8 stata riconosciuta alla citt\u00e0 di Tempio Pausania, accogliendo la richiesta formulata dall'ASS.FOR.ONLUS (Associazione dei forestali della Sardegna) al presidente della Repubblica nel luglio del 2010.\nIl 28 luglio di ogni anno l'ASS.FOR.ONLUS, con il Comune di Tempio Pausania organizza manifestazioni per ricordare tutti i caduti nella lotta agli incendi.\nVittime.\nInsigniti della medaglia d'oro al valore civile il 28 luglio 2007:\nFeriti.\nInsigniti della medaglia d'oro al valore civile il 28 luglio 2009:\nMemoria.\nA Salvatore Pala, \u00e8 intitolato il parco comunale di Pattada.\nA Claudio Migali, \u00e8 intitolata la caserma dei vigili urbani di Tempio Pausania"}
{"id": "2481639", "revid": "767487", "url": "https://it.wikipedia.org/wiki?curid=2481639", "title": "Mario Porto", "text": "Carriera.\nCestista di ruolo centro, nei campionati professionistici ha militato nella Virtus Bologna, nella Viola Reggio Calabria e nella Dinamo Basket Sassari.\nDalla stagione 2009-10 ricopre il ruolo di dirigente accompagnatore della Viola Reggio Calabria."}
{"id": "2481641", "revid": "442848", "url": "https://it.wikipedia.org/wiki?curid=2481641", "title": "Lago Musters", "text": "Il lago Musters, si trova nella regione centrale della Patagonia Argentina, a sud della provincia del Chubut, ed insieme al lago Colhu\u00e9 Huapi costituisce la fase terminale dell'attuale bacino endoreico del R\u00edo Senguer. Entrambi i laghi si trovano nel bacino di Sarmiento.\nLe origini del nome.\nQuesto grande specchio d'acqua era chiamato \"Otr\u00f3n\" dagli antichi abitanti della zona di etnia Chonik (Tehuelche), probabilmente appartenenti al popolo Aonikenk (Tehuelches del sud).\nIl naturalista e geografo Francisco Moreno probabilmente ignorava il toponimo originale, ed in un'esplorazione compiuta nella primavera del 1876 si ritrov\u00f2 nel bacino dei laghi Colhu\u00e9 Huapi ed Otr\u00f3n, e battezz\u00f2 il lago con il nome Musters, in onore del navigatore ed esploratore inglese che, nel 1869, vi pass\u00f2 poco lontano senza saperlo, a capo di una spedizione di 2.700\u00a0km e della durata di dieci mesi.\nIn questa avventura, George Chaworth Musters fu accompagnato da un gruppo di guerrieri tehuelches ed ebbe contatti con le tribu mapuche. Due anni dopo, Musters pubblic\u00f2 a Londra un diario di viaggio intitolato \"Vida entre los patagones\" (\"Vita con i Patagoni\"), nel quale descriveva i temuti indios della Patagonia come fidati amici con i quali si poteva convivere e condividere un viaggio di parecchi mesi.\nNelle parole di Moreno, questo specchio d'acqua \u00e8:\nIdrologia.\nIl lago Musters occupa una depressione originata strutturalmente alla fine del Cretaceo, in piena meseta patagonica centrale. Il suo unico immissario \u00e8 il R\u00edo Senguer, alimentato a sua volta dalle acque del disgelo andino i cui flussi vengono regolati attraverso i laghi Fontana e La Plata. Dopo un percorso di 350\u00a0km dalle Ande ed attraverso tutto l'altopiano centrale della provincia del Chubut, il fiume si riversa nel lago con una portata media annuale di 54\u00a0m3/s.\nEntrando in quest'ampia pianura alluvionale ed eolica il fiume Senguer si divide in numerosi rami secondari, generalmente secchi, che assumono una conformazione a ventaglio orientata verso nord-est. Il suo ramo principale si dirige verso la fossa tettonica del lago Musters suddividendosi ulteriormente in due rami, uno dei quali si immette nel lago nella sua sponda sud, mentre l'altro si riversa nel Lago Colhu\u00e9 Huapi, ubicato pochi chilometri ad est.\nQuesta derivazione del fiume che collega i due laghi ha dato origine al nome \"Falso Senguer\", ed il suo corso a meandri scorre a nord della localit\u00e0 di Sarmiento. La ramificazione pi\u00f9 a sud del R\u00edo Senguer \u00e8 un affluente del Cerro Negro. Forma meandri, stagni e paludi, ma si riversa nel lago Colhu\u00e9 Huapi solo durante inondazioni straordinarie.\nIl lago Musters presenta una sponda sud pianeggiante e paludosa. In questo settore le sue acque sono contenute da una barriera di sabbie e massi che ha avuto origine per azione del vento e delle onde. Tale barriera non impedisce che una parte delle acque scorrano per infiltrazione, principalmente lungo il letto del Falso Senguer. La restante parte delle sue sponde si presenta elevata ed asciutta, garantendo un sicuro contenimento delle acque. \u00c8 separato dal lago Colhu\u00e9 Huapi da un istmo largo 12\u00a0km ed alto 695 ms.l.m..\nIl lago Musters ha origine tettonica. La sua profondit\u00e0 media \u00e8 di 20\u00a0m e dona alle sue acque un colore azzurro intenso. Pu\u00f2 essere considerato un lago mesotrofico, sia ser quanto riguarda il livello di nutrienti e clorofilla, sia per il contenuto di biomassa algale (circa 5,29 g/m3).\nIl lago Colhu\u00e9 Huapi \u00e8 invece poco profondo (mediamente 2\u00a0m), con acque torbide dovute all'alta concentrazione di sedimenti sospesi, ed il suo fondale si \u00e8 probabilmente originato dall'azione congiunta del vento e dell'erosione.\nIttiofauna.\nNel lago Musters vive un'abbondante fauna acquatica composta principalmente da pesci (\"Percichthys trucha\" e \"Odontesthes microlepidotus\"). Come i quasi tutti i laghi della Patagonia sono state introdotte specie di salmoni esotici che si sono ambientati molto bene. Le specie principali sono: \"Salvelinus fontinalis\", \"Oncorhynchus mykiss\" e \"Salmo fario\".\nSi sono sviluppate le attivit\u00e0 di pesca sportiva ed a scopo commerciale e l'allevamento di salmonidi per il consumo. Le quantit\u00e0 di pescato commerciale oscillano intorno alle 120 t/anno.\nLa pressione esercitata dalle specie esotiche (salmonidi) su alcune specie autoctone, come il \"Diplomystres viedmensis mesembrinus\" ed il \"Galaxias platei\", ha portato alla riduzione di queste ultime che attualmente sono a rischio.\nSituazione ambientale.\nIl Lago Musters \u00e8 naturalmente soggetto ad un severo processo di evaporazione, sia ad opera del vento sia per effetto della radiazione solare. Inoltre, in condizioni normali, parte del suo volume d'acqua si riversa nel braccio chiamato Falso Senguer, determinando un apporto d'acqua al lago Colhu\u00e9 Huapi, nel quale il processo di evaporazione si compie con maggiore intensit\u00e0.\nCon numerosi interventi da parte dell'uomo, sono state realizzate, in questa conca, opere di presa per alimentare acquedotti d'acqua potabile dal lago Musters ed opere di canalizzazione per usi irrigui con il prelievo di grandi volumi d'acqua dal R\u00edo Senguer. Questi interventi hanno compromesso l'equilibrio idraulico del sistema portandolo quasi al limite del collasso. Si osserva perci\u00f2 una crescente diminuzione del livello del Lago Musters, ed un'accelerazione nel processo di prosciugamento nel Colhu\u00e9 Huapi.\nIl bilancio idrico nella conca \u00e8 stato negativo negli ultimi settant'anni. La situazione ambientale pu\u00f2 essere definita gravemente compromessa, e costituisce la principale emergenza ambientale da affrontare per mantenere il precario equilibrio idro-biologico del sistema."}
{"id": "2481646", "revid": "287204", "url": "https://it.wikipedia.org/wiki?curid=2481646", "title": "Chennai Open 2006", "text": "Il Chennai Open 2006 \u00e8 stato un torneo di tennis giocato sul cemento.\n\u00c8 stata l'11\u00aa edizione del Chennai Open,\nche fa parte della categoria International Series nell'ambito dell'ATP Tour 2006.\nSi \u00e8 giocato al SDAT Tennis Stadium di Chennai in India, dal 2 gennaio al 9 gennaio 2006.\nCampioni.\nSingolare.\n Ivan Ljubi\u010di\u0107 ha battuto in finale Carlos Moy\u00e1 7-6 (8-6), 6-2\nDoppio.\n Michal Merti\u0148\u00e1k / Petr P\u00e1la hanno battuto in finale Prakash Amritraj / Rohan Bopanna 6-2, 7-5"}
{"id": "2481650", "revid": "1310927", "url": "https://it.wikipedia.org/wiki?curid=2481650", "title": "Artem Kravec'", "text": "Carriera.\nClub.\n\u00c8 cresciuto nelle giovanili della Dinamo, entrando regolarmente tra le riserve e nella seconda squadra, la Dinamo-2 Kiev, fino a quando \u00e8 stato notato dal nuovo allenatore Jurij S\u00ebmin, che lo ha portato in prima squadra a partire dalla stagione 2007-2008.\nNella Coppa UEFA 2008-2009, nel corso della gara contro il Valencia giocata il 27 febbraio 2009 e conclusa 2 a 2, ha realizzato una doppietta andando in rete ai minuti 34 e 73.\nIl 29 dicembre 2015 passa in prestito ai tedeschi dello fino al termine della stagione.\nNazionale.\n\u00c8 stato convocato per la prima volta in nazionale in occasione della partita amichevole contro la il 26 marzo 2008, ma ha subito un infortunio poco prima della gara e non \u00e8 sceso in campo. Pi\u00f9 tardi \u00e8 stato convocato per la partita di qualificazione al contro l', il 1\u00ba aprile 2009, ma anche questa volta, avendo subito una lesione a un muscolo della coscia sei giorni prima della partita, non ha giocato; al suo posto \u00e8 stato convocato Evgenij Seleznev."}
{"id": "2481652", "revid": "599013", "url": "https://it.wikipedia.org/wiki?curid=2481652", "title": "Jorge Rifatti", "text": "Carriera.\nNei campionati professionistici ha militato nella Viola Reggio Calabria.\nHa anche militato nel Basket Trapani e nella Dinamo Basket Sassari.\nAttualmente \u00e8 procuratore di cestisti argentini, statunitensi e italiani."}
{"id": "2481656", "revid": "69794", "url": "https://it.wikipedia.org/wiki?curid=2481656", "title": "Giorgio Rifatti", "text": ""}
{"id": "2481665", "revid": "1305772", "url": "https://it.wikipedia.org/wiki?curid=2481665", "title": "Puyo", "text": "Puyo, chiamata anche El Puyo, \u00e8 una citt\u00e0 dell'Ecuador, capoluogo della provincia del Pastaza. Nel 2010 la citt\u00e0 contava circa 36.000 abitanti.\nLa citt\u00e0 fu fondata nel 1899. Situata tra Ba\u00f1os e le citt\u00e0 di Tena e Macas, Puyo \u00e8 stata per decenni il centro commerciale, culturale e politico della regione, anche se, in seguito al ritrovamento di giacimenti petroliferi, il baricentro economico dell'area si \u00e8 spostato nella zona di Lago Agrio.\nGeografia fisica.\nLa citt\u00e0 \u00e8 situata sulle rive del fiume omonimo, un affluente del fiume Pastaza, a sua volta tributario del Mara\u00f1\u00f3n, uno dei bracci principali del Rio delle Amazzoni. Puyo, circondata da una vegetazione rigogliosa, \u00e8 l'avamposto per tutti coloro che desiderano inoltrarsi nelle regioni amazzoniche dell'Ecuador. Circa 50\u00a0km a sud-est di Puyo si erge la cima di El Altar (5319 m s.l.m.)\nIl clima presenta variazioni stagionali relativamente piccole, di giorno la temperatura \u00e8 in genere compresa tra 18 e i 24\u00a0\u00b0C, il tempo \u00e8 per lo pi\u00f9 soleggiato con brevi, ma intensi acquazzoni.\nInfrastrutture e trasporti.\nNella vicina cittadina di Shell, circa 10 chilometri a nord-ovest di Puyo, si trova un piccolo aeroporto dal quale velivoli di piccole dimensioni, privati e commerciali, collegano la regione con le piste di atterraggio in Amazzonia, ed occasionalmente con la capitale Quito.\nLa strada che collega Ba\u00f1os a Puyo, nella sua discesa dai 1800 metri di altitudine di Ba\u00f1os, segue la gola del fiume Pastaza offrendo un'ottima visuale del bacino amazzonico superiore, la tratta \u00e8 regolarmente percorsa da autobus di linea."}
{"id": "2481667", "revid": "1039155", "url": "https://it.wikipedia.org/wiki?curid=2481667", "title": "Orient", "text": ""}
{"id": "2481668", "revid": "834", "url": "https://it.wikipedia.org/wiki?curid=2481668", "title": "Avestico", "text": ""}
{"id": "2481670", "revid": "47112", "url": "https://it.wikipedia.org/wiki?curid=2481670", "title": "Joben", "text": ""}
{"id": "2481672", "revid": "125896622", "url": "https://it.wikipedia.org/wiki?curid=2481672", "title": "Svetlana Roma\u0161ina", "text": "Carriera.\nRoma\u0161ina ha ottenuto il suo primo successo all'et\u00e0 di 16 anni, vincendo nel 2005 la medaglia d'oro nella gara a squadre durante i campionati mondiali. In seguito ha vinto l'oro nella gara a squadre alle Olimpiadi di Pechino 2008, confermando le sue prestazioni di alto livello con la successiva riaffermazione a Londra 2012. In quest'ultima edizione delle Olimpiadi, oltre ad avere nuovamente vinto l'oro nella gara a squadre, ha vinto anche nel duo insieme alla pluricampionessa Natal'ja I\u0161\u010denko.\nSvetlana Roma\u0161ina inizia quindi a gareggiare anche nel singolo, vincendo l'oro anche in questa specialit\u00e0 ai mondiali e agli europei. Alle Olimpiadi di Rio de Janeiro 2016 si riconferma campionessa nel duo insieme a I\u0161\u010denko, giungendo al primo posto pure con la squadra russa.\nHa rappresentato ai Giochi olimpici estivi di Tokyo 2020, dove ha vinto l'oro nel duo e nella gara a squadre."}
{"id": "2481681", "revid": "203463", "url": "https://it.wikipedia.org/wiki?curid=2481681", "title": "Redwood National Park", "text": ""}
{"id": "2481683", "revid": "1305772", "url": "https://it.wikipedia.org/wiki?curid=2481683", "title": "Conscious", "text": ""}
{"id": "2481688", "revid": "1161730", "url": "https://it.wikipedia.org/wiki?curid=2481688", "title": "Tazmamart", "text": "Tazmamart () era una prigione segreta nell'est del Marocco, utilizzata dal 1972 al 1991 (durante gli anni di piombo), e destinata alla detenzione dei prigionieri politici. Il carcere \u00e8 diventato un monumento per ricordare l'oppressione nella storia politica contemporanea del Marocco. Si trova vicino alla citt\u00e0 di Er Rich (tra Er Rachidia e Midelt)."}
{"id": "2481690", "revid": "775372", "url": "https://it.wikipedia.org/wiki?curid=2481690", "title": "Barrow Gang", "text": "La Barrow Gang \u00e8 stata un'organizzazione criminale americana attiva tra il 1932 e il 1934.\nStoria.\nI suoi componenti erano celebri fuorilegge, ladri e criminali attivi negli Stati Uniti Centrali durante la Grande depressione. I loro crimini erano conosciuti a livello nazionale. Catturarono anche l'attenzione della stampa americana e dei suoi lettori, dai quali erano spesso definiti \"nemici pubblici del periodo\". Anche se la banda rimase famosa per le rapine in banca, questi criminali preferivano solitamente rubare in piccoli negozi e distributori di benzina piuttosto che banche. Alla banda sono stati attribuiti numerosi omicidi, tra cui quelli di almeno nove agenti di polizia. I due componenti pi\u00f9 noti erano Bonnie Parker e Clyde Barrow, una coppia non sposata. Clyde Barrow era il capo e gli altri membri erano i seguenti:"}
{"id": "2481695", "revid": "1745361", "url": "https://it.wikipedia.org/wiki?curid=2481695", "title": "Stinfalo (mitologia)", "text": "Stinfalo () \u00e8 un personaggio della mitologia greca. Fu un re d'Arcadia ed eponimo dell'antica citt\u00e0 che oggi porta il nome di Stymfalia.\nGenealogia.\nFiglio di Elato e di Laodice, fu padre di Agamede, Gorti, Agelao e Partenope.\nMitologia.\nDopo la morte di Clitore, Stinfalo ed il fratello Epito ereditarono insieme il regno di Azania (che in quei tempi era il pi\u00f9 potente in Arcadia che era stata divisa) ed unendo i vari territori di cui furono in possesso diventarono i dominatori di quasi tutta la regione.\nStinfalo sub\u00ec una guerra mossa da Pelope da cui riusc\u00ec a difendersi per molto tempo, cos\u00ec Pelope fece l'astuta mossa di offrirgli pace ed amicizia e, fidandosi, si lasci\u00f2 avvicinare ma fu dapprima ucciso, poi fatto a pezzi ed infine le sue membra furono disperse. \nCome punizione per questo crimine gli dei fecero s\u00ec che la Grecia soffrisse di infertilit\u00e0 fino a che fu coinvolto Eaco che riusc\u00ec a porre fine alla calamit\u00e0."}
{"id": "2481702", "revid": "1649409", "url": "https://it.wikipedia.org/wiki?curid=2481702", "title": "Valentina Matvienko", "text": "Carriera.\nDopo aver ricoperto gli incarichi di ambasciatore russo a Malta (dal 1991 al 1995) e in Grecia (dal 1995 al 1998), nel 1998 venne nominata Ministro del Lavoro, carica che occuper\u00e0 fino al 2003.\nNel 2003 venne eletta Governatrice di San Pietroburgo, una delle allora due Citt\u00e0 federali della Federazione Russa."}
{"id": "2481720", "revid": "1543377", "url": "https://it.wikipedia.org/wiki?curid=2481720", "title": "Laman\u00ed", "text": "Laman\u00ed \u00e8 un comune dell'Honduras facente parte del dipartimento di Comayagua.\nGi\u00e0 facente parte del dipartimento di La Paz, il 18 giugno 1877 entra a far parte di quello di Comayagua."}
{"id": "2481722", "revid": "287204", "url": "https://it.wikipedia.org/wiki?curid=2481722", "title": "Lamani", "text": ""}
{"id": "2481724", "revid": "204012", "url": "https://it.wikipedia.org/wiki?curid=2481724", "title": "I Pignatuna", "text": ""}
{"id": "2481725", "revid": "6923", "url": "https://it.wikipedia.org/wiki?curid=2481725", "title": "Cedar Fair", "text": "Cedar Fair Entertainment Company, conosciuta anche come Cedar Fair, L.P. \u00e8 una azienda statunitense attiva nel settore dei parchi di divertimento. La compagnia possiede e gestisce 11 tra i pi\u00f9 grandi parchi di divertimento nordamericani (10 negli Stati Uniti e 1 in Canada) tra cui il grandissimo parco \"Cedar Point\".\nStoria.\n\"Cedar Fair\" fu costituita nel 1978 come una partnership operativa tra la Cedar Point (societ\u00e0 che gestiva l'omonimo parco) e la Valleyfair (anch'essa proprietaria del parco omonimo) sorta appena un anno prima, il nome deriva appunto da una crasi tra i due parchi gestiti dalle societ\u00e0.\nNegli anni seguenti Cedar Fair espander\u00e0 il numero delle sue strutture preferendo acquistare i parchi da aziende concorrenti piuttosto che fondarne di nuovi, Il primo acquisto fu il Dorney Park comprato nel 1993, poi il Worlds of Fun nel 1995, il Knott's Berry Farm nel 1997, il Michigan's Adventure nel 2001 e il Geauga Lake per $145 milioni nel 2004.\nIl 22 maggio 2006 Cedar Fair annuncia la pi\u00f9 grande operazione della storia della compagnia acquistando l'intera Paramount Parks per $1,24 miliardi.\nIl 21 settembre 2007 Cedar Fair ha annunciato la chiusura del Geauga Lake a causa dello scarso afflusso di pubblico\nVisitatori.\nNel 2007 \"Cedar Fair\" \u00e8 stata il settimo gestore di parchi di divertimento per numero di visitatori con 22,1 milioni di ospiti. Cedar Fair gestisce 4 parchi di divertimento visitati mediamente da oltre 3 milioni di visitatori l'anno:\nI parchi del gruppo Cedar Fair hanno ricevuto 15 volte il premio Golden Ticket Awards (il prestigioso premio assegnato dalla rivista specializzata \"Amusement Today\") per le sue montagne russe e per i parchi in generale.\nPropriet\u00e0.\nParchi di divertimento e tematici.\nNota: In grassetto le strutture acquistate dalla Paramount Parks nel 2006.\nParchi acquatici.\nCompresi in altre strutture:\nIndipendenti:"}
{"id": "2481727", "revid": "226458", "url": "https://it.wikipedia.org/wiki?curid=2481727", "title": "Las Lajas (Honduras)", "text": "Las Lajas \u00e8 un comune dell'Honduras facente parte del dipartimento di Comayagua."}
{"id": "2481733", "revid": "1745361", "url": "https://it.wikipedia.org/wiki?curid=2481733", "title": "Ereutalione", "text": "Ereutalione (In greco antico \u0395\u03c1\u03b5\u03c5\u03b8\u03b1\u03bb\u03af\u03c9\u03bd) \u00e8 un personaggio della mitologia greca, uno degli eroi di Ftia.\nMitologia.\nDi lui si racconta nell'Iliade come scudiero di Licurgo. \nPartecip\u00f2 con lui nella guerra di Troia e gli regal\u00f2 le sue armi essendo troppo anziano per poterle utilizzarle al meglio. Esse erano armi magiche donategli dallo stesso Ares, il dio della guerra.\nVenne ucciso in seguito da Nestore."}
{"id": "2481734", "revid": "1543377", "url": "https://it.wikipedia.org/wiki?curid=2481734", "title": "Lejaman\u00ed", "text": "Lejaman\u00ed \u00e8 un comune dell'Honduras facente parte del dipartimento di Comayagua.\nIl comune \u00e8 stato istituito il 13 settembre 1842."}
{"id": "2481735", "revid": "287204", "url": "https://it.wikipedia.org/wiki?curid=2481735", "title": "Lejamani", "text": ""}
{"id": "2481738", "revid": "1935652", "url": "https://it.wikipedia.org/wiki?curid=2481738", "title": "Pieve di Bellano", "text": "La pieve di Bellano o pieve dei Santi Nazaro e Celso di Bellano (in latino: \"Plebis Bellani\" o \"Plebis Sanctorum Nazarii et Celsii Bellani\") era il nome di un'antica pieve dell'arcidiocesi di Milano e del ducato di Milano con capoluogo Bellano. \nI patroni erano i santi Nazaro e Celso, ai quali \u00e8 ancora oggi dedicata la chiesa prepositurale di Bellano.\nStoria.\nLa pieve di Bellano \u00e8 apparentemente una delle pi\u00f9 tarde a sorgere in quanto viene attestata per la prima volta solo da Goffredo da Bussero nel suo \"Liber notitiae sanctorum Mediolani\" che la cita anche come istituzione plebana avente un collegio canonicale. Da alcune ricerche \u00e8 tuttavia emerso come le prime comunit\u00e0 cristiane nella pieve di Bellano si siano costituite nel V secolo.\nNel 1341 l'antica chiesa, che era dedicata a san Giorgio, venne parzialmente distrutta da un'esondazione del torrente Pioverna e venne successivamente ricostruita. Fu solo verso la met\u00e0 del XIV secolo che, al completamento dei lavori, la nuova prepositurale venne dedicata ai Santi Nazaro e Celso e cos\u00ec la pieve ebbe due nuovi santi patroni. Nel Quattrocento, per\u00f2, la pieve era in piena decadenza e vi si trovavano solo quattro canonici compreso il prevosto gi\u00e0 all'epoca della visita dell'arcivescovo Gabriele Sforza nel 1455.\nCol Rinascimento la pieve assunse anche una funzione amministrativa civile come ripartizione locale della Provincia del Ducato di Milano, al fine di ripartire i carichi fiscali e provvedere all'amministrazione della giustizia. Se per\u00f2 la pieve ecclesiastica esercitava i suoi poteri anche su Vendrogno, la pieve civile limitava la sua giurisdizione sulla sola Bellano, costituendo cos\u00ec un singolare caso di pieve monocomunale.\nDopo il concilio di Trento, a Bellano venne costituita una vicaria che and\u00f2 ad affiancarsi quasi completamente all'attivit\u00e0 dell'antica pieve. Dal punto di vista civile, la pieve amministrativa fu oggetto di un esperimento riformatore di stampo illuminista da parte dell'Imperatore Giuseppe II, che nel 1786 la incluse nella Provincia di Como, provvedimento per\u00f2 cancellato dopo soli cinque anni dal fratello Leopoldo II, imperatore ben pi\u00f9 conservatore. La pieve fu poi soppressa nel 1797 in seguito all'invasione di Napoleone e alla conseguente introduzione di nuovi e pi\u00f9 moderni distretti.\nEcclesiasticamente invece, Bellano continu\u00f2 ad essere vicariato sino al 1972 quando, con le soppressioni volute dal sinodo indetto nella regione dal cardinal Colombo, arcivescovo di Milano, le pievi vennero definitivamente soppresse. A quel tempo la pieve aveva un'area di 11 km\u00b2 e una popolazione di 3.768 abitanti, mentre oggi il suo territorio ricade sotto il decanato dell'Alto Lario e comprende 8 parrocchie.\nTerritorio.\nNella seconda met\u00e0 del XVIII secolo, il territorio della pieve era cos\u00ec suddiviso:"}
{"id": "2481745", "revid": "1543377", "url": "https://it.wikipedia.org/wiki?curid=2481745", "title": "Me\u00e1mbar", "text": "Me\u00e1mbar \u00e8 un comune dell'Honduras facente parte del dipartimento di Comayagua.\nNel primo censimento del 1791 appare come parte del comune di Siguatepeque. mentre nella divisione amministrativa del 1889 risulta a capo di un distretto comprendente anche i comuni di La Libertad e Ojos de Agua."}
{"id": "2481747", "revid": "287204", "url": "https://it.wikipedia.org/wiki?curid=2481747", "title": "Meambar", "text": ""}
{"id": "2481749", "revid": "61051", "url": "https://it.wikipedia.org/wiki?curid=2481749", "title": "Piasecki Helicopter", "text": ""}
{"id": "2481753", "revid": "107831", "url": "https://it.wikipedia.org/wiki?curid=2481753", "title": "Heineken Open 2006", "text": "L'Heineken Open 2006 \u00e8 stato un torneo di tennis giocato sul cemento.\n\u00c8 stata la 39\u00aa edizione dell'Heineken Open,\nche fa parte della categoria International Series nell'ambito dell'ATP Tour 2006.\nSi \u00e8 giocato all'ASB Tennis Centre di Auckland in Nuova Zelanda,\ndal 9 al 16 gennaio 2006.\nCampioni.\nSingolare.\n Jarkko Nieminen ha battuto in finale Mario An\u010di\u0107 6-2, 6-2\nDoppio.\n Andrei Pavel / Rogier Wassen hanno battuto in finale Simon Aspelin / Todd Perry 6-2, 5-7, [10-4] (Match Tie-Break)"}
{"id": "2481758", "revid": "767487", "url": "https://it.wikipedia.org/wiki?curid=2481758", "title": "Minas de Oro", "text": "Minas de Oro \u00e8 un comune dell'Honduras facente parte del dipartimento di Comayagua.\nFondato nel 1820, divenne comune autonomo nel 1844."}
{"id": "2481761", "revid": "599013", "url": "https://it.wikipedia.org/wiki?curid=2481761", "title": "213 (gruppo musicale)", "text": "La 213 \u00e8 un collettivo hip hop di Long Beach (California).\nStoria.\nFra i vari esponenti ritroviamo Nate Dogg, Warren G e Snoop Dogg (MC del gruppo) e Lil' 1/2 Dead.\nIl 213 del loro nome proviene dal codice postale di Long Beach; ora indica i \"downtown\" di Los Angeles.\nI primi brani del gruppo sono stati \"Regulate\" di Warren G e Nate Dogg, poi numero 2 della Billboard charts nel 1994. Dr. Dre lo volle per il suo album \"The Chronic\".\nGrazie alla sua amicizia arrivano alla Death Row Records di Suge Knight. I 3 cantanti principali poi prendono carriere da solista.\nSoltanto nel 2003 la 213 realizzano un \"freestyle\" sulla strumentale della hit \"So Gone\" di Monica: con il titolo \"So Fly\" e nell'agosto del 2004 pubblicano l'album \"The Hard Way\". I singoli sono \"Twist Ya Body\" e \"Groupie Luv\"."}
{"id": "2481768", "revid": "287204", "url": "https://it.wikipedia.org/wiki?curid=2481768", "title": "Engenheiro Beltr\u00e3o", "text": "Engenheiro Beltr\u00e3o \u00e8 un comune del Brasile nello Stato del Paran\u00e1, parte della mesoregione del Centro Ocidental Paranaense e della microregione di Campo Mour\u00e3o."}
{"id": "2481769", "revid": "712828", "url": "https://it.wikipedia.org/wiki?curid=2481769", "title": "Karin (Dragon Ball)", "text": ""}
{"id": "2481772", "revid": "114747703", "url": "https://it.wikipedia.org/wiki?curid=2481772", "title": "Ammersee", "text": "L'Ammersee \u00e8 un lago dell'Alta Algovia ed \u00e8 il terzo lago in ordine di grandezza della Baviera (ed il sesto lago della Germania). \nSi trova a circa 35\u00a0km da Monaco di Baviera all'altitudine di circa 532,9 metri, ha una profondit\u00e0 massima di 81,1 metri e una superficie di 46,6\u00a0km\u00b2.\nI comuni in prossimit\u00e0 del lago sono:"}
{"id": "2481773", "revid": "1702319", "url": "https://it.wikipedia.org/wiki?curid=2481773", "title": "Pieve di Brebbia", "text": "La pieve di Brebbia o pieve dei Santi Pietro e Paolo di Brebbia (in latino: \"Plebis Brebiae\" o \"Plebis Sanctorum Petri et Pauli Brebiae\") era il nome di un'antica pieve dell'arcidiocesi di Milano e del ducato di Milano con capoluogo Brebbia.\nI patroni erano i santi Pietro e Paolo che vengono ancor'oggi festeggiati in citt\u00e0 il 29 giugno. A loro \u00e8 tuttora dedicata la chiesa prepositurale di Brebbia.\nStoria.\nIl primo documento storico che riporta esplicitamente la presenza di un'organizzazione plebana a Brebbia \u00e8 un atto di permuta del 22 giugno 999, ma il nome di un prevosto ci perviene solo in epoche pi\u00f9 tarde.\nNel 1148 la pieve accolse per la prima volta una dipendenza monastica del monastero di Sant'Ambrogio di Milano che si svilupp\u00f2 attorno al santuario di San Sepolcro di Ternate, il quale pass\u00f2 poi agli agostiniani e nel XV venne definitivamente ceduto ai benedettini di San Pietro in Gessate. Altrove, sempre nella pieve, si instaurarono carmelitani e cluniacensi che fecero crescere sempre pi\u00f9 il prestigio dell'antica pieve.\nSecondo la \"Notitia cleri\" del 1398, la canonica di Brebbia comprendeva a quell'epoca un prevosto e ben diciotto canonici, il che si pu\u00f2 dire che fosse quasi un unicum in tutta la regione lombarda, anche se alcuni critici moderni hanno ritenuto essere troppo elevato questo numero e quindi poco verosimile dal momento che solo nel 1455, l'arcivescovo Gabriele Sforza valut\u00f2 appena otto canonici ed il prevosto. Gi\u00e0 quando la macchina del concilio di Trento si era avviata, alla visita del visitatore apostolico Melchiorre Crivelli del 1545, era stata ravvisata la presenza di un vicecurato che aveva funzioni di sostituire il prevosto, il quale quindi non risiedeva in paese, contravvenendo a quelle norme che San Carlo Borromeo avrebbe in seguito fortemente voluto.\nMalgrado la ricchezza della sua pieve, la citt\u00e0 di Brebbia era quasi praticamente spopolata e tale si trovava all'epoca della visita dell'arcivescovo milanese Carlo Borromeo nel 1574. Giudicando quindi inadatto l'assetto urbano per ospitare un'istituzione tanto importante come la pieve, fu egli stesso il 6 ottobre di quello stesso anno a stabilire che le funzioni plebane venissero trasportate a Besozzo. Oggi il suo territorio ricade sotto il decanato di Besozzo e comprende 28 parrocchie su un'area di 98,04 km\u00b2 e una popolazione di 42.701 abitanti nel 1972.\nDiversa sorte ebbe invece la coestensiva pieve secolare e laica nella quella si articolava la Provincia del Ducato di Milano: la pieve civile raccoglieva ventiquattro comuni. I mutamenti ecclesiastici non influenzarono infatti per nulla l'ambito amministrativo civile, rispetto al quale Brebbia fu il capoluogo della propria pieve per altri due secoli: fu l'invasione di Napoleone del 1797 e la conseguente riforma amministrativa voluta dai rivoluzionari giacobini al suo seguito a determinare la soppressione dell'antico compartimento territoriale, sostituendolo con un nuovo e moderno distretto avente sede a Besozzo.\nTerritorio.\nNella seconda met\u00e0 del XVIII secolo, il territorio della pieve era cos\u00ec suddiviso:\nDal punto di vista ecclesiastico, tutto il territorio era a quel tempo incluso nella Pieve dei Santi martiri Alessandro e Tiburzio di Besozzo, alla quale afferivano anche le parrocchie di Inarzo e di Ispra."}
{"id": "2481774", "revid": "767487", "url": "https://it.wikipedia.org/wiki?curid=2481774", "title": "Thomas Brinkmann (musicista)", "text": "Biografia.\nInizia la sua attivit\u00e0 negli anni 1979-1980 riutilizzando lavori di Mike Ink e di Richie Hawtin. Musicista dell'elettronica minimale, il termine \"MicroHouse\" coniato dal giornalista Philip Sherburne indica fra i vari esponenti anche la sua musica."}
{"id": "2481775", "revid": "320578", "url": "https://it.wikipedia.org/wiki?curid=2481775", "title": "Dmitri Sennikov", "text": ""}
{"id": "2481776", "revid": "1311634", "url": "https://it.wikipedia.org/wiki?curid=2481776", "title": "Polimerizzazione in emulsione", "text": "La polimerizzazione in emulsione \u00e8 un tipo di polimerizzazione a catena radicalica in cui l'ambiente di reazione \u00e8 inizialmente costituito da un monomero, un solvente (in genere acqua) e un tensioattivo. Il tensioattivo ha lo scopo di stabilizzare la formazione di piccole gocce di monomero, che costituiscono la fase dispersa del sistema, mentre il solvente acquoso costituisce la fase continua. Il monomero non \u00e8 solubile in acqua, ma lo \u00e8 l'iniziatore.\nPossono inoltre essere presenti degli agenti emulsionanti o stabilizzanti, quali alcool polivinilici oppure idrossietilcellulosa.\nI risultati della prima reazione di polimerizzazione in emulsione furono pubblicati nel 1927 da Ray P. Dinsmore.\nMeccanismo.\nI primi studi per spiegare nel dettaglio il meccanismo della polimerizzazione in emulsione risalgono al 1940, ad opera di Smith e Ewart, e Harkins.\nSecondo la teoria di Smith-Ewart-Harkins la polimerizzazione in emulsione avviene attraverso le seguenti fasi:\nIl prodotto finale del processo, talvolta chiamato impropriamente \"emulsione\", \u00e8 in realt\u00e0 una dispersione.\nLa teoria di Smith-Ewart-Harkins non prevede il caso in cui il monomero sia parzialmente solubile in acqua (come avviene nel caso del metilmetacrilato o del vinilacetato), in questo caso si pu\u00f2 avere nucleazione omogenea, ovvero il polimero pu\u00f2 formarsi anche in assenza di tensioattivo.\nPolimeri per emulsione.\nEcco una lista di polimeri ottenibili tramite il processo di polimerizzazione per emulsione:"}
{"id": "2481777", "revid": "110157", "url": "https://it.wikipedia.org/wiki?curid=2481777", "title": "S\u00e1rok", "text": "S\u00e1rok \u00e8 un comune dell'Ungheria di 133 abitanti (dati 2008) situato nella provincia di Baranya, regione Transdanubio Meridionale"}
{"id": "2481779", "revid": "110157", "url": "https://it.wikipedia.org/wiki?curid=2481779", "title": "S\u00e1mod", "text": "S\u00e1mod \u00e8 un comune dell'Ungheria di 226 abitanti (dati 2008) situato nella provincia di Baranya, regione Transdanubio Meridionale"}
{"id": "2481780", "revid": "767487", "url": "https://it.wikipedia.org/wiki?curid=2481780", "title": "R\u00f3zsafa", "text": "R\u00f3zsafa \u00e8 un comune dell'Ungheria di 393 abitanti (dati 2008) situato nella provincia di Baranya, regione Transdanubio Meridionale"}
{"id": "2481781", "revid": "767487", "url": "https://it.wikipedia.org/wiki?curid=2481781", "title": "Romonya", "text": "Romonya \u00e8 un comune dell'Ungheria di 431 abitanti (dati 2008) situato nella provincia di Baranya, regione Transdanubio Meridionale"}
{"id": "2481782", "revid": "110157", "url": "https://it.wikipedia.org/wiki?curid=2481782", "title": "Regenye", "text": "Regenye (\"Reginja\" o \"Regenja\" in croato) \u00e8 un comune dell'Ungheria di 150 abitanti (dati 2008) situato nella provincia di Baranya, regione Transdanubio Meridionale"}
{"id": "2481783", "revid": "729019", "url": "https://it.wikipedia.org/wiki?curid=2481783", "title": "R\u00e1dfalva", "text": "R\u00e1dfalva \u00e8 un comune dell'Ungheria di 208 abitanti (dati 2008) situato nella provincia di Baranya, regione Transdanubio Meridionale"}
{"id": "2481787", "revid": "339392", "url": "https://it.wikipedia.org/wiki?curid=2481787", "title": "Alberto Do Carmo Neto", "text": ""}
{"id": "2481788", "revid": "298055", "url": "https://it.wikipedia.org/wiki?curid=2481788", "title": "Andrea Pergolesi", "text": ""}
{"id": "2481789", "revid": "110157", "url": "https://it.wikipedia.org/wiki?curid=2481789", "title": "Pog\u00e1ny", "text": "Pog\u00e1ny \u00e8 un comune dell'Ungheria di 1.110 abitanti (dati 2008) situato nella provincia di Baranya, regione Transdanubio Meridionale."}
{"id": "2481792", "revid": "1702319", "url": "https://it.wikipedia.org/wiki?curid=2481792", "title": "Pieve di Brivio", "text": "La pieve di Brivio o pieve dei Santi Sisinio, Martirio e Alessandro di Brivio (in latino: \"Plebis Briviensis\" o \"Plebis Sanctorum Sisinii, Martirii et Alexandri Briviensis\") era il nome di un'antica pieve dell'arcidiocesi di Milano e del Ducato di Milano con capoluogo Brivio.\nI patroni erano i santi Sisinnio, Martirio e Alessandro e a loro \u00e8 ancora oggi dedicata la chiesa prepositurale di Brivio.\nStoria.\nLa prima attestazione documentaria dell'esistenza della pieve di Brivio risale al marzo del 966 quando viene riportato il nome di un presbitero della \"plebis sancti Alexandri sita Brivio\", custode dell'omonima chiesa documentata fino al mese di marzo del 1073. Gi\u00e0 dal 1036 esisteva infatti un'altra chiesa, dedicata ai Santi Sisinio, Martirio e Alessandro, presso la quale fu spostata la sede plebana.\nNel Trecento abbiamo notizie pi\u00f9 precise e grazie al \"Liber Notitiae Sanctorum Mediolanensis\" di Goffredo da Bussero apprendiamo che il collegio canonicale era composto dal prevosto e da undici canonici, che per\u00f2 potevano anche essere dodici, sempre che venisse compreso anche il \"magister scholarum\", come viene riportato dallo \"Status ecclesiae mediolanensis\" del XV secolo. La funzione di sede di prepositura \u00e8 documentata a partire dal 1114. Dopo il concilio di Trento, la chiesa plebana ottenne di essere sede di vicariato.\nCol Rinascimento la pieve assunse anche una funzione amministrativa civile come ripartizione locale della Provincia del Ducato di Milano, al fine di ripartire i carichi fiscali e provvedere all'amministrazione della giustizia. Come tutte le pievi costiere dell'Adda, anche quella di Brivio sub\u00ec sicuramente una decurtazione in seguito alla pace di Lodi che tracci\u00f2 nel fiume il confine di Stato con la Repubblica Veneta: prima di essa ad esempio, \u00e8 accertata l'appartenenza alla pieve del comune di Cornello, nucleo dell'odierna Torre de' Busi.\nLa decadenza della pieve religiosa inizi\u00f2 con la fine del XVIII secolo quando, nel 1787, le parrocchie della riva orientale dell'Adda vennero staccate dalla diocesi di Milano e assegnate a quella di Bergamo. Dal punto di vista civile, la pieve amministrativa fu soppressa nel 1797 in seguito all'invasione di Napoleone e alla conseguente introduzione di pi\u00f9 moderni distretti che si rivelarono tuttavia effimeri.\nA partire dal 1812 la citt\u00e0 di Merate, che da sempre era stata sottoposta alla vicaria briviense, si costitu\u00ec in vicariato autonomo in luogo, e con determinazione del 7 marzo 1854 ad opera dell'arcivescovo Carlo Bartolomeo Romilli, Merate ottenne il grado di prepositura plebana, ottenendo delle parrocchie distaccate sempre dalla pieve di Brivio. Con la medesima disposizione ottocentesca, per\u00f2, Brivio acquis\u00ec le parrocchie di Rovegnate e Perego che originariamente erano comprese nella pieve di Missaglia.\nLa decadenza si protrasse ancora nel Novecento quando a Sartirana (compresa nel territorio di Brivio), venne elevata una parrocchia e nuovamente con decreto del 30 gennaio 1912 ad opera dell'arcivescovo Andrea Carlo Ferrari, le parrocchie di Paderno d'Adda, Robbiate, Verderio Inferiore e Verderio Superiore furono attribuite al vicariato foraneo di Merate. Negli anni seguenti vennero istituite altre quattro parrocchie sul territorio plebano, sino a giungere nel 1972 quando, con le disposizioni dell'arcivescovo Giovanni Colombo di Milano, le pievi milanesi vennero definitivamente soppresse. Oggi il suo antico territorio ricade sotto il decanato di Brivio, comprende 13 parrocchie, e copre un'area di 49,79 km\u00b2 con una popolazione di 33.011 abitanti nel 1972.\nTerritorio.\nNella seconda met\u00e0 del XVIII secolo, il territorio della pieve era cos\u00ec suddiviso:\nCon la sistemazione dei confini diocesani tra Bergamo e Milano voluti dall'imperatore Giuseppe II d'Asburgo, nel 1787 le otto parrocchie della pieve di Brivio sottoposte a quel punto da pi\u00f9 di tre secoli allo Stato Veneto furono staccate e passarono alla diocesi di Bergamo: Sant'Antonio abate di Sant'Antonio, San Biagio vescovo e martire di Caprino, San Michele arcangelo di Torre de' Busi con anche San Gottardo, San Paolo di Monte Marenzo, Sant'Andrea apostolo di Villa d'Adda, Santo Stefano protomartire di Cisano con anche San Gregorio."}
{"id": "2481793", "revid": "110157", "url": "https://it.wikipedia.org/wiki?curid=2481793", "title": "P\u00f3csa", "text": "P\u00f3csa \u00e8 un comune dell'Ungheria di 199 abitanti (dati 2008) situato nella provincia di Baranya, regione Transdanubio Meridionale"}
{"id": "2481795", "revid": "1318658", "url": "https://it.wikipedia.org/wiki?curid=2481795", "title": "Theodor Wilhelm Engelmann", "text": "Biografia.\nDopo aver frequentato scienze naturali e medicina in diverse universit\u00e0, nel 1861 si iscrisse all'Universit\u00e0 di Jena, per continuare gli studi presso l'Universit\u00e0 Ruprecht Karl di Heidelberg e all'Universit\u00e0 Georg-August di Gottinga, per finire, nel 1867 all'Universit\u00e0 di Lipsia. Nel frattempo pubblica diverse monografie sulla zoologia e sulla biologia.\nDivent\u00f2 famoso per i suoi esperimenti sulla fotosintesi. Dopo la morte della prima moglie Mari\u00e8 in seguito al parto dei gemelli, si rispos\u00f2 con la pianista Emma Vick (1853 -1940). Era un caro amico di Johannes Brahms, che, nel 1875, gli dedicher\u00e0 il suo terzo Quartetto per archi in si bemolle maggiore, op. 67. e di Theodor Billroth. Fece molti esperimenti anche sulla contrazione muscolare, costruendo, per facilitare i suoi studi, un modello artificiale di fibra muscolare, con la quale elabor\u00f2 nel 1895 la \"legge della conservazione del periodo di stimolo fisiologico\", coniando per primo il termine extrasistole, riferito sia quella atriale che a quella ventricolare, diversi anni prima della creazione dell'ECG. Cre\u00f2 due strumenti: il flimmerm\u00fchle e il flimmeruhr, utili per la misurazione dei movimenti dei flagellati dei protozoi. Mor\u00ec per un attacco di diabete nel 1909 "}
{"id": "2481796", "revid": "110157", "url": "https://it.wikipedia.org/wiki?curid=2481796", "title": "Pisk\u00f3", "text": "Pisk\u00f3 \u00e8 un comune dell'Ungheria di 262 abitanti (dati 2008) situato nella provincia di Baranya, regione Transdanubio Meridionale"}
{"id": "2481798", "revid": "7077", "url": "https://it.wikipedia.org/wiki?curid=2481798", "title": "Alrisha", "text": "Alrisha o Alrescha (\"\u03b1 Piscium\") \u00e8 una stella binaria situata nella costellazione dei Pesci. Il nome deriva dall'arabo \u0627\u0644\u0631\u0634\u0622\u0621 (al-ri\u0161\u0101') e significa \"la corda del pozzo\". Alrisha presenta una magnitudine apparente dalla Terra di 3,81 ed \u00e8 distante dal sistema solare . Le componenti del sistema sono separate tra loro di 1,3 secondi d'arco.\nOsservazione.\nSi tratta di una stella situata nell'emisfero celeste boreale, ma molto in prossimit\u00e0 dell'equatore celeste; ci\u00f2 comporta che possa essere osservata da tutte le regioni abitate della Terra senza alcuna difficolt\u00e0 e che sia invisibile soltanto nelle aree pi\u00f9 interne del continente antartico. Nell'emisfero nord invece appare circumpolare solo molto oltre il circolo polare artico. Essendo di magnitudine 3,8, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione. \nIl periodo migliore per la sua osservazione nel cielo serale ricade nei mesi compresi fra settembre e febbraio; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nSistema stellare.\nLe due componenti del sistema orbitano attorno al comune centro di massa in un periodo di 720 anni, a una distanza media tra loro di 120 UA, anche se a causa dell'alta eccentricit\u00e0 orbitale questa distanza varia tra 50 e 190 UA.\nAlrisha A, la componente principale, ha una magnitudine di +4,33, \u00e8 2,3 volte pi\u00f9 massiccia del Sole e 30 volte pi\u00f9 luminosa. Il suo tipo spettrale \u00e8 A0p, dove la p indica che \u00e8 una stella bianca peculiare, ha un campo magnetico particolarmente forte, 1000 volte superiore al campo magnetico terrestre.\nAlrisha B \u00e8 di classe Am; in questo caso la m \u00e8 indice di una stella che mostra una sovrabbondanza di metalli. La sua magnitudine apparente \u00e8 +5,23 ed \u00e8 un po' meno massiccia e luminosa della compagna.\nLa distanza minima tra le due componenti avverr\u00e0 nel 2060."}
{"id": "2481800", "revid": "729019", "url": "https://it.wikipedia.org/wiki?curid=2481800", "title": "Pettend", "text": "Pettend \u00e8 un comune dell'Ungheria di 150 abitanti (dati 2008) situato nella provincia di Baranya, regione Transdanubio Meridionale"}
{"id": "2481803", "revid": "729019", "url": "https://it.wikipedia.org/wiki?curid=2481803", "title": "Piasecki PV-2", "text": "Il Piasecki PV-2, o pi\u00f9 correttamente P-V Engineering Forum PV-2, era un elicottero sperimentale monomotore a pistoni realizzato dall'azienda statunitense P-V Engineering Forum (successivamente Piasecki Helicopter Corporation) nel 1943.\nIl PV-2 \u00e8 noto anche per essere stato il secondo elicottero, dopo il Vought-Sikorsky VS-300, ad effettuare un volo libero nel territorio degli Stati Uniti d'America.\nStoria.\nSviluppo.\nNegli anni quaranta Frank Piasecki, che aveva precedentemente lavorato alla Kellett Autogiro Corporation, poi alla Platt-LePage Aircraft Company, decise di fondare con la collaborazione di F.M.Vinsie ed Elliott Daland un gruppo di studio per sviluppare nuove tecnologie da applicare ai mezzi aerei ad ala rotante, la P-V Engineering Forum. Sfruttando l'esperienza acquisita nella costruzione di autogiro e del Platt-LePage XR-1, primo elicottero statunitense da adottare la configurazione di rotori in tandem, cominci\u00f2 a sviluppare un dimostratore tecnologico a cui applicare sistemi di controllo innovativi.\nCome gi\u00e0 accaduto al \"rivale\" Igor Sikorsky, fu necessario affrontare il problema delle vibrazioni del rotore principale, che, se lasciate fuori controllo, portavano alla distruzione dei prototipi. A differenza della soluzione adottata dal concorrente, che pens\u00f2 di risolvere il problema calibrando meticolosamente il peso delle pale, facendo in modo che ogni singolo elicottero avesse le pale tutte dello stesso peso, Piasecki ritenne di ricorrere all'equilibratura dinamica del rotore, bilanciandolo in rotazione.\nAl contrario, per risolvere il problema della governabilit\u00e0 in volo, anche Piasecki pens\u00f2 di ricorrere alle soluzioni gi\u00e0 adottate da Sikorsky, cio\u00e8 a un rotore equilibratore posizionato all'estremit\u00e0 della trave di coda e al comando ciclico. Il controllo di direzione avveniva quindi anche per il suo prototipo attraverso un dispositivo controllato dal pilota tramite una cloche che agiva sull'angolo d'attacco delle pale variandolo, appunto, ciclicamente ad ogni giro completo.\nI dispositivi vennero montati su un elicottero sperimentale in configurazione tripala, che assunse la designazione aziendale PV-2. La struttura era semplice, costituita da un telaio di tubi saldati ricoperta da tela. Vi era posto per il solo pilota che aveva a disposizione una cabina chiusa da una grande finestratura per migliorare il comfort di pilotaggio. Poich\u00e9 le pale del rotore principale erano collegare senza cerniere di flappeggio, l'elicottero si pu\u00f2 considerare il primo modello effettivamente volante realizzato in configurazione con rotore rigido.\nIl PV-2 fu portato in volo con successo per la prima volta l'11 aprile 1943 con lo stesso Piasecki ai comandi che constat\u00f2 il raggiungimento delle specifiche progettuali, abbinato a buone caratteristiche di volo. Con l'elicottero, vennero effettuate alcune dimostrazioni. Una delle pi\u00f9 celebri fu quella con la quale Piasecki atterr\u00f2 in una stazione di servizio lungo una strada, chiedendo allo sbalordito gestore un rifornimento di carburante e la pulizia del parabrezza. Terminate le comuni operazioni, l'elicottero decoll\u00f2 per poi atterrare sul prato di un campo da golf. Il pilota estrasse dal bagagliaio la sacca con le mazze e inizi\u00f2 una partita.\nMalgrado le ottime caratteristiche di volo per l'epoca, il progettista comprese che il favore degli enti militari era rivolto verso i lavori di Sikorsky. Decise pertanto di abbandonare ulteriori sviluppi del PV-2, ritornando alla configurazione a due rotori in tandem che lasciava intravedere la possibilit\u00e0 di sollevare carichi maggiori e che port\u00f2 alla realizzazione del successivo Piasecki HRP Rescuer.\nEsemplari attualmente esistenti.\nL'unico esemplare realizzato \u00e8 ora esposto presso le strutture museali del Steven F. Udvar-Hazy Center, in Virginia, sezione staccata del National Air and Space Museum."}
{"id": "2481804", "revid": "729019", "url": "https://it.wikipedia.org/wiki?curid=2481804", "title": "Peterd", "text": "Peterd \u00e8 un comune dell'Ungheria di 202 abitanti (dati 2008) situato nella provincia di Baranya, regione Transdanubio Meridionale"}
{"id": "2481807", "revid": "61051", "url": "https://it.wikipedia.org/wiki?curid=2481807", "title": "P-V Engineering Forum", "text": ""}
{"id": "2481808", "revid": "110157", "url": "https://it.wikipedia.org/wiki?curid=2481808", "title": "Pereked", "text": "Pereked \u00e8 un comune dell'Ungheria di 183 abitanti (dati 2001) situato nella provincia di Baranya, regione Transdanubio Meridionale"}
{"id": "2481809", "revid": "339392", "url": "https://it.wikipedia.org/wiki?curid=2481809", "title": "Banca di Credito Cooperativo del Chianti Fiorentino", "text": ""}
{"id": "2481810", "revid": "1305772", "url": "https://it.wikipedia.org/wiki?curid=2481810", "title": "Comunione spirituale", "text": ""}
{"id": "2481813", "revid": "729019", "url": "https://it.wikipedia.org/wiki?curid=2481813", "title": "Stazione di Vetralla", "text": "La stazione di Vetralla \u00e8 la stazione ferroviaria della linea Roma-Capranica-Viterbo a servizio del comune di Vetralla.\nStoria.\nLa stazione venne attivata prima del 1916.\nStrutture e impianti.\nL'impianto \u00e8 dotato di due binari passanti destinati al servizio viaggiatori.\nMovimento.\nLa stazione \u00e8 servita da tutti i treni regionali per Roma e Viterbo della linea FL3.\nNelle ore di morbida dei giorni lavorativi \u00e8 presente un treno ogni ora per Roma Ostiense o Roma Tiburtina e Viterbo. Nei giorni festivi e nel periodo estivo l'offerta scende ad un treno ogni due ore per Roma Tiburtina (qualche treno limitato a Roma Ostiense) e Viterbo."}
{"id": "2481814", "revid": "110157", "url": "https://it.wikipedia.org/wiki?curid=2481814", "title": "Pell\u00e9rd", "text": "Pell\u00e9rd \u00e8 un comune dell'Ungheria di 2.089 abitanti (dati 2008) situato nella provincia di Baranya, regione Transdanubio Meridionale"}
{"id": "2481817", "revid": "729019", "url": "https://it.wikipedia.org/wiki?curid=2481817", "title": "Stazione di Tre Croci", "text": "La stazione di Tre Croci \u00e8 una fermata ferroviaria a servizio del comune di Vetralla sita nell'omonima frazione. La fermata \u00e8 ubicata lungo la ferrovia Roma - Capranica - Viterbo ed \u00e8 servita dalla linea regionale FL3. La stazione serve anche l'abitato di Tobia.\nStoria.\nLa fermata venne attivata prima del 1916.\nStrutture e impianti.\n\u00c8 dotata di un binario passante destinate al servizio viaggiatori.\nMovimento.\nNella fermata, in considerazione della scarsa frequentazione e della sua prossimit\u00e0 alla stazione di Vetralla, fermano pochissimi treni concentrati nelle ore di punta sia nella direzione per Roma sia in quella per Viterbo. In passato era servita da tutti i treni in servizio tra Roma e Viterbo."}
{"id": "2481818", "revid": "386574", "url": "https://it.wikipedia.org/wiki?curid=2481818", "title": "Wrait", "text": ""}
{"id": "2481821", "revid": "61051", "url": "https://it.wikipedia.org/wiki?curid=2481821", "title": "P-V Engineering Forum PV-2", "text": ""}
{"id": "2481824", "revid": "110157", "url": "https://it.wikipedia.org/wiki?curid=2481824", "title": "P\u00e9csudvard", "text": "P\u00e9csudvard \u00e8 un comune dell'Ungheria di 685 abitanti (dati 2008) situato nella provincia di Baranya, regione Transdanubio Meridionale"}
{"id": "2481825", "revid": "6923", "url": "https://it.wikipedia.org/wiki?curid=2481825", "title": "Massacro di Nyarubuye", "text": "Il massacro di Nyarubuye \u00e8 il nome dato all'uccisione di circa 20.000 civili tra il 15 e il 16 aprile 1994 presso la Chiesa cattolica romana di Nyarubuye nella Provincia di Kibungo, 140\u00a0km a est della capitale ruandese Kigali. Le vittime furono tutsi e hutu moderati che avevano cercato rifugio nella chiesa. Uomini, donne e bambini vennero uccisi indiscriminatamente mediante l'utilizzo di lance, machete, bombe a mano e armi automatiche.\nIl massacro fu parte del genocidio del Ruanda avvenuto tra aprile e giugno 1994 in cui si stima morirono tra 800.000 e 1.000.000 di persone.\nIl 3 dicembre 2003 un tribunale ruandese di Rukira, Kibungo ha riconosciuto 18 persone colpevoli di crimini di genocidio. Gitera Rwamuhizi, leader del gruppo responsabile del genocidio \u00e8 stato inizialmente condannato al carcere a vita, pena successivamente ridotta a 25 anni di carcere. Gli altri componenti sono stati condannati a pene che vanno dai 7 a 16 anni di carcere."}
{"id": "2481826", "revid": "5376", "url": "https://it.wikipedia.org/wiki?curid=2481826", "title": "World Anti-Doping Agency", "text": ""}
{"id": "2481830", "revid": "72396", "url": "https://it.wikipedia.org/wiki?curid=2481830", "title": "Abel Aguilar Tapias", "text": ""}
{"id": "2481832", "revid": "729019", "url": "https://it.wikipedia.org/wiki?curid=2481832", "title": "P\u00e9csdevecser", "text": "P\u00e9csdevecser \u00e8 un comune dell'Ungheria di 114 abitanti (dati 2008) situato nella provincia di Baranya, regione Transdanubio Meridionale"}
{"id": "2481835", "revid": "767487", "url": "https://it.wikipedia.org/wiki?curid=2481835", "title": "Rioni", "text": "Il Rioni () \u00e8 il principale fiume della Georgia occidentale.\nHa una lunghezza di 327\u00a0km, e un bacino idrografico di 13.400\u00a0km\u00b2. Il fiume nasce nel varsante sud-ovest dalla Catena del Caucaso nella parte della provincia storica di Svaneti vicino al Passo di Mamison, che oggi ricade nell'attuale moderna regione amministrativa di Racha-Lechkhumi e Kvemo Svaneti)\nEsso scorre poi nella regione storica di Mingrelia come un fiume di montagna dal tipico carattere torrentizio, attraversando successivamente la pianura della Colchide dove assume una portata regolare, scorrendo poi verso ovest per sfociare infine nel Mar Nero. Lungo le sue rive sorge la citt\u00e0 di Kutaisi, antica citt\u00e0 della Colchide.\nIl fiume termina il suo percorso sfociando a delta nella citt\u00e0 portuale di Poti, ma dopo la costruzione nel 1939 di un canale per la prevenzione delle inondazioni, il 90% del flusso d'acqua attraversa quest'ultimo.\nTiene una portata media di 450 metri cubi al secondo, rendendolo navigabile per 95\u00a0km dalla citt\u00e0 di Poti a quella di Oni. Il fiume ha una grande utilit\u00e0 per l'irrigazione agricola.\nLungo il suo corso sorgono una serie di dighe chiamate Cascate Rioni (\u0420\u0438\u043e\u043d\u0441\u043a\u0438\u0439 \u043a\u0430\u0441\u043a\u0430\u0434 \u0413\u042d\u0421 - Kaskar Rionski GES), costituite dalle dighe Gumatskie, Vartsijskie, Ladzhanurskaya e Rionskaya.\nLe sue acque torbide hanno una origine mista, ma in prevalenza d'origine pluviale. La portata massima si ha tra marzo e ottobre, che raggiunge in primavera una portata di 2650\u00a0m\u00b3. Anche se le inondazioni possono verificarsi durante tutto l'anno.\nNell'alta valle Rioni corre la Strada militare d'Ossezia, storico percorso che collegava Ardon (Ossezia del Nord) (Russia), a Kutaisi.\nStoria.\nPrecedentemente noto nell'Antica Grecia come fiume Fasis (in greco: \u03a6\u03ac\u03c3\u03b9\u03c2) venne menzionato per la prima volta da Esiodo nella sua \"Teogonia\" (l.340); pi\u00f9 tardi scrittori come Apollonio di Rodi (\"Argonautica\" 2.12.61), Virgilio (\"Georgica\" 4.367) e Publio Elio Aristide (\"Ad Romam\" 82), lo considereranno il limite orientale del mare navigabile. Socrate, nel Fedone, lo menziona come parte del mondo che conosce entro le colonne d'Ercole e il fiume Fasis e Platone nel suo Fedone menziona il fiume come il confine del mondo abitato, o Ecumene.\nCuriosit\u00e0.\nIl fagiano trae il suo nome da questo fiume, essendo la prima regione in cui gli antichi trovarono questo uccello."}
{"id": "2481837", "revid": "110157", "url": "https://it.wikipedia.org/wiki?curid=2481837", "title": "P\u00e9csbagota", "text": "P\u00e9csbagota \u00e8 un comune dell'Ungheria di 125 abitanti (dati 2007) situato nella provincia di Baranya, regione Transdanubio Meridionale"}
{"id": "2481841", "revid": "757396", "url": "https://it.wikipedia.org/wiki?curid=2481841", "title": "Liga ACB 2004-2005", "text": "La Liga ACB 2004-2005 \u00e8 stata la 49\u00aa edizione del massimo campionato spagnolo di pallacanestro maschile.\nIl torneo si compone di diciotto formazioni, che si affrontano in un unico girone all'italiana con partite di andata e ritorno. Le prime otto si qualificano per i play-off per il titolo nazionale, disputati al meglio delle cinque gare con la prima e la terza e la quinta in casa della meglio classificata al termine della stagione regolare. Le ultime due retrocedono in Liga LEB.\nIl Real Madrid CF, secondo al termine della stagione regolare, vince il suo ventinovesimo titolo nazionale in finale dei play-off sul TAU Cer\u00e1mica, primo dopo le trentaquattro giornate."}
{"id": "2481843", "revid": "729019", "url": "https://it.wikipedia.org/wiki?curid=2481843", "title": "Assedio di Bisanzio (324)", "text": "L'assedio di Bisanzio era cominciato da parte di Costantino I durante la contemporanea battaglia navale dell'Ellesponto nel 324. Le forze di quest'ultimo alla fine ebbero la meglio su quelle di Licinio, grazie soprattutto ad una nuova vittoria ottenuta a Crisopoli. La sconfitta di quest'ultimo fece di Costantino l'unico imperatore, ponendo cos\u00ec fine alla Tetrarchia.\nContesto storico.\nLa pace tra Costantino I e Licinio era durata da sette anni (dal 317). I figli del primo (Crispo e Costantino II) e del secondo (Valerio Liciniano Licinio) erano stati fatti \"cesari\" dai rispettivi padri. Un'invasione di Goti nella Mesia, che ricadeva nella sfera d'influenza dell'augusto d'Oriente, Licinio, fu respinta per\u00f2 dalle armate romane di Costantino. Questo il \"casus belli\" che scaten\u00f2 l'ultima fase della guerra civile nel 324.\nDopo essere stato sconfitto per terra nella battaglia di Adrianopoli (3 luglio) e per mare in quella dell'Ellesponto, Licinio si ritir\u00f2 verso Calcedonia in Bitinia per riorganizzare le forze, lasciando per\u00f2 a Bisanzio un presidio di truppe a difesa della citt\u00e0.\nAssedio.\nCostantino inizi\u00f2 l'assedio con la costruzione prima di un terrapieno alto come le mura della citt\u00e0 di Bisanzio. Al di sopra vi fece poi innalzare alcune torri di legno, in modo da sovrastare le mura e permettere agli assedianti di colpire con le loro frecce quelli che le difendevano, accostando cos\u00ec arieti e altre macchine d'assedio senza subire gravi perdite di uomini.\nConseguenze.\nLicinio, non sapendo come comportarsi di fronte a simili iniziative, decise di abbandonare Bisanzio lasciando nella citt\u00e0 la parte pi\u00f9 debole del suo esercito. Egli and\u00f2 a rifugiarsi a Calcedonia in Bitinia, pronto a raccogliere un nuovo esercito in Asia per tentare di ribaltare le sorti della guerra. La sorte per\u00f2 non gli arrise e fu nuovamente sconfitto presso Crisopoli. Bisanzio si arrese, come pure Calcedonia, mentre Licinio, ritiratosi presso Nicomedia, prima si arrese a Costantino lasciando che quest'ultimo divenisse unico \"augusto\" dell'impero romano e poi fu ucciso per strangolamento nel 325."}
{"id": "2481845", "revid": "86599", "url": "https://it.wikipedia.org/wiki?curid=2481845", "title": "Johann Hieronymus Schr\u00f6ter", "text": "Biografia.\nDal 1762 al 1767 Schr\u00f6ter ha studiato legge all'Universit\u00e0 di Gottinga, successivamente ha iniziato un periodo di praticantato durato 10 anni.\nNel 1777 ad Hannover ha fatto la conoscenza di due fratelli di William Herschel, nel 1779 ha acquistato un telescopio rifrattore con lenti acromatiche da 50mm per osservare il Sole, la Luna e Venere.\nLa scoperta di Urano nel 1781 ad opera di Herschel, ha stimolato Schr\u00f6ter a dedicarsi con maggior impegno all'astronomia.\nNel 1784 ha pagato 31 Reichstaler (circa 600 Euro di oggi) per un telescopio riflettore di Herschel, con 122\u00a0cm di lunghezza focale e 12\u00a0cm di apertura. Ha conquistato una certa fama nell'ambiente astronomico grazie ai suoi rapporti osservativi pubblicati in diverse riviste, ma Schr\u00f6ter non era ancora soddisfatto dei risultati e nel 1786 ha speso 600 Reichstaler per un rifrattore con 214\u00a0cm di lunghezza focale e 16,5\u00a0cm di apertura, ha speso anche 26 talleri per un micrometro a vite. Con questa attrezzatura ha osservato con regolarit\u00e0 Venere, Marte, Giove e Saturno.\nSchr\u00f6ter ha disegnato in modo approfondito le strutture sulla superficie di Marte, anche se \u00e8 sempre rimasto dell'errata convinzione che fossero semplici formazioni nuvolose.\nNel 1791 ha pubblicato un importante studio sulla topografia lunare intitolato \"Selenotopographische Fragmente zur genauern Kenntniss der Mondfl\u00e4che\".\nNel 1793 \u00e8 stato il primo a notare l'anomalia nelle fasi di Venere, oggi conosciuta come effetto Schr\u00f6ter, in cui la fase appare pi\u00f9 concava di quanto geometricamente predetto.\nNel 1813 \u00e8 stato vittima delle distruzioni delle guerre napoleoniche, l'ufficiale francese Dominique Vandamme ha distrutto tutti i suoi libri, i suoi scritti e il suo osservatorio. Una catastrofe da cui Schr\u00f6ter non si \u00e8 pi\u00f9 ripreso.\nI suoi disegni di Marte sono stati riscoperti solo nel 1873, grazie a Fran\u00e7ois J. Terby, e sono stati pubblicati postumi solo nel 1881 da H. G. van de Sande Bakhuyzen.\nOnorificenze.\nNel 1794 \u00e8 stato eletto membro dell'Accademia Reale Svedese delle Scienze.\nIn suo onore ne portano il nome un cratere lunare (Schr\u00f6ter), un cratere su Marte (Schroeter) e la Vallis Schr\u00f6teri sulla Luna e l'asteroide 4983 Schroeteria."}
{"id": "2481848", "revid": "1442080", "url": "https://it.wikipedia.org/wiki?curid=2481848", "title": "Albo d'oro della \u00d6FB-Cup", "text": "Elenco dei vincitori delle 85 finali di \u00d6FB-Cup disputate dal 1919 ad oggi. Sono incluse anche le tre edizioni (1914-1915, 1917-1918, 2007-2008) non ufficiali del torneo."}
{"id": "2481849", "revid": "300067", "url": "https://it.wikipedia.org/wiki?curid=2481849", "title": "Isma\u00efla Sy", "text": "Carriera.\nProfessionista nel Campionato francese in ProA e ProB, in Germania nella Basketball-Bundesliga e in Italia in Serie A e Legadue.\nIn Italia ha vestito le maglie della Viola Reggio Calabria e della Pallacanestro Trieste.\nNel corso della stagione 2008-09, ha militato in tre squadre: fino a dicembre 2008 nel JL Bourg-en-Bresse; da gennaio a marzo 2009 nel Stade clermontois Basket Auvergne; nel maggio 2009 nel Boulazac Basket Dordogne. Nella stagione 2009-2010 ha militato nel Fos sur Mer, in Pro B (seconda divisione francese)."}
{"id": "2481850", "revid": "110157", "url": "https://it.wikipedia.org/wiki?curid=2481850", "title": "Patapoklosi", "text": "Patapoklosi \u00e8 un comune dell'Ungheria di 359 abitanti (dati 2008) situato nella provincia di Baranya, regione Transdanubio Meridionale"}
{"id": "2481853", "revid": "1543377", "url": "https://it.wikipedia.org/wiki?curid=2481853", "title": "Eus\u00e9bio Cup", "text": "La Eus\u00e9bio Cup \u00e8 un incontro amichevole calcistico disputato annualmente nel mese di agosto dalla societ\u00e0 calcistica del , sul proprio campo di gioco dello stadio da Luz, a Lisbona. Il trofeo \u00e8 intitolato all'ex giocatore Eus\u00e9bio.\nLa prima edizione si \u00e8 disputata nel 2008 tra e Benfica, vinta dalla squadra milanese; l'ultima, nel 2018, ha visto la vittoria del Lione sui lusitani. La formazione padrona di casa ha conquistato il trofeo per tre volte sulle dieci edizioni finora disputate."}
{"id": "2481854", "revid": "110157", "url": "https://it.wikipedia.org/wiki?curid=2481854", "title": "P\u00e1pr\u00e1d", "text": "P\u00e1pr\u00e1d \u00e8 un comune dell'Ungheria di 175 abitanti (dati 2008) situato nella provincia di Baranya, regione Transdanubio Meridionale"}
{"id": "2481856", "revid": "22475", "url": "https://it.wikipedia.org/wiki?curid=2481856", "title": "Igor \u0110uri\u0107", "text": ""}
{"id": "2481860", "revid": "1543377", "url": "https://it.wikipedia.org/wiki?curid=2481860", "title": "Rocchetta di Piazza", "text": "La Rocchetta di Piazza \u00e8 una fortificazione risalente al 1466 a difesa della Rocca Malatestiana di Cesena e costituita da una torre, il Torrione del Nuti, e da una cortina muraria sovrastata dalla Loggetta Veneziana.\nStoria.\nAl tempo dei Malatesta, un preesistente palazzo (Palazzo Antico) costituiva un unico edificio col Palazzo del Governatore (oggi \"Palazzo Comunale\") e andava a formare la residenza della Signoria. Nel 1466, per volont\u00e0 di Papa Paolo II e del suo governatore, fu completato l'edificio nelle fattezze definitive.\nAlla preesistente Rocca Malatestiana, una fortezza militare a difesa della citt\u00e0 risalente al 1380, venne quindi aggiunta nel 1466 quella che divenne nota come \"Rocchetta di Piazza\", costituita da una cortina muraria in laterizio alla cui sommit\u00e0 venne eretta la Loggetta Veneziana e, nel lato destro, un'alta torre a base poligonale e, alla sommit\u00e0, a sezione ottagonale, dalla quale si diparte il \"Corridore di Ronda\" che la collega alla soprastante rocca.\nSulla parete nel 1976 venne inserita una targa riportante l'iscrizione che ricorda la citazione che Dante fece di Cesena nel canto XXVII dell\"Inferno\"; \u00e8 anche presente lo stemma di Lorenzo Zane, governatore pontificio all'epoca della costruzione.\n \"E quella cui il Savio bagna il fianco,\"\n \"cos\u00ec com'ella si\u00e8 tra 'l piano e 'l monte,\"\n \"tra tirannia si vive e stato franco.\"\n (Inferno XXVII 52-54).\nDescrizione.\nSi tratta di una cortina in laterizio, alta oltre 20 metri, con camminamento (Loggetta Veneziana) e torrione di piazza o Torrione del Nuti, di forma poligonale, venne edificato dall'architetto Matteo Nuti in collaborazione con Angelo Bucci di Cesena; su di esso \u00e8 presente lo stemma di Lorenzo Zane e un'iscrizione che ricorda il campione di palla al bracciale Gaetano Familume."}
{"id": "2481864", "revid": "339392", "url": "https://it.wikipedia.org/wiki?curid=2481864", "title": "Dmitro \u0160utkov", "text": ""}
{"id": "2481866", "revid": "110157", "url": "https://it.wikipedia.org/wiki?curid=2481866", "title": "Pal\u00e9 (Ungheria)", "text": "Pal\u00e9 \u00e8 un comune dell'Ungheria di 113 abitanti (dati 2008) situato nella provincia di Baranya, regione Transdanubio Meridionale"}
{"id": "2481871", "revid": "110157", "url": "https://it.wikipedia.org/wiki?curid=2481871", "title": "Palotabozsok", "text": "Palotabozsok \u00e8 un comune dell'Ungheria di 992 abitanti (dati 2008) situato nella provincia di Baranya, regione Transdanubio Meridionale"}
{"id": "2481873", "revid": "6923", "url": "https://it.wikipedia.org/wiki?curid=2481873", "title": "Guido Amoretti", "text": "Carriera militare.\nAllievo della Regia Accademia di Fanteria e Cavalleria di Modena dal 1940 al 1942, viene nominato sottotenente in servizio permanente effettivo (SPE) il 23 marzo 1942.\nDurante la seconda guerra mondiale prese parte ad operazioni belliche sul fronte Balcanico quale comandante di plotone e di compagnia di fucilieri negli anni 1942 e 1943.\nFatto prigioniero dalle truppe tedesche dopo l'armistizio dell'8 settembre 1943, fu deportato in Germania dall'ottobre dello stesso anno al maggio 1945 e trasferito in vari campi di concentramento nazisti.\nRipreso il servizio attivo nel 1945, percorre vari gradi, ricoprendo successivamente numerosi incarichi di comando e di ufficio presso vari corpi, enti ed istituti nazionali e della NATO. Frequent\u00f2 alcuni corsi all'estero su argomenti tattico nucleari e di impiego delle unit\u00e0. Raggiunto il grado di colonnello, fu poi messo in congedo con il grado di generale di brigata.\nAppassionato archeologo e studioso della storia italiana, fu autore de \"Il Ducato di Savoia dal 1559 al 1713\", opera pubblicata dalla Famija Turin\u00e8isa in quattro tomi fra il 1984 e il 1988. A lui si deve l'ideazione del Museo Pietro Micca e dell'assedio di Torino del 1706."}
{"id": "2481874", "revid": "33751", "url": "https://it.wikipedia.org/wiki?curid=2481874", "title": "LL Cool J", "text": " Il nome d'arte sta per \"Ladies Love Cool James\" (traducibile come \"le signore amano James il figo\").\nBiografia.\nNato a Long Island, Todd va ad abitare dai nonni con la madre quando quest'ultima divorzia dal marito. In giovanissima et\u00e0 inizia ad ascoltare i vinili jazz del nonno ma si appassiona subito al nuovo genere che sta esplodendo a New York, l'hip hop. All'et\u00e0 di 14 anni manda alcuni nastri a diverse case discografiche che per\u00f2 lo rifiutano ma un paio di anni dopo viene scoperto dalla Def Jam Recordings di Russell Simmons e Rick Rubin e quindi inizia la sua carriera da rapper. Il suo primo disco \"Radio\" viene pubblicato nel 1985. Due anni dopo esce \"Bigger and Deffer\" e nel 1988 realizza il brano \"Goin' Back to Cali\".\nNel 1989 pubblica l'album \"Walking with a Panther\", con il singolo \"I'm That Type of Guy\", che non riscuote molto successo. In seguito pubblica l'LP \"Mama Said Knock You Out\" con singoli \"The Boomin' System\" e \"Around the Way Girl\". Il singolo \"Mama Said Knock You Out\" vince il Grammy come \"Best Rap Solo\" e l'LP resta per oltre un anno nella Top Pop Album Chart di \"Billboard\" e oltre 70 settimane nella Top Black Album Chart.\nNella primavera del 1993 esce \"14 Shots to the Dome\". Lavora anche come attore nella sit com \"In the House\". Nel 1995 ritorna con l'album \"Mr. Smith\" che diventa doppio platino, e produce i singoli, \"Hey Lover\", in collaborazione con i Boyz II Men, e \"Doin' It\". Alla fine del 1996 esce un suo Greatest Hits, \"All World\". Nel 1997 esce l'album \"Phenomenon\", con cui ottiene un disco di platino. Nel 2000 esce \"G.O.A.T. Featuring James T.Smith: The Greatest of All Time\", e conduce anche il Kids' Choice Awards. Nel 2002 pubblica \"10\", seguito da \"The Definition\" (2004), \"Todd Smith\" (2006) e \"Exit 13\" (2008). Nel 2005 interpreta un carcerato in attesa della pena capitale nella seconda stagione del \"Dr. House\". Dal 2009 interpreta il personaggio Sam Hanna nella serie televisiva \"\".\nVita privata.\nA lungo simpatizzante dei repubblicani, si \u00e8 avvicinato al partito democratico nel 2008, quando ha dichiarato di appoggiare Barack Obama. Ha quattro figli: un maschio, Najee, e tre femmine, Italia, Samaria e Nina Simone.\nPremi.\nMTV Video Music Award\nNAACP Image Awards\nGrammy Awards\nTeen Choice Awards\nSoul Train Music Awards\nBlockbuster Entertainment Awards\nThe New York Music Awards\nSoul Train Awards\nBillboard Awards\nRock The Vote Award\nSource Awards"}
{"id": "2481884", "revid": "767487", "url": "https://it.wikipedia.org/wiki?curid=2481884", "title": "Palkonya", "text": "Palkonya \u00e8 un comune dell'Ungheria di 301 abitanti (dati 2008) situato nella provincia di Baranya, regione Transdanubio Meridionale"}
{"id": "2481885", "revid": "1305772", "url": "https://it.wikipedia.org/wiki?curid=2481885", "title": "Villa Decani", "text": "Villa Decani, gi\u00e0 Decani (in sloveno Dekani, gi\u00e0 \"Pasja Vas\") \u00e8 un insediamento (\"naselje\") di Capodistria di 1 612 abitanti, situato nella valle del Risano, a sette chilometri dal confine italiano, a cui afferiscono anche gli agglomerati di \"Brtu\u010di\", \"Fratovec\", \"Hribec\", \"Mihati\", Lazzaretto (\"Mi\u0161i\"), \"Na Vardi\", \"Postaja\", \"Ro\u017ein\u010di\", \"Robida\" e \"\u0160krla\u010de\".\nIl centro abitato sorge in un terrazzamento ai piedi del colle di Antignano (\"Tinjan\"), in posizione riparata dalla bora, grazie alle tre cime del Monte delle Zare o \"Zarovac\" (\"Strzar\"), che si eleva a un'altitudine di 242 m s.l.m.\nStoria.\nNel 177 a.C. le truppe romane penetrarono in Istria fino ad arrivare a Nesazio, la capitale degli \"Histri\".\nDopo la caduta dell'Impero romano d'Occidente, e la parentesi del Regno ostrogoto fino al 539, in Istria si insediarono i bizantini che in seguito subirono la penetrazione temporanea nella penisola dei Longobardi. Dopo una parentesi di dominazione longobarda dal 751 ad opera del loro re Astolfo, l'Istria torn\u00f2 in mano bizantine dal 774.\nNel 788 Carlo Magno, re dei Franchi, occup\u00f2 l'Istria inglobandola nel Regnum Italiae affidato da Carlo al figlio Pipino; nell'803 venne istituita la \"Marchia Austriae et Italiae\" che comprendeva il Friuli, la Carinzia, la Carniola e l'Istria. Alla morte di Pipino nell'810, il territorio pass\u00f2 in mano al figlio Bernardo.\nCon la morte di Carlo Magno nell'814 la carica imperiale pass\u00f2 a Ludovico I; questi, dopo aver deposto il nipote Bernardo, affid\u00f2 poi il \"Regnum Italiae\" al suo primogenito Lotario, il quale gi\u00e0 nell'828 (dopo aver deposto Baldrico, ultimo duca del Friuli, per non aver saputo difendere le frontiere orientali dagli Slavi) divise la parte orientale del Regno, ossia la Marca Orientale, in quattro contee: Verona, Friuli, Carniola e Istria (comprendente il Carso e parte della Carniola interna). \nIn seguito al Trattato di Verdun, nell'843, il suo territorio entr\u00f2 a far parte della Francia Media in mano a Lotario I e pi\u00f9 specificatamente dall'846 della Marca del Friuli, in mano al marchese Eberardo a cui succedettero prima il figlio Urnico e poi l'altro figlio Berengario; anche dopo i trattati di Pr\u00fcm e Meerssen rimase nel \"Regnum Italicum\".\nCessato il dominio franco con la deposizione di Carlo il Grosso, Berengario, divenuto re d'Italia, pass\u00f2 il marchesato aquileiese al suo vassallo Vilfredo che venne poi nell'895 da lui nominato marchese del Friuli e dell'Istria.\nNel 952 l'imperatore Ottone I obblig\u00f2 il re d'Italia Berengario II a rinunciare alle contee \u201cFriuli et Istria\u201d, unendole al Impero romano-germanico e subordinandole al Ducato di Baviera tenuto dal suo fratellastro Enrico I a cui succedette il figlio Enrico II. Nel 976 l'Istria pass\u00f2 al Ducato di Carinzia appena costituito dall'imperatore Ottone II.\nNel 1040, dopo la morte l'anno prima di Corrado II, Enrico III di Franconia fece dell'Istria una marca a s\u00e9, per dare a questa provincia un'organizzazione pi\u00f9 adatta alla difesa e per indebolire i duchi di Carinzia, ai quali l'Istria era sottomessa. La nuova marca istriana divenne cos\u00ec \u201cprovincia immediata e feudo diretto dell'Impero\u201d, L'autorit\u00e0 marchionale della nuova \"Marchia et Comitatus Histriae\" venne pertanto conferita dall'imperatore al conte Volrico od Urlico I della casa Weimar\u00a0\u2013 Orlam\u00fcnde. Tutta la valle del Risano infatti pass\u00f2 al marchese d'Istria ad eccezione di Cristoglie che gi\u00e0 dal 1028 fu donato da Corrado II ai patriarchi di Aquileia.\nMorto il marchese Urlico I, nel 1070 l'imperatore Enrico IV cedette il marchesato d'Istria a Marquardo III di Eppenstein; Marquardo III, duca di Carinzia, aveva sposato Edvige o Haldemud, figlia di Wilpurga e Variento, duca del Friuli e signore di Gorizia, dal quale eredit\u00f2 le signorie isontine.\nNel 1077 l'imperatore Enrico IV costitu\u00ec il Principato ecclesiastico di Aquileia che ebbe influenza, mediante apposito diploma emesso lo stesso anno, anche sulla marca di Carniola e sulla contea dell'Istria.\nFu cos\u00ec che la bassa valle del Risano pass\u00f2 in mani patriarcali.\nNel 1279 il territorio di Villa Decani, insieme a quello della vicina Capodistria, venne annesso alla Repubblica di Venezia (tale situazione venne poi confermata dal Trattato di Treviso del 1291) e divenne di propriet\u00e0 della famiglia De Cano, alla quale appartenne fino alla fine del Quattrocento. \nIn seguito alle pestilenze del 1348 e del 1361, nella bassa valle del Risano, si insediarono le prime comunit\u00e0 slovene.\nRispetto agli altri abitati della valle, Villa Decani \u00e8 di origine pi\u00f9 recente: sorse soltanto nel 1480, quando il Senato veneziano decret\u00f2 il diritto a stabilirvisi a Giovanni Ducaino, uno dei signori di San Servolo, proveniente da Scutari, nell'attuale Albania.\nNei primi decenni del XVI secolo, durante la Guerra della Lega di Cambrai, il paese fu devastato e saccheggiato sia dalle truppe veneziane sia da quelle austriache.\nCaduta la Serenissima, con la Pace di Presburgo segu\u00ec il destino degli ex possedimenti veneziani entrando per un breve periodo nel Regno d\u2019Italia napoleonico.\nCol Trattato di Sch\u00f6nbrunn del 1809 entr\u00f2 a far parte delle Province Illiriche per entrare poi per la prima volta in mano austriaca col Congresso di Vienna nel 1815 nel Regno d'Illiria come Villa Decani; pass\u00f2 in seguito sotto il profilo amministrativo al Litorale austriaco nel 1849 come comune autonomo con la denominazione di Decani.\nDopo la prima guerra mondiale rimase capoluogo comunale, riprendendo la denominazione Villa Decani, nella Provincia dell\u2019Istria.\nSotto il fascismo, nel 1932 dinanzi alla sede comunale si riunirono centinaia di agricoltori che manifestavano a favore dell'utilizzo della lingua madre, dell'abbassamento delle imposte e della riduzione dei debiti.\nFu soggetta alla Zona d'operazioni del Litorale adriatico (OZAK) tra il settembre 1943 e il maggio 1945. Fin dal giugno 1945, trovandosi a sud della Linea Morgan, entr\u00f2 nella zona ad amministrazione jugoslava e, a seguito del Trattato di Parigi, nel 1947 a far parte della zona B del Territorio Libero di Trieste fino al 1954 quando pass\u00f2 alla Jugoslavia.\nDopo il 1954 nel fondovalle del Risano, iniziarono a sorgere le prime industrie dei settori metallurgico, chimico e caseario. \nNel 1965 venne istituito il decanato di Villa Decani, contenente le parrocchie dei precedenti decanati di Dolina e Ospo, cio\u00e8 quelle che vennero assegnate alla Jugoslavia in seguito alla Conferenza di Pace del 1947. Attualmente esso comprende le parrocchie di:\nDal 1991 fa parte della Slovenia.\nMonumenti e luoghi d'interesse.\nLa chiesa del luogo, consacrata nel 1492 alla Beata Vergine Assunta, fu eretta nel 1229 e ristrutturata nel 1491 in stile gotico. L'edificio, in pietra arenaria, presenta facciata dipinta e tetto in pietra, mentre, all'interno, l'abside \u00e8 poligonale e decorata da affreschi analoghi a quelli di Cristoglie (\"Hrastovlje\"). Nel 1902 la chiesa fu ampliata e ristrutturata e, nel 1944, il pittore e incisore sloveno Tone Kralj dipinse la pala dell'altare maggiore e del presbiterio, ai lati della statua antica di san Cirillo e Metodio. Sono tuttora conservati due altari barocchi. \nNel 1841 fu costruito l'attuale campanile, anch'esso in pietra arenaria e terminante con un'alta cuspide. Sul retro della chiesa si trova, invece, un cimitero e un monumento alla guerra di liberazione iugoslava.\nIn un vicolo di Villa Decani \u00e8 conservata una stele romana raffigurante due busti maschili, mentre poco al di fuori dell'abitato sono presenti mosaici e resti di abitazioni romane e alto-medievali, rinvenuti nel 1979.\nSociet\u00e0.\nEvoluzione demografica.\nNel 1906, sotto l'Impero Austro-ungarico, Villa Decani era comune autonomo e racchiudeva gli insediamenti di Acquaro (\"Potok\"), Antignano (\"Tinjan\"), Besovica (poi, in italiano, \"Besovizza\"), Bonini, Boscari (gi\u00e0 \"Bu\u0161karji\", ora \"Bo\u0161karji\"), Buzari (ora \"Bu\u017earji\"), Cepinje, Cerej (nota in seguito, in italiano, come Cerei), Cernical (poi denominata \"San Sergio\", in sloveno \"\u010crni Kal\"), Covedo (\"Kubed\"), Cristoglie (\"Hrastovlje\"), Dolani, Dvori, Feranzan, Ficoni (ora \"Fikoni\"), Fornej (ora \"\u017dnidarji\"), Gra\u010di\u0161\u010de, Gregori\u010di, Karnica (ora \"Krnica\"), Kavali\u010di, Kocjan\u010di\u010di, Kortine (ora \"Kortina\"), Lonche (\"Loka\"), Manzinovaz (\"Cepki\"), Podpecchio (\"Podpe\u010d\"), Prapoce (\"Prapre\u010d\", ora \"Prapro\u010de\"), Risano (\"Ri\u017ean\", ora \"Ri\u017eana\"), Rosariol di sopra (\"Ro\u017eari pri Cerkvi\"), Rosariol di sotto (\"Ro\u017eari\", ora \"Ro\u017ear\"), Santini di Rosariol (ora \"\u0160antini\"), S. Antonio (\"Sv. Anton\"), S. Domenica (\"Bri\u017eovec\"), \u0160kofari (ora \"\u0160kofarji\"), Stepani, Sustetti (\"Su\u0161teti\"), Toma\u017ei\u010di, Turki, Vertine (ora \"Vrtine\"), Villadol (\"Dol\", ora \"Dol pri Hrastovljah\"), Zanigrad e Zazid.\nIn quel periodo il comune contava 6.025 abitanti, di cui 888 risiedevano nella sede comunale, allora denominata \"Decani, Pasja Vas\" (in sloveno, letteralmente \"Villa Dei Cani\") e abitata prevalentemente da cittadini di madrelingua slovena, come la maggior parte dei comuni dell'entroterra carsico di Trieste e dell'Istria settentrionale. Inoltre, a quel tempo, Villa Decani si estendeva per 70,63\u00a0km2 e comprendeva quasi interamente la valle del Risano, occupando pi\u00f9 di un quinto dell'attuale territorio comunale di Capodistria.\nCorsi d'acqua.\nFiume Risano (\"Ri\u017eana\"); torrente Martesin (\"Marte\u017ein\")\nAlture principali.\nM.te delle Zare (\"Strzar\"),\u00a0m 242; M.te Decani (\"Dekanski hrib\"),\u00a0m 226; M.te Calvo (\"Goli Hrib\"),\u00a0m 217; \"Ka\u0161telir\",\u00a0m 214"}
{"id": "2481886", "revid": "439868", "url": "https://it.wikipedia.org/wiki?curid=2481886", "title": "Palazzo Barbarigo Nani Mocenigo", "text": "Palazzo Barbarigo Nani Mocenigo \u00e8 un palazzo di Venezia, situato nel sestiere di Dorsoduro, lungo la fondamenta Nani sul rio San Trovaso, presso il campo omonimo.\nStoria.\nIl palazzo risale al Quattrocento e fu residenza della famiglia Barbarigo.\nFece parte della dote che Elena Barbarigo, figlia del doge Agostino, port\u00f2 al marito Giorgio Nani. Da questi pass\u00f2 al figlio Bernardo, capostipite del ramo di famiglia detto \"di San Trovaso\".\nNella prima met\u00e0 dell'Ottocento i Nani \"di San Trovaso\" si estinsero e il complesso divenne dimora dei lontani parenti Nani Mocenigo che in precedenza abitavano in un palazzo sulla fondamenta di Cannaregio.\nParte dell'edificio appartiene tuttora a questa famiglia, mentre la restante \u00e8 stata acquistata dall'universit\u00e0 Ca' Foscari che ne ha fatto sede del \"Dipartimento di Italianistica\", con annessa biblioteca. Dal 2007 il polo umanistico della facolt\u00e0 di Lettere e Filosofia \u00e8 stato concentrato a palazzo Malcanton Marcor\u00e0 e il palazzo \u00e8 rimasto vuoto, venendo talvolta affittato a turisti \"di fascia alta\".\nArchitettura.\nIl palazzo \u00e8 un perfetto esempio di edificio in stile gotico veneziano tre-quattrocentesco, secondo un'impostazione che ha il suo apice in Ca' Bernardo.\nLa facciata, su tre livelli con mezzanino, al piano terra si apre attraverso due portali gotici, uno centrale e uno, pi\u00f9 piccolo, a sinistra. I due piani nobili hanno, centrate tra due coppie di monofore ogivali, due quadrifore sovrapposte balaustrate.\nSulla parte destra del tetto \u00e8 presente una terrazza, con vista su San Trovaso e l'area del Canale della Giudecca."}
{"id": "2481889", "revid": "110157", "url": "https://it.wikipedia.org/wiki?curid=2481889", "title": "\u00d3zdfalu", "text": "\u00d3zdfalu \u00e8 un comune dell'Ungheria di 188 abitanti (dati 2008) situato nella provincia di Baranya, regione Transdanubio Meridionale"}
{"id": "2481890", "revid": "110157", "url": "https://it.wikipedia.org/wiki?curid=2481890", "title": "Oroszl\u00f3", "text": "Oroszl\u00f3 \u00e8 un comune dell'Ungheria di 328 abitanti (dati 2008) situato nella provincia di Baranya, regione Transdanubio Meridionale"}
{"id": "2481900", "revid": "124123", "url": "https://it.wikipedia.org/wiki?curid=2481900", "title": "G\u00fcnther Jakobs", "text": " \u00c8 conosciuto soprattutto per la sua teoria sul \"Diritto penale del nemico\".\nBiografia.\nDopo gli studi in giurisprudenza a Colonia, Bonn e Kiel, Jakobs G\u00fcnther nel 1967 presso l'Universit\u00e0 di Bonn consegu\u00ec il dottorato in diritto penale discutendo la tesi sulla teoria del concorso. Nel 1971 divenne preside presso l'Universit\u00e0 di Kiel. Nel 1976 divenne docente presso l'Universit\u00e0 di Ratisbona, universit\u00e0 giuridica che nei decenni successivi divenne rinomata non solo per gli studi di Jakobs, ma anche per gli studi sviluppati dai suoi colleghi come Peter Landau, Dieter Schwab e Udo Steiner.\nNel 1986 torna presso l'Universit\u00e0 di Bonn, dove per anni ha ricoperto il ruolo di direttore del seminario di \"Filosofia del diritto\" e co-direttore dell'Istituto di diritto penale, fino al suo pensionamento nel 2002.\nG\u00fcnther Jakobs \u00e8 membro dell'Accademia bavarese di Scienza, Accademia del Nord Reno-Vestfalia; ed \u00e8 coeditore di una rivista giuridica di diritto penale.\nOpera.\nI principali argomenti a fondamento dello studio giuridico di Jakobs sono quelli inerenti alle fondamenta del diritto penale, in particolare egli ha concentrato la propria attenzione sullo studio degli istituti della \"coercizione\" e della \"contraffazione\".\nAll'interno del suo libro di testo dedicato allo studio della parte generale del codice penale tedesco, all'interno delle sue monografie ed all'interno di numerosi suoi saggi, Jakobs ha dato origine ad una nuova teoria del diritto penale che pu\u00f2 essere definita come \"Funzionalismo\".\nTale teoria parte dal presupposto che la \"colpevolezza penale\" non \u00e8 giustificabile ontologicamente e non pu\u00f2 provenire da un contratto sociale fittizio, ma \u00e8 una questione sociale, dove la legge ha l'obiettivo di porre modelli di orientamento obbligatori."}
{"id": "2481904", "revid": "149727", "url": "https://it.wikipedia.org/wiki?curid=2481904", "title": "Leuenberg", "text": ""}
{"id": "2481912", "revid": "149727", "url": "https://it.wikipedia.org/wiki?curid=2481912", "title": "W\u00f6lsickendorf-Wollenberg", "text": ""}
{"id": "2481915", "revid": "149727", "url": "https://it.wikipedia.org/wiki?curid=2481915", "title": "Wollenberg", "text": ""}
{"id": "2481918", "revid": "149727", "url": "https://it.wikipedia.org/wiki?curid=2481918", "title": "W\u00f6lsickendorf", "text": ""}
{"id": "2481922", "revid": "2184720", "url": "https://it.wikipedia.org/wiki?curid=2481922", "title": "Dissalatore a energia solare", "text": "Il dissalatore a energia solare o dissalatore solare o, impropriamente, distillatore solare (in inglese \"solar still\") \u00e8 un sistema molto semplice per dissalare l'acqua con l'energia del Sole, specialmente quando non sono disponibili altri sistemi per la dissalazione.\nDifferenza tra distillazione e dissalazione.\nSebbene venga comunemente chiamato \"distillatore\", l'operazione unitaria che si svolge in un distillatore ad energia solare \u00e8 una dissalazione. Questa impropriet\u00e0 di linguaggio deriva dall'uso comune di chiamare con il nome di \"distillazione dell'acqua\" quella che invece \u00e8 una \"dissalazione dell'acqua\". La distillazione vera e propria \u00e8 infatti un processo di separazione basato sulla differenza di volatilit\u00e0 tra le sostanze da separare, mentre la dissalazione avviene tramite un meccanismo di tipo diverso: infatti nella tecnica della dissalazione viene innalzata la temperatura in modo da fare evaporare l'acqua, mentre il sale rimane nella soluzione liquida, per cui raccogliendo l'acqua evaporata si otterr\u00e0 acqua con una concentrazione minore di sali disciolti.\nTipologie costruttive.\nAlcuni dissalatori solari hanno la forma di un cono o di una scatola. Per i distillatori solari a forma di cono, l'acqua da dissalare \u00e8 inserita nel contenitore, dove evapora grazie al sole attraverso una superficie di plastica trasparente. Il vapore acqueo si condensa nel punto pi\u00f9 alto e l'acqua gocciola verso il punto pi\u00f9 basso dove viene raccolta e prelevata.\nUtilizzi.\nI distillatori solari vengono utilizzati dove non ci sono acquedotti o dove comunque l'acqua potabile non \u00e8 facilmente reperibile ad esempio in regioni remote.\nIn Florida e in altre zone soggette ad uragani, dove in questi casi la corrente pu\u00f2 mancare per alcuni giorni, la dissalazione solare pu\u00f2 costituire una fonte alternativa di acqua potabile.\nI distillatori solari sono utilizzati anche nei Paesi in via di sviluppo. Producono una quantit\u00e0 relativamente piccola di acqua e ancora pi\u00f9 piccola dove l'acqua \u00e8 marina o salmastra. Se la quantit\u00e0 di acqua non \u00e8 adeguata, una soluzione \u00e8 quella di aggiungere l'acqua dissalata all'acqua salata o salmastra purificata con altri metodi, per avere una quantit\u00e0 maggiore, abbassare la salinit\u00e0 e migliorare il gusto.\nLa costruzione di un distillatore ad energia solare \u00e8 una tecnica di sopravvivenza che pu\u00f2 essere utile per avere acqua potabile in caso di emergenza in regioni selvagge povere di acqua. Tuttavia questi strumenti producono raramente una quantit\u00e0 di acqua sufficiente per la sopravvivenza, e il sudore derivato dalla sua costruzione pu\u00f2 facilmente superare la quantit\u00e0 prodotta giornalmente. Una condizione abbastanza importante \u00e8 quella di non usare il distillatore per ottenere acqua in una situazione di estrema aridit\u00e0, ma di utilizzare la distillazione per ottenere acqua pura, o lievemente salmastra in presenza di acqua inquinata o salmastra.\nI distillatori ad energia solare possono estrarre l'acqua dall'umidit\u00e0 del terreno e per aumentare la quantit\u00e0 di umidit\u00e0 disponibile si pu\u00f2 aggiungere altra acqua all'interno o all'esterno.\nDove non ci sono sorgenti di acqua possono essere utilizzati anche l'urina e della vegetazione lacerata.\nUn metodo pi\u00f9 semplice per realizzare un distillatore ad energia solare \u00e8 avvolgere una borsa di plastica attorno ad un ramo, che abbia molte foglie, di un albero. La traspirazione dalle foglie dell'albero fornisce la fonte di acqua. Non si deve utilizzare alcun contenitore perch\u00e9 l'acqua gocciola direttamente nella borsa."}
{"id": "2481929", "revid": "339392", "url": "https://it.wikipedia.org/wiki?curid=2481929", "title": "Evhen Lev\u010denko", "text": ""}
{"id": "2481934", "revid": "2166030", "url": "https://it.wikipedia.org/wiki?curid=2481934", "title": "Pargali Ibrahim Pasci\u00e0", "text": "Nel 1523 sostitu\u00ec Piri Mehmed Pasci\u00e0, nominato nel 1518 dal padre di Solimano, il sultano Selim I, e mantenne il suo incarico per tredici anni. Serraschiere di Solimano durante l'Assedio di Vienna, raggiunse un livello di importanza e influenza sul sultano raggiunta da pochi Gran Visir prima di lui ma ci\u00f2 nonostante, nel 1536, venne condannato a morte dal sultano e le sue propriet\u00e0 vennero confiscate.\nBiografia.\nIbrahim nacque nella citt\u00e0 di Parga (attuale Grecia), a quei tempi terra della Repubblica di Venezia. Venne catturato durante il conflitto veneto-ottomano (1499-1502), quando i turchi attaccarono Paxo (cfr. Spandugnino, secondo Sanudo l'unico attacco a tale localit\u00e0 avvenne il 20 marzo 1501). Venne venduto come schiavo, all'et\u00e0 di sei anni, per essere impiegato a lavorare nel futuro palazzo del sultano ottomano in costruzione a Manisa nell'ovest dell'Anatolia. L\u00ec fece amicizia con Solimano (figlio del sultano), che aveva la sua stessa et\u00e0, e pian piano scal\u00f2 i gradi della scala gerarchica nel palazzo, divenendo falconiere del sultano. Le sue promozioni furono cos\u00ec veloci che ad un certo punto chiese al sultano di non promuoverlo troppo spesso per evitare gelosie negli altri dipendenti. Impressionato dalla sua modestia, Solimano gli giur\u00f2 che non sarebbe mai stato messo a morte durante il suo regno. Dopo essere stato nominato \"Gran Visir\", continu\u00f2 a ricevere molti regali dal sultano, ed il suo potere nell'Impero ottomano fu assoluto. Fra i molti titoli, era anche ufficiosamente noto come \"il pi\u00f9 bell'uomo dell'impero.\"\nAnche se spos\u00f2 la sorella di Solimano e divenne come tale parente della dinastia ottomana (\"Damat\"), questo titolo non venne usato frequentemente nelle cronache del tempo, probabilmente per non confonderlo con altri Gran Visir omonimi (Damat \u0130brahim Pasci\u00e0 (un bosniaco) e Nev\u015fehirli Damat \u0130brahim Pasci\u00e0 (un turco). Egli \u00e8 normalmente citato come \"Pargali Ibrahim Pasci\u00e0\" o \"Frenk (=l'europeo) Ibrahim Pasci\u00e0\" a causa dei suoi gusti e dei suoi modi di fare. Un altro nome datogli dai suoi contemporanei era \"Makbul Maktul (\"amato e ucciso\") Ibrahim Pasci\u00e0\".\nIl suo magnifico palazzo esiste ancora oggi ad Istanbul ed ospita il Museo di arte turca e islamica. Gli sono state attribuite origini slave, italiane (pi\u00f9 precisamente genovesi) o anche albanesi o ebraiche, in considerazione del fatto che conoscesse molte lingue, ma non legate ad alcun elemento concreto. Vengono citati molti indizi che si riferiscono al periodo del suo potere, come il fatto che scelse di costruire il suo palazzo in vista di Atmeydan\u0131 (oggi piazza Sultanahmet) ad Istanbul (il famoso ippodromo di Costantinopoli degl'imperatori bizantini di fronte ad Hagia Sophia. Costru\u00ec il suo palazzo secondo un disegno che \u00e8 chiaramente difensivo (aveva concorrenti terribili), ed il suo palazzo \u00e8 l'unica residenza costruita da qualcuno al di fuori della dinastia ottomana a meritare di essere definita palazzo, oggi ospita il Museo di arte turca e islamica.\nSul fronte diplomatico nei suoi rapporti con la cristianit\u00e0 occidentale, Ibrahim riusc\u00ec a realizzare un successo completo. Dipingendosi come \"il vero potere dietro all'impero ottomano\", Ibrahim us\u00f2 una variet\u00e0 di tattiche per negoziare favorevolmente con i capi delle nazioni cattoliche. I diplomatici della Repubblica di Venezia lo chiamarono \"Ibrahim il Magnifico\", donandogli lo stesso soprannome dato al suo sultano. Nel 1533, convinse Carlo V d'Asburgo a trasformare l'Ungheria in uno stato vassallo dell'Impero ottomano. Nel 1535, realizz\u00f2 un trattato monumentale con Francesco I di Francia che concedeva accordi commerciali favorevoli all'interno dell'impero ottomano in cambio di un'alleanza contro gli Asburgo. Questo accordo pose le basi per l'alleanza franco-ottomana che consent\u00ec l'unione delle flotte francese e ottomana a Nizza nel 1543, dove si radun\u00f2 l'intera flotta ottomana per delle manovre congiunte con quella francese.\nUn comandante di grado elevato dell'esercito ottomano, disse che Ibrahim decadde dalle grazie del sultano per un'imprudenza da lui commessa durante una campagna contro l'Impero persiano Safavida, quando egli si attribu\u00ec un titolo che comprendeva la parola \"sultano\". Questo incidente dide vita ad una serie di eventi che terminarono nella sua esecuzione capitale nel 1536, tredici anni dopo essere stato nominato Gran Visir. Si \u00e8 anche detto, secondo alcune fonti, che Ibrahim Pasci\u00e0 sia stato vittima di H\u00fcrrem Sultan (Roxelana, moglie legale ufficiale di Solimano) che mal tollerava l'influenza crescente di Ibrahim sul sovrano, ed in particolare il suo appoggio per la successione al trono di \u015eehzade Mustafa, figlio di Solimano. Mustaf\u00e0 venne poi strangolato a morte da suo padre il 6 ottobre 1553, a seguito di una serie di complotti messi in atto da Roxelana per favorire l'ascesa al trono di suo figlio Selim II.\nPoich\u00e9 Solimano aveva giurato di non mettere a morte Ibrahim durante il suo regno, egli invoc\u00f2 una \"fatw\u0101\" che gli permise di giurare di nuovo, costruendo poi una moschea ad Istanbul. Egli annunci\u00f2 la \"fatwa\" una settimana prima dell'esecuzione di Ibrahim e cen\u00f2 con lui sette volte prima dell'esecuzione, cos\u00ec da dare al suo amico d'infanzia l'opportunit\u00e0 di abbandonare il paese o di chiedere la grazia al sultano. Fu scoperto pi\u00f9 tardi, nelle lettere di Ibrahim, che egli era perfettamente consapevole della situazione ma ciononostante decise di rimanere.\nSolimano si pent\u00ec dell'esecuzione di Ibrahim ed il suo carattere cambi\u00f2 in modo completo, al punto che divenne completamente avulso dalle attivit\u00e0 di governo. I suoi rammarichi sono riflessi nei suoi poemi nei quali, anche dopo venti anni, tratta continuamente i temi dell'amicizia, dell'amore e della fiducia tra amici, spesso alludendo ai tratti del volto ed al carattere di Ibrahim.\nFonti veneziane recentemente scoperte affermano che non spos\u00f2 una sorella del sultano bens\u00ec una ragazza dell'alta societ\u00e0 ottomana, legata all'ambiente di corte. Incrociando le fonti veneziane e quelle ottomane si pu\u00f2 affermare che l'incontro con Solimano non avvenne a Manisa, bens\u00ec a una giornata di cammino da Istanbul verso Edirne, quindi nell'attuale localit\u00e0 di B\u00fcy\u00fck\u00e7ekmece, primo luogo di sosta lungo quella via."}
{"id": "2481935", "revid": "729019", "url": "https://it.wikipedia.org/wiki?curid=2481935", "title": "De Havilland DH.72", "text": "Il de Havilland DH.72 fu un grande bombardiere biplano trimotore realizzato negli anni trenta dalla de Havilland come rimpiazzo per i Vickers Virginia; non raggiunse mai la produzione in serie.\nStoria.\nPer rimpiazzare i Vickers Virginia l'Air Ministry emise la direttiva B.22/27 con le specifiche per un bombardiere notturno e la de Havilland ottenne la commissione per un solo velivolo prototipo. Il DH.72 fu una versione ridotta del DH.66 Hercules, un biplano trimotore di linea, ma nonostante si partisse da un progetto ben testato e funzionante, la costruzione del prototipo richiese quasi tre anni di lavoro, in parte perch\u00e9 la commissione prevedeva ali in duralluminio e la de Havilland non possedeva nessuna esperienza su ali in metallo, e in parte perch\u00e9 il ministero voleva che l'artigliere fosse seduto nel muso del velivolo e questo comportava che il motore centrale dell'Hercules doveva essere spostato nell'ala superiore. Il mezzo fu completato dalla Gloster Aircraft Company, la quale possedeva un accordo con la de Havilland per la produzione di aerei militari. Il prototipo fu equipaggiato con tre propulsori Bristol Jupiter XFS radiali da 595\u00a0hp (444\u00a0kW) ciascuno.\nLa disposizione alare era identica al DH.66, ma l'apertura alare era pi\u00f9 grande del 19,5% e le ali avevano tra campate invece di due; entrambe le ali erano fornite di alettoni. Per garantire massima libert\u00e0 all'elica del motore centrale, l'ala superiore fu posta in una posizione pi\u00f9 elevata rispetto alla fusoliera mentre l'ala inferiore fu montata lievemente pi\u00f9 alta. I motori esterni furono montati sulla parte alta dell'ala inferiore e al di sotto di essi furono montate delle coppie di ruote facenti parte del grande carrello d'atterraggio e assicurate anche alla fusoliera; questa conformazione lasciava ampio spazio per montare le bombe. Diversamente dell'Hercules, il DH.72 ebbe una coda a monoplano ma conserv\u00f2 i timoni gemelli che erano bilanciati come gli alettoni; questi ultimi, inoltre, erano divisi in due e il mitragliere di coda sedeva tra essi. La fusoliera era piatta ai lati, con una porta appena dietro le ali e una cabina interna con un paio di finestre poste dietro le eliche. Il pilota sedeva in un abitacolo aperto, mentre il cannoniere era sotto di esso e alloggiato nel muso.\nIl DH.72 vol\u00f2 la prima volta il 27 giugno del 1931 e raggiunse la Royal Aircraft Establishment a met\u00e0 novembre prima di essere affidato al RAF Martlesham Heath per una serie completa di test e dove dovette confrontarsi con altri aerei antagonisti, tra cui il Boulton Paul P.32. Non giunsero mai ordini alla de Havilland e il mezzo non fu pi\u00f9 sviluppato."}
{"id": "2481940", "revid": "1573940", "url": "https://it.wikipedia.org/wiki?curid=2481940", "title": "Wakfu", "text": "Wakfu \u00e8 un MMORPG tattico a turni, sviluppato da Ankama Games e scritto in Java. L'ambientazione \u00e8 un mondo fantasy, 1000 anni dopo \"Dofus\".\nTrama.\nSi racconta che Ogrest fu il risultato di un esperimento condotto dall'Alchimista Otomai durante l'et\u00e0 dei Dofus. Creatura costituita di Wakfu puro, il mostro si innamor\u00f2 di una bambola Sadida di nome Dathura. Per sedurla arriv\u00f2 a riunire i 6 Dofus primordiali, uova di Drago imbevute di poteri. Ma le cose non andarono come previsto...Temendo che Ogrest diventasse una minaccia, gli dei stessi ingaggiarono un combattimento contro di lui. Purtroppo il mostro era troppo potente, anche per gli dei! Al termine di una battaglia apocalittica, in cui Dathura cadde negli abissi del tempo, i Dodici si dichiararono sconfitti.Ogrest, sopraffatto dai combattimenti e dalla disperazione, si ritir\u00f2 sulla pi\u00f9 alta cima del mondo. Cominci\u00f2 a piangere e le sue lacrime furono cos\u00ec abbondanti che non tardarono a inondare il Mondo dei Dodici. Il diluvio era iniziato...\nChi dice cataclisma, dice disordine e panico! E quando le terre furono sommerse, i diversi regni del Mondo dei Dodici non tardarono a crollare. Ad Amakna, ad esempio, la fine della monarchia fu la conseguenza della morte di re Allister che, troppo grasso, non riusc\u00ec a nuotare. Quando la collera degli elementi si calm\u00f2 un po', i sopravvissuti dovettero organizzarsi per ricostruire la \"civilt\u00e0\". Senza politica, il mondo sarebbe potuto diventare selvaggio, una specie di immenso accampamento di Bwork.Alcuni non esitarono quindi a tentare di prendere il potere con la forza.Ma alla fine vide la luce un sistema politico inedito: ovunque nel mondo, sulle isole e gli arcipelaghi, si crearono nuove nazioni. E ogni cittadino che aveva dimostrato il proprio merito poteva ora sperare di diventare Governatore.L'era della democrazia aveva inizio!\nLa prima vittima del Caos di Ogrest fu lo stesso Mondo dei Dodici! Immagina campi devastati, foreste strappate, Croccabul scombussolati... e poi un clima completamente pazzo e stagioni che sfidavano ogni ragione!Indeboliti dalla perdita di alcuni dei loro poteri, i Protettori dei mesi e gli Dei decisero di lasciare che fossero gli avventurieri a rimettere le cose a posto. Con il passare delle epoche, scelsero qualche personaggio emblematico (capi-gilda, feroci guerrieri, famosi contadini) e li riunirono in clan. Essi erano ora i soli a poter ristabilire l'ordine naturale delle cose. Da quel momento, quei Membri di Clan guidano gli avventurieri e li aiutano a proteggere il fragile equilibrio degli ecosistemi.\nSeminando il Caos, Ogrest non spezz\u00f2 solo le terre: divise anche le comunit\u00e0! La successione dei cataclismi non tard\u00f2 a mandare in frantumi la fede di coloro che ebbero la fortuna di sopravvivere a essi. E, visto che gli dei non davano pi\u00f9 segni di vita, ognuno diede la sua spiegazione per cercare di capire cos'era accaduto. In cosa si poteva credere, ormai?Poco a poco, le opinioni si forgiarono e gli avventurieri si divisero in cinque Fazioni:\nModalit\u00e0 di gioco.\nCaratteristiche.\nIn WAKFU, i personaggi sono dotati di numerose caratteristiche, che \u00e8 possibile far evolvere con l'aumento di livello, o indossando equipaggiamenti.\nCaratteristiche principali: sono le caratteristiche che \u00e8 possibile aumentare tramite Punti Abilit\u00e0 assegnati al personaggio ad ogni nuovo livello. \nCaratteristiche secondarie: questi parametri possono essere esclusivamente aumentati grazie a bonus temporanei ed equipaggiamenti:\nClassi.\nSono le stesse che in Dofus, ma molte di loro sono state rinnovate. Le modifiche vanno dalla semplice aggiunta di dettagli ad una totale revisione del progetto.\nProfessioni.\ncome in Dofus, Wakfu ha le sue professioni, con la differenza che ogni personaggio ha la possibilit\u00e0 di specializzarsi in quanti mestieri voglia.\nMestieri di Raccolta: principalmente orientati verso l'accumulo di risorse e materie prime. \nMestieri di Artigianato: rielaborano le risorse per fornire utili oggetti di ogni tipo.\nBestiario.\nLe classi pi\u00f9 famose di Dofus sono state riprese anche in Wakfu, ma troviamo anche molte nuove creature apparse a causa del Chaos di Ogrest. L'innovazione principale inserita in gioco \u00e8 la possibilit\u00e0, nonch\u00e9 la necessit\u00e0, di raccogliere sulla maggior parte di queste bestie una Semenza, che permette di far nascere nuovi elementi di quella specie e di evitare quindi la sua estinzione.\nSerie animata.\nEssendo Wakfu un progetto transmedia, \u00e8 stata trasmessa anche una serie animata omonima."}
{"id": "2481944", "revid": "25578420", "url": "https://it.wikipedia.org/wiki?curid=2481944", "title": "Castel del Lago", "text": ""}
{"id": "2481952", "revid": "76963", "url": "https://it.wikipedia.org/wiki?curid=2481952", "title": "Ai Maeda", "text": "\u00c8 la sorella maggiore di Aki Maeda, anch'essa attrice.\nRuoli cinematografici.\nNel 2000 gira \"Battle Royale\", nei panni dell'invisibile figlia di Kitano, interpretato da Takeshi Kitano, lo spietato professore della classe III B della scuola media Shiroiwa. Di lei sentiamo solo la voce al telefono, in cui possiamo intuire il rapporto teso che ha con il padre per la sua mancanza di responsabilit\u00e0 nei confronti della madre e dei suoi. Sua sorella Aki \u00e8 qui protagonista femminile nel ruolo della dolce Noriko Nakagawa.\nNel 2003 \u00e8 protagonista di \"\", sequel del primo e pi\u00f9 famoso BR, sempre nei panni della figlia di Kitano, Shiori, scioccata dalla sua morte ma che alla fine combatter\u00e0, questa volta sotto la tutela del malvagio e senza scrupoli Takeuchi, interpretato da Riki Takeuchi. Il film la fa diventare famosa al di fuori del suo paese ma Ai \u00e8 anche una modella di successo e in Giappone presto diventa una vera e propria star.\nNel 2003 \u00e8 la doppiatrice dell'anime \"Le origini di O'Ren\", presente nel terzo capitolo di Kill Bill vol.1 di Quentin Tarantino. Ai interpreta la giovanissima O'Ren all'et\u00e0 di 9, 13 e 20 anni.\nVita privata.\nMaeda \u00e8 alta 151\u00a0cm. \u00c8 del gruppo sanguigno B ed \u00e8 mancina. Ai suona il piano, studia le arti marziali e la lingua inglese (Ai ha studiato per un anno in Canada nel 2000).\n\u00c8 membro dell'Aoyama Gakuin University (Facolt\u00e0 di economia, politica interna e comunicazione)."}
{"id": "2481957", "revid": "339392", "url": "https://it.wikipedia.org/wiki?curid=2481957", "title": "Artem Kravets", "text": ""}
{"id": "2481960", "revid": "287204", "url": "https://it.wikipedia.org/wiki?curid=2481960", "title": "Odbojka\u0161ki klub Budvanska rivijera Budva", "text": "L'Odbojka\u0161ki klub Budvanska rivijera Budva fu una societ\u00e0 pallavolistica maschile montenegrina con sede a Budua."}
{"id": "2481962", "revid": "339392", "url": "https://it.wikipedia.org/wiki?curid=2481962", "title": "Solar still", "text": ""}
{"id": "2481963", "revid": "125379822", "url": "https://it.wikipedia.org/wiki?curid=2481963", "title": "Ceviche", "text": "Il ceviche, cebiche, seviche o sebiche \u00e8 una ricetta a base di pesce o/e frutti di mare crudi e marinati nel limone, unita ad alcune spezie come il peperoncino e il coriandolo, tipiche della gastronomia di alcuni paesi dell'America Latina che si affacciano sull'oceano Pacifico quali: Colombia, Cile, Per\u00f9, Ecuador, Panama, Messico, El Salvador, Nicaragua, Costa Rica e Guatemala.\nOrigine ed etimologia.\nPer l'etimo della parola \"ceviche\", sono state fatte diverse ipotesi. L'Accademia Reale Spagnola propone nel suo dizionario, che la parola \"cebiche\" possa aver avuto origine dall'arabo \ufeb3\u0643\u0628\u0627\u062c (\"sikb\u0101\u01e7\") e attraverso contaminazioni successive, sia giunto a noi come, \"assukkab\u0101\u01e7\": \"metodo per conservare il cibo mediante alimenti acidi\", come l'aceto, da cui deriva anche l'escabeche preparato in Spagna.\nSecondo lo storico peruviano Javier Pulgar Vidal, il nome \"seviche\" deriva dalla parola quechua \"siwichi\", che significa \"pesce fresco\" o \"pesce tenero\". Un'altra ipotesi propone che le parole \"siwichi\" e \"sikba\u01e7\" siano state mescolate dagli spagnoli durante la conquista dell'Impero Inca.\nUno studio dello storico Juan Jos\u00e9 Vega, suggerisce come origine della parola \"ceviche\" il termine arabo \"Sibesh\" (\ufeb3\u0628\u0634). Si racconta come le donne morisco, catturate durante le guerre dalle milizie Cattoliche in Granada, mescolassero con il pesce crudo il succo d'arancia e succo di limone.\nVi sono altre fonti che affermano che \"cebiche\" derivi dalla parola \"cibo\". Cos\u00ec veniva chiamata l'esca utilizzata dai pescatori di origine africana lungo le coste peruviane. Nel momento in cui il padrone dell'imbarcazione ordinava il pranzo, divideva il pesce crudo avanzato come esca con i pescatori; siccome era scadente se non puzzolente, i pescatori solevano unirgli del limone, dell'aglio e della cipolla allo scopo di renderlo pi\u00f9 gradevole. Cos\u00ec al posto di \"cibo\", la parola si \u00e8 modificata in \"cebiche\".\nSull'origine della ricetta, esistono diverse interpretazioni. La sua preparazione avrebbe origini sul mare, mentre alcune teorie la situano presso la gastronomia dei popoli indigeni, situati lungo la costa dell'oceano Pacifico del Sudamerica e lungo le coste peruviane: precisamente nei pressi di Trujillo, Chiclayo, Piura e Lima. , il ceviche \u00e8 originario in primo luogo, presso la cultura mochica, lungo il litorale del loro attuale territorio.\nIl Ceviche nelle nazioni sudamericane.\nIn Per\u00fa.\nIn Per\u00f9, il ceviche \u00e8 un piatto tradizionale diffusissimo su tutto il territorio nazionale, ed altamente apprezzato, al punto che viene considerato formalmente come patrimonio culturale della nazione peruviana. La sua origine risale all'epoca pre-colombiana. Il piatto viene servito in un particolare ristorante conosciuto come \"cevicher\u00eda\".\nStoria.\nNell'antico Per\u00f9, durante l'epoca mochica, circa duemila anni fa, si preparava un piatto a base di pesce crudo, che si cucinava con il succo fermentato di \"tumbo\", \"Passiflora tripartita\" della variet\u00e0 \"mollissima\", un frutto tipicamente locale. Durante l'impero Inca il pesce veniva macerato con la birra. Alcune cronache riportano che al largo della costa peruviana si consumava il pesce con il sale e il peperoncino giallo, o con il chili.\nSuccessivamente, a causa della conquista spagnola vennero aggiunti due ingredienti comuni della cucina mediterranea: il limone e la cipolla. La diffusione della coltivazione del limone in terra peruviana ha consentito di ridurre il tempo di preparazione di tale ancestrale piatto, favorendone cos\u00ec la sua diffusione.\nLo studioso Jaime Ariansen nel 1820 menziona questa ricetta in una canzone popolare dal titolo \"La Chica\" : i soldati indipendentisti, infatti, intonavano: \"Venga la guatia Un liguero en Europa...: The \"Guatia\"..., dopo il sebice, che ancora ci invita a bere e a eccitarci ...\". Questa canzone fu scritta da Jos\u00e9 Bernardo Alcedo e Jos\u00e9 de la Torre Ugarte, autori dell'inno nazionale del Per\u00f9.\nManuel Atanasio Fuentes scrive in una cronaca del 1866 che: \"I cibi prevalentemente nazionali sono tanto piccanti, quanto aggradano al piacere del popolo ... per\u00f2 quello pi\u00f9 piccante, quello in grado di strappare una lacrima, dopo la gelosia, \u00e8 il cebiche\". Lo stesso autore ha segnalato in una cronaca del 1860 che la preparazione del seviche si realizzava a quel tempo, con cubetti di pesce, peperoncino, sale e succo di arancia. Altra testimonianza dell'epoca \u00e8 riportata da Juan de Arona, che nel 1867 che ci ha deliziati con questi versi: \"Vorrei che la mia musa canti / o per lo meno decanti / un giusto tormento / le delizie del piccante / e del peruano sevice\".\nRicetta base.\nGli ingredienti fondamentali di qualsiasi ceviche del Per\u00f9 sono: pesce, succo di limetta (un particolare tipo di limone, piccolo, verde, e molto acido della specie \"Citrus \u00d7 auruntifolia\", anche chiamata in altri paesi \"lima agraria\"), peperoncino e sale. A tali ingredienti si possono aggiungere cipolla rossa della variet\u00e0 juliana, coriandolo e sedano. Preferibilmente il pesce deve essere pescato con le reti o con gli ami, per evitare di lacerarne eccessivamente le carni.\nPer prepararlo, si mescola il pesce con questi ingredienti, lasciandolo marinare fino al gusto desiderato. In alcuni luoghi come Lima nel Per\u00f9 si suole prepararlo e servirlo all'istante in modo che il pesce non si amalgami con il limone, in questo modo i gusti rimangono distinti.\nNelle regioni del sud, a partire dal dipartimento di Arequipa, non \u00e8 strano che lo si trovi unito al sedano tritato e leche de tigre (latte di tigre), una bevanda con la quale si mescolano assieme tutti gli ingredienti del ceviche, che mantiene un leggero sapore piccante e acido e ricostituente. La cultura gastronomica locale lo raccomanda come colazione per i nottambuli e come afrodisiaco.\nEsiste una variet\u00e0 chiamata leche de pantera (latte di pantera), a causa del colore scuro che si produce dal ceviche di \"Anadara tuberculosa\" (conchiglia nera) e una sua variante chiamata \"conchiglia bianca\" (in questo caso il liquido prodotto \u00e8 bianco). Questi particolari ceviche si possono trovare presso la costa, nel dipartimento di Piura, e nel dipartimento di Tumbes, fino alla costa del Pacifico centroamericano.\nIl ceviche peruviano tradizionalmente si serve in un piatto piano, sia come antipasto, che come pranzo. Nello stesso modo nell'alta cucina lo si pu\u00f2 trovare servito in larghe coppe e, pi\u00f9 recentemente, venduto nelle strade come snack nello stile fast food.\nSpecialit\u00e0.\nEsistono differenti tipi di ceviche, piatti simili derivati da quello che ha ottenuto grande popolarit\u00e0. Importante \u00e8 segnalare che non tutti i ceviche sono a base di pesce, per esempio si usano anche le carni rosse, i frutti di mare, i crostacei e i vegetali.\nBevande.\nLe bevande tipiche usate per accompagnare il ceviche sono: la chicha de jora, la birra scura o un'inca kola. \u00c8 diffuso tra la popolazione accompagnarlo con una birra freddissima.\nAccompagnamento.\nLe guarnizioni variano da regione a regione. In Lima, Chimbote e Trujillo lo si accompagna comunemente con choclo, il mais tostato, e la patata dolce, lo yuyo o \"Chondracanthus chamissoi\", e foglie di lattuga. Ma al nord, in Tumbes, Piura e Chiclayo si vuole accompagnarlo con dolico egiziano purpureo (o lablab) e anche con il chifle, una banana tagliata a fette sottili. A volte si vuole includere la manioca bollente, ma questo \u00e8 pi\u00f9 comune nelle zone amazzoniche. In Sullana lo si accompagna con gallette all'acqua.\nImpatto socio culturale.\nIl piatto con questo nome in Per\u00f9 fu dichiarato Patrimonio Culturale della Nazione, in base ad un supremo decreto dell'Istituto Nazionale della Cultura, pubblicato nella gazzetta ufficiale \"El Peruano\" nell'anno 2004, considerandolo storicamente uno dei piatti principali di questo paese.\nA seguito della risoluzione ministeriale 708/2008 del Ministero della Produzione della Repubblica del Per\u00f9, pubblicata il 18 settembre 2008 nella gazzetta ufficiale El Peruano, si dichiara il 28 giugno del corrente anno il Giorno del Ceviche a riferimento nazionale\nNel dicembre dell'anno 2008, nel porto di Callao si \u00e8 preparato il ceviche pi\u00f9 grande del mondo, impiegando sette tonnellate di pesce, tre tonnellate di limone, due tonnellate di cipolla, 200\u00a0kg di sale e un'uguale quantit\u00e0 di limone e peperoncino.\nDa un sondaggio effettuato presso l'opinione pubblica peruviana si \u00e8 riconosciuto che il ceviche \u00e8 il piatto pi\u00f9 rappresentativo della sua gastronomia, molto pi\u00f9 di altri piatti.\nIn Messico.\nIn Messico i piatti con il nome di ceviche sono simili alla ricetta base peruviana. In generale si utilizza pesce di carne bianca, marinandolo nel succo di limone. Si serve freddo o a temperatura ambiente; alcune variet\u00e0 sono per esempio il ceviche di Acapulco, il ceviche di Jalisco con pesce sminuzzato o carne frullata, e il ceviche di Sinaloe con pezzi di pesce di 2\u20135\u00a0mm. Recentemente i messicani utilizzano anche il limone e il peperoncino, il capsicum verde variet\u00e0 serrano. Alcune ricette includono anche: pomodoro, cipolla, coriandolo o prezzemolo e a volte anche pepe e avocado tagliato a fette.\nIn questo paese \u00e8 comune incontrare ceviche di polpo, di gamberi di mare e di fiume. Si consumano nella zona costiera degli stati del Pacifico: Sonora, Sinaloa, Baja California, Nayarit e Jalisco. In Messico il ceviche si gusta generalmente con mais tostato, con gallette salate o con dei cocktail, accompagnato con totopos. A questi ingredienti si pu\u00f2 aggiungere ketchup o salsa di soia o della salsa piccante. Il ceviche in Messico si serve come piatto principale a base di frutti di mare, come aperitivo o come snack di accompagnamento.\nIn Ecuador.\nTipi.\nCeviche di gamberi ecuadoriano.\nIn Ecuador questa ricetta si serve in una fondina o in una tazza. Il ceviche pi\u00f9 comune \u00e8 il ceviche o cebiche di gamberi. Si prepara con gamberi lessi, succo di limone, di arancia, mostarda, salsa di pomodoro, coriandolo, pepe, cipolla, paita piccante, addizionando o prescindendo dal succo di arancia o dalla salsa di pomodoro. Si accompagna con mais tostato, chifles o pane francese.\nCeviche di conchiglia ecuadoriano.\nAnche il ceviche di conchiglia \u00e8 molto popolare e la sua preparazione \u00e8 semplice. Si aprono le conchiglie nere ancora vive e si fa uscire il liquido in una tazza o in un recipiente. Le conchiglie poi si mettono su di un piatto e si accompagna il tutto con un velo d'olio, mostarda, succo di limone, molta cipolla, coriandolo piccante e mais tostato; se si desidera si possono aggiungere salsa di pomodoro o ketchup.\nCeviche di pesce, polpo, calamari, aragosta e di granchio.\nPer il ceviche di pesce, di polpo e di calamari si utilizza lo stesso procedimento utilizzato per preparare il ceviche di gamberi, solo con pesce, polpo e calamari cucinati. Il metodo tradizionale di preparazione del ceviche di pesce prevede l'uso della carne di squalo o di pesce sierra, tagliato a cubetti di circa 1.27\u00a0cm, che si devono marinare (cuocere) in succo di limone per diverse ore. Questo liquido si scurisce, quindi si scarta e si aggiunge acqua fredda, si strizza il pesce e si aggrega con succo di limone. Dopo diverse ore si strizza ancora e si risciacqua e si aggiunge salsa di cipolla colorata con anelli di mare in succo di limone e sale, ed infine foglie di coriandolo tritate.\nIl ceviche di pesce crudo, in generale si prepara con merlango, per\u00f2 si pu\u00f2 usare qualsiasi altro pesce come la tilapia. Prima di tutto si marina il pesce nel succo di diversi limoni verdi. \u00c8 necessario farlo riposare per almeno un'ora. La carne di pesce cos\u00ec diventa pi\u00f9 bianca. Si aggiunge poi un po' di cipolla colorata, peperone verde e coriandolo. \nDopo aver forato la cipolla \u00e8 necessario lavarla con limone e sale e pulirla dall'eccesso di liquido in modo che non rimanga acida.\nMescolare poi tutti gli ingredienti, unire sale e pepe e assaggiare. Si suole aggregare molto limone a seconda dei propri gusti. Si accompagna con mais tostato o pop corn.\nPer il cebiche di \"pata de mula\", un tipo di ostrica gigante, la preparazione \u00e8 identica del pesce crudo, per\u00f2 varia, in quanto si deve mettere l'ostrica a cuocere al vapore finch\u00e9 non si apre un poco. L'ostrica gigante va servita su di un piatto con un po' di sale.\nIn Cile.\nIn Cile il ceviche \u00e8 un piatto abituale della gastronomia cilena, soprattutto nella parte nord del paese, presso gli antichi abitanti di Arica che hanno antenati peruviani. Uno dei tipi pi\u00f9 comuni \u00e8 il ceviche di spigola, di corvina, di pesce castagna (reineta).\nAttorno al 1997 il ceviche gustato nella zona centrale del Cile era preparato con pesce sminuzzato e cubetti di cipolla, il tutto macerato nel limone per qualche ora. L'influenza dell'immigrazione peruviana ha aumentato il suo consumo, introducendo l'uso di grossi pezzi di pesce, cipolla tagliata sottile, e macerato nel limone per qualche minuto.\nIn Costa Rica.\nIn Costa Rica il piatto include pesce marinato con succo di limone, sale, pepe nero, cipolla e aglio tagliati sottili. Si \u00e8 soliti servirlo in un piatto con una foglia di lattuga, e gallette, come in Messico. I condimenti pi\u00f9 popolari sono salsa di pomodoro, maionese o tabasco. Il pesce tipico \u00e8 la spigola o la lampuga; possono essere utilizzati anche lo squalo, il marlin, la tilapia. Anche in questo paese il ceviche si pu\u00f2 anche preparare con il polpo, le ostriche, le cozze, i gamberi, l\"'Anadara grandis\".\nCuriosit\u00e0.\nNel secondo episodio della sesta stagione di Grey\u2019s anatomy viene soprannominata una paziente ceviche per il fatto che le sue ossa erano smembrate come il pesce all\u2019interno del piatto."}
{"id": "2481966", "revid": "276553", "url": "https://it.wikipedia.org/wiki?curid=2481966", "title": "Cebiche", "text": ""}
{"id": "2481968", "revid": "276553", "url": "https://it.wikipedia.org/wiki?curid=2481968", "title": "Seviche", "text": ""}
{"id": "2481969", "revid": "110157", "url": "https://it.wikipedia.org/wiki?curid=2481969", "title": "Working on a Dream (singolo)", "text": "Working on a Dream \u00e8 un singolo di Bruce Springsteen, il quale d\u00e0 il nome all'omonimo album.\nStoria.\nLa canzone viene eseguita la prima volta il 2 novembre 2008 durante l'apparizione di Springsteen a Cleveland per la campagna presidenziale di Barack Obama.\nL'intero brano comincia ad essere trasmessa sulle stazioni radio il 21 novembre 2008. Diventa un grande successo sulla classifica statunitense dell'adult alternative rock, raggiungendo il secondo posto.\nIn seguito il brano viene eseguita per la prima volta dalla E Street Band il 1\u00ba febbraio 2009, durante lo spettacolo di Springsteen nell'intervallo del Super Bowl XLIII"}
{"id": "2481970", "revid": "276553", "url": "https://it.wikipedia.org/wiki?curid=2481970", "title": "Sebiche", "text": ""}
{"id": "2481975", "revid": "339392", "url": "https://it.wikipedia.org/wiki?curid=2481975", "title": "Oleksandr Goryainov", "text": ""}
{"id": "2481979", "revid": "1728", "url": "https://it.wikipedia.org/wiki?curid=2481979", "title": "Fazio", "text": ""}
{"id": "2481981", "revid": "339392", "url": "https://it.wikipedia.org/wiki?curid=2481981", "title": "Distillatore solare", "text": ""}
{"id": "2481983", "revid": "834", "url": "https://it.wikipedia.org/wiki?curid=2481983", "title": "D.D.D. feat. SOULHEAD (K\u014dda Kumi)", "text": ""}
{"id": "2482005", "revid": "767487", "url": "https://it.wikipedia.org/wiki?curid=2482005", "title": "Pollo a la brasa", "text": "Il Pollo a la brasa (o \"pollo alla brace\") \u00e8 un piatto tipico della cucina peruviana a base di pollo condito con spezie e poi cotto allo spiedo sulla brace. Il piatto viene solitamente accompagnato con patate fritte e salse di vari tipi."}
{"id": "2482007", "revid": "767487", "url": "https://it.wikipedia.org/wiki?curid=2482007", "title": "Erick Sermon", "text": "Ha partecipato al gruppo EPMD, fu beatmaker per Das EFX, En Vogue, Blackstreet, Keith Murray, LL Cool J, Jay Z, Illegal, Redman. \u00c8 conosciuto anche come The Green-Eyed Bandit, MC Grand Royal ed E-Double.\nBiografia.\nNel 1986 forma con Parrish Smith gli EPMD (acronimo per \"Erick and Parrish Making Dollars\"), che produce sotto l'etichetta Sleeping Bag. \"It's My Thing\", con una vendita pari a 500.000 copie.\nGli EPMD si sciolgono all'inizio del 1993, segue una carriera da solista: il primo album \u00e8 \"No pressure\" e nel 1995 pubblica \"Double or Nothing\".\nGli EPMD tornano nel 1997 con \"Back In Business\".\nRitornato solista nel 2001, pubblica l'album \"Music\", seguito da \"React\" nell'anno seguente, accompagnato dall'omonimo singolo. Nel 2004 esce \"Chilltown, New York\"."}
{"id": "2482009", "revid": "339392", "url": "https://it.wikipedia.org/wiki?curid=2482009", "title": "Itinerario burdigalense", "text": ""}
{"id": "2482010", "revid": "110157", "url": "https://it.wikipedia.org/wiki?curid=2482010", "title": "Distretto di Qazy\u01e7\u016brt", "text": "Il distretto di Qazy\u01e7\u016brt (in kazako: \u049a\u0430\u0437\u044b\u0493\u04b1\u0440\u0442 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Qazy\u01e7\u016brt."}
{"id": "2482012", "revid": "1149807", "url": "https://it.wikipedia.org/wiki?curid=2482012", "title": "Yuya Minami", "text": ""}
{"id": "2482014", "revid": "110157", "url": "https://it.wikipedia.org/wiki?curid=2482014", "title": "Distretto di Sarya\u01e7a\u0161", "text": "Il distretto di Sarya\u01e7a\u0161 (in kazako: \u0421\u0430\u0440\u044b\u0430\u0493\u0430\u0448 \u0430\u0443\u0434\u0430\u043d\u044b) \u00e8 un distretto (\"audan\") del Kazakistan con capoluogo Sarya\u01e7a\u0161."}
{"id": "2482017", "revid": "712828", "url": "https://it.wikipedia.org/wiki?curid=2482017", "title": "Sifu Norris", "text": ""}
{"id": "2482019", "revid": "83531", "url": "https://it.wikipedia.org/wiki?curid=2482019", "title": "Carapulcra", "text": "La carapulcra (dalla lingua aymara:qala phurk'a, 'sugo [fatto] con pietre calde') o carapulca \u00e8 un piatto tipico della cucina peruviana ed \u00e8 uno dei pi\u00f9 antichi del paese.\n\u00c8 a base di patate, carne, arachidi, cipolla, aglio, peperoncino, olio e sale, viene accompagnata con riso."}
{"id": "2482020", "revid": "61051", "url": "https://it.wikipedia.org/wiki?curid=2482020", "title": "Ala bassa", "text": ""}
{"id": "2482022", "revid": "1915706", "url": "https://it.wikipedia.org/wiki?curid=2482022", "title": "Irinotecano", "text": "L'irinotecano o irinotecan \u00e8 un farmaco chemioterapico antineoplastico facente parte della classe delle camptotecine (farmaci estratti dalla corteccia della \"Camptotheca acuminata\").\nFarmacocinetica.\nA differenza del topotecano, l'irinotecano \u00e8 un pro-farmaco. La sua attivazione avviene a livello epatico grazie alla trasformazione operata dall'enzima carbossiesterasi in SN-38. L'irinotecano e SN-38 vengono poi eliminati principalmente attraverso la bile; per questo il dosaggio dovrebbe essere diminuito nei pazienti con insufficienza epatica.\nFarmacodinamica.\nIl metabolita attivo SN-38 \u00e8 in grado di inibire la topoisomerasi I, enzima responsabile della rottura-ricucitura del singolo filamento di DNA al fine di provocare un aumento del numero di legame. L'inibizione di tale enzima porta ad aberrazioni genomiche e conseguente innesco dell'apoptosi.\nImpiego clinico.\nL'irinotecano in associazione con fluorouracile e leucovorin rappresenta il trattamento di prima linea per il cancro del colon-retto. Altre indicazioni sono il carcinoma polmonare non a piccole cellule.\nEffetti avversi.\nI principali effetti avversi dell'irinotecano comprendono:"}
{"id": "2482026", "revid": "287204", "url": "https://it.wikipedia.org/wiki?curid=2482026", "title": "Tuffi ai campionati mondiali di nuoto 2009 - Trampolino 3 metri maschile", "text": "La fase preliminare si \u00e8 svolta il 22 luglio 2009 e vi hanno partecipato 51 atleti. I primi 12 hanno avuto accesso alla finale del 23 luglio 2009."}
{"id": "2482027", "revid": "352448", "url": "https://it.wikipedia.org/wiki?curid=2482027", "title": "Eruzione di Thera", "text": ""}
{"id": "2482033", "revid": "110157", "url": "https://it.wikipedia.org/wiki?curid=2482033", "title": "Santuario della Madonna Pellegrina", "text": "Il santuario della Madonna Pellegrina \u00e8 un santuario mariano della frazione di Coldirodi nel comune ligure di Sanremo, in provincia di Imperia. La principale festivit\u00e0 si celebra durante il mese mariano.\nStoria.\nSituato ad Ovest del centro abitato di Coldirodi (ad 1 km. ca. dalla Piazza S. Sebastiano) l'elezione della locale chiesa di San Bernardo a santuario diocesano avvenne nel dopoguerra del secondo conflitto bellico. Tra il 1948 e il 1949 durante la \"Peregrinatio Mariae\", in ringraziamento degli scampati pericoli bellici, fu posta dentro la chiesa di Coldirodi la statua della Madonna Pellegrina.\nL'odierno edificio \u00e8 stato interamente ricostruito in tempi recenti anche se il primitivo impianto \u00e8 risalente al XVII secolo. Il santuario \u00e8 ancora oggi meta di devozione tra gli abitanti, specie durante la festivit\u00e0 annuale."}
{"id": "2482035", "revid": "478814", "url": "https://it.wikipedia.org/wiki?curid=2482035", "title": "Udon Thani", "text": "Udon Thani (in thailandese \u0e2d\u0e38\u0e14\u0e23\u0e18\u0e32\u0e19\u0e35) \u00e8 una citt\u00e0 maggiore \"(thesaban nakhon)\" della Thailandia di abitanti (nel 2020). Il territorio comunale occupa una parte del distretto di Mueang Udon Thani, che \u00e8 capoluogo della Provincia di Udon Thani, nel gruppo regionale della Thailandia del Nordest.\nGeografia fisica.\nTerritorio.\nUdon Thani si trova in un territorio pianeggiante nella parte settentrionale dell'altopiano di Korat, 570\u00a0km a nord-est di Bangkok e 62\u00a0km a sud di Nong Khai, la citt\u00e0 thailandese sul confine con il Laos.\nClima.\nLa temperatura media mensile massima \u00e8 di 36,3\u00b0 in aprile, durante la stagione secca, con un picco di 43\u00b0 registrato in aprile, mentre la media mensile minima \u00e8 di 16,3\u00b0 a dicembre, nella stagione fresca, con un picco di 4,2\u00b0 a dicembre. La media massima mensile delle precipitazioni piovose \u00e8 di 285,1\u00a0mm in agosto, nella stagione delle piogge, con un picco giornaliero di 274,5\u00a0mm in luglio. La media minima mensile \u00e8 di 2,9\u00a0mm in dicembre. La stagione fresca va da ottobre a febbraio, quella secca da febbraio ad aprile e quella delle piogge da maggio a ottobre.\nTrasporti e infrastrutture.\nPer il centro citt\u00e0 transita la strada statale 2, thanon Mittraphap, principale arteria del Nordest, cha collega Nong Khai con Saraburi, dove confluisce nella strada statale 1 thanon Phahonyothin che porta da Bangkok alla Thailandia del Nord. A Udon Thani comincia la strada statale 22 che termina a Nakhon Phanom, nei pressi del confine con il Laos. \u00c8 la parte iniziale della Asian Highway AH15 che prosegue attraversando il Mekong sul terzo ponte dell'amicizia thai-lao, passa per Thakhek in Laos e termina nella citt\u00e0 vietnamita di Vinh .\nLa stazione di Udon Thani si trova a est del centro citt\u00e0, e serve la linea per Nong Khai della Ferrovia di Stato della Thailandia, che collega Bangkok con la frontiera del Laos vicino a Nong Khai. L'aeroporto \u00e8 situato qualche chilometro a sud del centro cittadino."}
{"id": "2482038", "revid": "767487", "url": "https://it.wikipedia.org/wiki?curid=2482038", "title": "Sodium lauryl sulfate", "text": ""}
{"id": "2482048", "revid": "110157", "url": "https://it.wikipedia.org/wiki?curid=2482048", "title": "Wanne-Eickel", "text": "Wanne-Eickel era una citt\u00e0 tedesca nella regione della Ruhr, esistita dal 1926 al 1975.&lt;br&gt;Fu formata unendo i tre comuni di Eickel, Wanne e R\u00f6hlinghausen, coinvolti dal forte processo di industrializzazione che interessava tutta la regione. \nStoria.\nLa parte pi\u00f9 antica di Wanne-Eickel \u00e8 quella meridionale, Eickel (\"Eclo\"), dove la prima chiesa venne costruita all'inizio del XIV secolo. Un altro quartiere medioevale dell'originario nucleo urbano era Crange, che nel 1484 ottenne il privilegio di citt\u00e0, con il permesso di tenere un mercato dei cavalli. Il pi\u00f9 grande insediamento settentrionale della primitiva citt\u00e0 si chiamava Bickern. Il 1\u00ba agosto 1875 Eickel, Crange e Bickern, insieme ai comuni di Holsterhausen e R\u00f6hlinghausen, vennero fusi nella sede amministrativa (\"Amt\") di Wanne, che faceva parte del distretto di Bochum. Nel 1847 fu costruita la prima linea ferroviaria Colonia-Minden, che passava appunto per Wanne-Eickel, la cui stazione divenne presto il pi\u00f9 importante nodo ferroviario della Ruhr centrale.\nDopo una serie di variazioni amministrative (come l'annessione dell\"'Amt\" di Wanne nel nuovo distretto di Gelsenkirchen nel 1885), nel 1891 ebbe luogo una divisione tra Wanne, con incorporati i comuni di Bickern, Crange e R\u00f6hlinghausen, ed Eickel, con annesso il comune di Holsterhausen. Il 1\u00ba aprile 1926 le due amministrazioni convennero nella fusione in un'unica citt\u00e0 indipendente: Wanne-Eickel.\nDurante la seconda guerra mondiale la localit\u00e0 aveva una notevole importanza strategica, essendo il pi\u00f9 grande nodo ferroviario della zona industriale della Ruhr, indispensabile per permettere gli spostamenti delle truppe tedesche combattenti sul fronte occidentale. Nella parte meridionale della citt\u00e0 erano ubicati grandi stabilimenti per la produzione di benzina sintetica. Proprio per tale ragione la citt\u00e0 venne sottoposta a ripetute incursioni da parte degli aerei anglo-americani e gravemente danneggiata.\nAl termine della guerra la popolazione crebbe ad un ritmo cos\u00ec rapido, oltrepassando i 100.000 abitanti, che nel 1955 Wanne-Eickel ottenne lo status di \"grande citt\u00e0\" (\"Gro\u00dfstadt\").\nIn seguito alla riforma amministrativa della regione della Ruhr, approvata il 9 luglio 1974 (\"Ruhrgebiet-Gesetz\"), e per evitare l'assorbimento nella citt\u00e0 di Bochum, il 1\u00ba gennaio 1975 il consiglio comunale di Wanne-Eickel approv\u00f2 la sua fusione con la citt\u00e0 di Herne, andandone a formare i due distretti urbani (\"Stadtbezirke\") di Eickel e Wanne. Wanne-Eickel ha tuttavia conservato fino ad oggi una forte identit\u00e0."}
{"id": "2482050", "revid": "149727", "url": "https://it.wikipedia.org/wiki?curid=2482050", "title": "Rixdorf", "text": ""}
{"id": "2482051", "revid": "599013", "url": "https://it.wikipedia.org/wiki?curid=2482051", "title": "Rene Krhin", "text": "Caratteristiche tecniche.\nConsiderato uno dei migliori giovani talenti sloveni, Krhin \u00e8 dotato di una buona visione di gioco ed \u00e8 abile nei passaggi. \u00c8 stato paragonato a Esteban Cambiasso, suo compagno di squadra all'Inter e punto di riferimento da sempre.\nCarriera.\nClub.\nDal Maribor all'Inter.\nNel gennaio 2007 per 250.000 euro passa dal Maribor all'Inter, negli Allievi Nazionali allenati da Daniele Bernazzani, nella stessa trattativa che porta Abdoulaye Diarra in prestito nella societ\u00e0 slovena. Si distingue negli Allievi Nazionali e viene convocato nella Nazionale Under-17 slovena; nella stagione 2007-2008 passa alla Primavera, con cui vince il Torneo di Viareggio. Nella stagione 2008-2009 fa ancora parte della squadra Primavera guidata da Vincenzo Esposito.\nNell'estate 2009, insieme al compagno di squadra Vid Belec, decide di non partecipare al Campionato europeo Under-19 per seguire la prima squadra dell'Inter negli Stati Uniti per un tour estivo; l'allenatore Jos\u00e9 Mourinho lo ha inserito nella rosa. Il 13 settembre, a 19 anni, esordisce in Serie A nella partita Inter- (2-0), subentrando a Sneijder al 78'. Parte da titolare per la prima volta il 1\u00ba novembre nel successo per 2-0 in quel di Livorno.\nIl 5 novembre prolunga il suo contratto che lo lega all' fino al 2014. e con 5 presenze complessive partecipa alla conquista del \"Triplete\" (campionato, Coppa Italia e Champions League).\nBologna.\nIl 27 luglio 2010 il Bologna comunica l'ingaggio del giocatore in compartecipazione per 2,5 milioni di euro. Il 14 novembre 2010 fa il suo esordio con la maglia del Bologna nella partita vinta per 1-0 contro il Brescia. Il 25 giugno 2011 Inter e rinnovano la compartecipazione. L'11 marzo 2012 segna il suo primo gol in Serie A a Roma nella vittoria per 1-3 contro la Lazio. Il 1\u00ba aprile seguente in -Palermo 1-3 rimedia la rottura del crociato anteriore del ginocchio sinistro. Il giocatore viene sottoposto a intervento chirurgico ed \u00e8 costretto ad uno stop di sette mesi circa.\nIl 22 giugno 2012 Inter e si accordano per il rinnovo della compartecipazione.\nAl termine della stagione 2012-2013, il 20 giugno 2013 la compartecipazione viene nuovamente rinnovata, con il giocatore sloveno che resta cos\u00ec in rossoblu per il quarto anno consecutivo.\nNel 2013-2014 gioca 28 partite tra campionato e Coppa Italia. In tutto con la maglia del Bologna mette insieme 64 presenze e 1 gol.\nRitorno all'Inter.\nNel giugno 2014, dopo 64 presenze e 1 gol in totale con il Bologna, la compropriet\u00e0 viene risolta a favore dell'Inter. Viene presentato alla stampa, cos\u00ec come il suo nuovo compagno di squadra Berni, il 14 luglio durante il ritiro a Pinzolo.\nGioca la sua prima partita della stagione con la maglia numero 44 in Europa League il 23 ottobre in Inter-S. Etienne 0-0 sostituendo Kuzmanovic all'85\u00ba. Sei giorni pi\u00f9 tardi torna a giocare anche in campionato in Inter- 1-0 sostituendo Kova\u010di\u0107 al minuto 89.\nIn tutto gioca 5 partite tra campionato (3) ed Europa League (2).\nPrestito al Cordoba e cessione al Granada.\nIl 30 gennaio 2015 viene ceduto agli spagnoli del C\u00f3rdoba con la formula del prestito oneroso a 500.000 euro.\nGioca 14 partite di campionato, la squadra retrocede e cos\u00ec fa ritorno all'Inter.\nIl 23 luglio dello stesso anno viene ceduto a titolo definitivo al Granada per 1,3 milioni di euro..Debutta da titolare il 30 agosto nella vittoria esterna per 1-2 contro il Getafe.\nNantes, ritorno in Spagna e Australia.\nIl 26 agosto 2017 passa in prestito con diritto di riscatto al Nantes. Dopo 19 presenze totali con una rete segnata, il 12 giugno 2018 viene acquistato a titolo definitivo dal club francese.\nDopo aver collezionato solo 42 presenze e 1 gol nel 2020 rimane svincolato. Resta senza squadra sino al 9 febbraio 2021, giorno in cui torna in Spagna firmando per il Castell\u00f3n, club di seconda divisione.\nRimasto di nuovo svincolato, il 27 settembre 2021 firma con il .\nNazionale.\n\u00c8 stato titolare nell'Under Campionato europeo di calcio Under-19. Esordisce con la Nazionale maggiore il 5 settembre 2009 nell'amichevole contro l'Inghilterra a 19 anni. A 20 anni viene convocato in Nazionale per il Campionato mondiale di calcio 2010. Il 7 giugno 2013 segna il suo primo gol in Nazionale, nel match contro l'Islanda. Si ripete a pi\u00f9 di due anni di distanza, nel match contro la Lituania. Nella seconda met\u00e0 del 2015, diventa membro fisso della formazione titolare della nazionale slovena.\nStatistiche.\nPresenze e reti nei club.\n\"Statistiche aggiornate al 22 agosto 2020.\""}
{"id": "2482052", "revid": "74801", "url": "https://it.wikipedia.org/wiki?curid=2482052", "title": "Rheydt", "text": "Rheydt era una citt\u00e0 tedesca nella Bassa Renania.\nAttualmente \u00e8 un quartiere, a sua volta diviso tra i distretti di Rheydt-Mitte e Rheydt-West, del distretto urbano (\"Stadtbezirk\") sud della citt\u00e0 di M\u00f6nchengladbach.\nStoria.\nDi origine medievale, Rheydt inizi\u00f2 a svilupparsi come citt\u00e0 industriale intorno alla et\u00e0 del XIX secolo, ottenendo il titolo di citt\u00e0 nel 1856.\nIl 1\u00ba agosto 1929 Rheydt fu unita alle citt\u00e0 limitrofe di M\u00fcnchen-Gladbach (attuale M\u00f6nchengladbach) e Odenkirchen, e al comune di Giesenkirchen, a formare la nuova citt\u00e0 di Gladbach-Rheydt. Tuttavia quest'unione fu effimera: gi\u00e0 nel 1933, con la presa del potere dei nazionalsocialisti (il cui alto dirigente Joseph Goebbels era nativo di Rheydt), l'unione fu disciolta separando M\u00fcnchen-Gladbach da Rheydt, che comprendeva ora Odenkirchen e Giesenkirchen, risultando cos\u00ec ingrandita.\nNel 1968 Rheydt super\u00f2 la cifra simbolica di 100.000 abitanti.\nRheydt fu annessa definitivamente a M\u00f6nchengladbach nel 1975, andandone a formare i due distretti di Rheydt-Mitte e Rheydt-West.\nAmministrazione.\nElenco dei sindaci dell'ex comune dal 1808 al 1974:"}
{"id": "2482056", "revid": "339392", "url": "https://it.wikipedia.org/wiki?curid=2482056", "title": "Il processo a Giovanna d'Arco", "text": ""}
{"id": "2482058", "revid": "88740", "url": "https://it.wikipedia.org/wiki?curid=2482058", "title": "Hamborn", "text": "Hamborn \u00e8 un distretto urbano (\"Stadtbezirk\") di Duisburg.\nHa una superficie di 20,84\u00a0km\u00b2 e una popolazione (2008) di 71.329 abitanti.\nSuddivisione amministrativa.\nIl distretto urbano di Hamborn \u00e8 diviso in 6 quartieri (\"Stadtteil\"):"}
{"id": "2482059", "revid": "124150769", "url": "https://it.wikipedia.org/wiki?curid=2482059", "title": "The Beatmaker", "text": "The Beatmaker \u00e8 un album del beatmaker torinese Dj Fede prodotto nel 2004 da La Suite Records e distribuito da Venus Dischi."}
{"id": "2482061", "revid": "1861950", "url": "https://it.wikipedia.org/wiki?curid=2482061", "title": "Nigerian Air Force", "text": "La Nigerian Air Force, internazionalmente nota anche con la sigla NAF e tradotta in lingua italiana come \"Forza aerea nigeriana\", \u00e8 l'attuale aeronautica militare della Nigeria e parte integrante delle forze armate nigeriane.\nStoria.\nLa Nigerian Air Force venne formalmente istituita il 18 aprile 1964 tramite l'Air Force Act 1964 redatto dal Parlamento nigeriano. Come da un sunto della legge che la istituiva, alla nuova forza aerea venne dato il compito di difendere lo spazio aereo nazionale e di formare il personale di terra e di volo. In Nigeria l'attenzione creatasi attorno alla nascita ed allo sviluppo della NAF negli anni seguenti le fece conoscere popolarmente come \"The pride of the nation\" (l'orgoglio della nazione).\nIl 15 ottobre 2019 la NAF arruol\u00f2 la sua prima pilota donna di jet da combattimento, il luogotenente Kafayat Sanni e la prima pilota donna di elicotteri, il luogotenente Tolulope Arotile.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\"\n\"La forza aerea \u00e8 stata decisamente potenziata nel periodo 2015-20, con 21 nuovi mezzi e la rimessa in efficienza di altri 20, oltre all'inglobamento di altri 11 mezzi di diversa provenienza da enti nazionali.\""}
{"id": "2482067", "revid": "251304", "url": "https://it.wikipedia.org/wiki?curid=2482067", "title": "International Formula 3000 2000", "text": "La stagione 2000 della International Formula 3000 fu corsa su 10 gare effettuate tra l'8 aprile e il 26 agosto 2000.\nRisultati e classifiche.\nRisultati completi.\nR20=ritirato ma classificato R=ritirato NC=non classificato NS=non parte NQ=non qualificato NT=senza tempo in qualifica DIS(2)=squalificato dopo essere giunto secondo in gara(6) DIS=squalificato dopo essere stato classificato sesto in qualifica"}
{"id": "2482073", "revid": "767487", "url": "https://it.wikipedia.org/wiki?curid=2482073", "title": "Pine Knoll Shores", "text": "Pine Knoll Shores \u00e8 una citt\u00e0 della contea di Carteret (Carolina del Nord). Nel censimento del 2000 la popolazione era di 1 524 abitanti. Qui si trova l'acquario nazionale di Pine Knoll Shores, uno dei pi\u00f9 importanti degli Stati Uniti.\nGeografia fisica.\nSecondo lo United States Census Bureau, la citt\u00e0 ha una superficie totale di 6,10\u00a0km\u00b2. Di questi 6,10\u00a0km\u00b2, 5,9 sono costituiti dal suolo mentre il restante 0,2 (3,39% del totale) \u00e8 occupato dall'acqua.\nSociet\u00e0.\nEvoluzione demografica.\nSecondo il censimento del 2000, alla fine del II millennio, nella zona abitano 776 famiglie, di cui 557 risiedenti in citt\u00e0. La densit\u00e0 di popolazione era di 258,3 abitanti/Km\u00b2. La citt\u00e0 era occupata da molte etnie anche se al 99.15% era occupata da persone di carnagione chiara. C'erano poi i nativi americani e gli asiatici che occupavano entrambi lo 0.13% del totale della popolazione cittadina segu\u00ecti a breve distanza dagli afro-americani e dai nativi delle isole del Pacifico (0.07%).\nC'erano 776 famiglie, di cui il 7.9% aveva bambini al di sotto dei 18 anni di et\u00e0, mentre era del 68,8% il totale di coppie. Il 2.2% di queste famiglie, inoltre, non aveva il padre o il marito mentre il restante 28.1% era soltanto un gruppo di persone che convivevano. Un'indagine pi\u00f9 accurata rivel\u00f2 poi che il 14.6% della popolazione era formato da persone oltre i 65 anni di et\u00e0 che vivevano da sole.\nNegli anni successivi, la popolazione al di sotto dei 18 anni diminu\u00ec al 7.5%. La fascia di et\u00e0 che andava dai 25 ai 44 anni di et\u00e0 occupava l'11.2% del totale e quella dai 45 ai 64 conquist\u00f2 il 36.4%. Ma il record lo deteneva la fascia di et\u00e0 che oltrepassava i 65 anni con il 42.7%."}
{"id": "2482075", "revid": "2130303", "url": "https://it.wikipedia.org/wiki?curid=2482075", "title": "Santuario di Nostra Signora dei Dolori", "text": "Il santuario di Nostra Signora dei Dolori \u00e8 un luogo di culto cattolico situato nel comune di San Biagio della Cima, nel quartiere di Bosio, in provincia di Imperia. La principale festivit\u00e0 si celebra la terza domenica di settembre.\nStoria.\nLe prime notizie certe e documentate della presenza del santuario sono datate ai primi anni del XVIII secolo quando i priori e il rettore della comunit\u00e0 di San Biagio della Cima sottopongono al vescovo di Ventimiglia monsignor Ambrogio Spinola la richiesta di poter erigere una primaria cappella in onore della Madonna dei Dolori; la risposta positiva del clero ventimigliese fu accolta con documento datato al 28 maggio 1706.\nOltre agli interventi conservativi della struttura, che si susseguirono per tutto l'Ottocento, viene documentato il rifacimento nel 1832 della piazza antistante il santuario, con la riparazione dei muri della stessa. Il 2 luglio 1837 viene realizzata la \"Via Crucis\", ad opera del frate minore Giovanni Maria di Carpasio.\nNel 1852 si procedette alla conversione della primaria facciata allo stile architettonico barocco, conservando l'apertura dell'atrio per la sosta e preghiera dei pellegrini e viandanti. Come altri edifici di culto e civili anche il piccolo santuario mariano sub\u00ec danneggiamenti alla struttura nel terremoto di Diano Marina del 1887. Nuovi lavori di conservazione furono effettuati tra gli anni 1951-1954 grazie al sostentamento e alla donazione di offerte della popolazione sanbiagina: rifacimento della scalinata e del tetto, restauro del campanile, della nicchia dell'altare, acquisto di nuovi banchi e la dotazione di due nuove campane in bronzo; nel 1963 venne rifatto il coro e ancora la copertura nel corso del 1985. Al 2012 risale il restauro della facciata con nuovi colori.\nAl suo interno, presso l'altare maggiore, \u00e8 conservato il gruppo ligneo della \"Vergine Maria che sorregge il figlio tra i santi Giovanni Battista e Maria Maddalena\", opera dello scultore Pietro Notari. In una nicchia laterale la statua della \"Vergine Addolorata\" (o \"Madonna dei Dolori\")."}
{"id": "2482078", "revid": "106908", "url": "https://it.wikipedia.org/wiki?curid=2482078", "title": "Manio Emilio Mamercino", "text": "Consolato.\nFu console nel 410 a.C. con Gaio Valerio Potito Voluso.\nIn quell'anno Valerio condusse una campagna contro i Volsci ed Equi, che avevano conquistato la citt\u00e0 di Carvento della lega latina, riconquistando la citt\u00e0.\nPrimo tribunato consolare.\nNel 405 a.C. fu eletto tribuno consolare con Aulo Manlio Vulsone Capitolino, Quinto Quinzio Cincinnato, Lucio Furio Medullino, Gaio Giulio Iullo e Tito Quinzio Capitolino Barbato.\nRoma port\u00f2 guerra a Veio, assediando la citt\u00e0, che non riusc\u00ec a convincere le altre citt\u00e0 etrusche a scendere in guerra contro Roma.\nSecondo tribunato consolare.\nNel 403 a.C. fu eletto, per la seconda volta, tribuno consolare con Marco Quintilio Varo, Lucio Valerio Potito, Appio Claudio Crasso, Lucio Giulio Iullo, Marco Furio Fuso.\nMentre i Romani assediavano Veio, costruendo terrapieni, macchine d'assedio (vinea, torri e testuggini), fortini per controllare il territorio, i Veienti videro frustrati i tentativi di coinvolgere le altre citt\u00e0 etrusche nella guerra contro Roma.\nSi giunse cos\u00ec all'inverno, con la straordinaria decisione di mantenere l'esercito in armi ad assediare Veio, per impedire che tutte le opere realizzate e tutti i progressi realizzati fossero vanificati dai Veienti, per l'abbandono del teatro di guerra (fino ad allora durante i mesi autunnali ed invernali le campagne militari venivano sospese, ed i soldati-cittadini tornavano in citt\u00e0 per seguire le loro normali occupazioni).\nLa decisione trov\u00f2 la ferma opposizione dei tribuni della plebe.\nSolo l'intervento di Appio Claudio Crasso, che con le sue celebri orazioni contrastava la polemica dei tribuni ed un'improvvisa sortita dei veienti, per distruggere le opere d'assedio romane,riusc\u00ec a riportare la concordia tra gli ordini sociali, e a far accettare come necessaria la decisione di mantenere l'esercito in armi anche per l'inverno.\nTerzo tribunato consolare.\nNel 401 a.C. fu eletto tribuno consolare con Lucio Valerio Potito, Marco Furio Camillo, Lucio Giulio Iullo, Gneo Cornelio Cosso e Cesone Fabio Ambusto.\nDurante l'anno la citt\u00e0 fu percorsa da grandi polemiche, alimentate dai tribuni della plebe per la cattiva conduzione della guerra, con il grave rovescio subito dai romani nell'assedio di Veio causata dai dissidi sorti tra i due tribuni consolari Manio Sergio Fidenate e Lucio Verginio Tricosto Esquilino, per la decisione di mantenere i soldati in servizio anche durante l'inverno per sostenere l'assedio di Veio (quando il normale periodo di leva durava dalla primavera all'estate), e per la necessit\u00e0 di nuovi tributi per sostenere le spese di guerra (era stato deciso che i soldati sarebbero stati pagati dallo Stato per il periodo che prestavano il servizio militare).\nAlla fine i Tribuni della plebe portarono in giudizio Sergio Fidenate e Lucio Verginio, per la pessima conduzione della guerra; i due furono condanni ad una pena pecuniaria di 10.000 assi pesanti.\nSul fronte militare i romani, condotti da Manio Emilio e Cesone Fabio, riconquistarono le posizioni perse l'anno precedente a Veio, mentre Anxur fu posta sotto assedio dai soldati guidati da Valerio Potito."}
{"id": "2482079", "revid": "767487", "url": "https://it.wikipedia.org/wiki?curid=2482079", "title": "Giovanni Rugolo", "text": "Carriera.\nHa giocato 29 partite in Serie A con la Viola Reggio Calabria."}
{"id": "2482082", "revid": "122246", "url": "https://it.wikipedia.org/wiki?curid=2482082", "title": "Michele Fedrizzi", "text": "Carriera.\nClub.\nMichele Fedrizzi nasce pallavolisticamente nelle giovanili della squadra della sua citt\u00e0, la . Negli anni successivi sale di categoria: prima in Serie C, poi in Serie B2 ed infine, nella stagione 2008-09 in B1. La sua prima presenza in Serie A1 avvenne alla ventiquattresima giornata della stagione 2008-2009, nella partita persa al PalaTrento contro .\nNella stagione 2009-10 viene inserito in prima squadra, impegnata sia in campionato che in Europa, rappresentando il quarto cambio nel ruolo di schiacciatore, conquistando i primi trofei in carriera: la Coppa Italia e la Champions League.\nNella stagione 2010-11 passa in prestito al , con il quale disputa per due stagioni il campionato di Serie A2. Nel 2011, con la maglia dell'Under-20 della Trentino, vince la Junior League.\nNel stagione 2012-13 si trasfersice alla , sempre nel massimo campionato, prima di fare ritorno a Trento nell'annata seguente, dove si aggiudica lo scudetto 2014-15.\nNella stagione 2015-16 passa al , mentre nell'annata successiva \u00e8 al , entrambe in Superlega. Per il campionato 2017-18 si accasa all' di Siena, in serie cadetta, con cui ottiene la promozione in Superlega, categoria dove milita nella prima parte della stagione successiva con lo stesso club; nel dicembre 2018 \u00e8 nuovamente in Serie A2 proseguendo l'annata 2018-19 nella di Spoleto. Milita nella stessa categoria anche per la stagione successiva con la di Calci.\nNell'annata 2020-21 si trasferisce in Francia per vestire la maglia del , militante in Ligue A, mentre in quella successiva rientra in Italia, firmando per la , in Serie A2.\nNazionale.\nCon la nazionale Under-19 si aggiudica il Torneo 8 Nazioni 2008.\nNell'estate 2013 prende parte alla spedizione della Nazionale maggiore alle Final Six di World League di Mar del Plata in Argentina, terminando la spedizione azzurra con la conquista della medaglia di bronzo."}
{"id": "2482083", "revid": "287204", "url": "https://it.wikipedia.org/wiki?curid=2482083", "title": "Farol", "text": " \nFarol \u00e8 un comune del Brasile nello Stato del Paran\u00e1, parte della mesoregione del Centro Ocidental Paranaense e della microregione di Campo Mour\u00e3o."}
{"id": "2482085", "revid": "339392", "url": "https://it.wikipedia.org/wiki?curid=2482085", "title": "Shymkent", "text": ""}
{"id": "2482087", "revid": "2197533", "url": "https://it.wikipedia.org/wiki?curid=2482087", "title": "Palazzo Balbi (Venezia)", "text": "Palazzo Balbi \u00e8 un palazzo di Venezia, situato nel sestiere di Dorsoduro e affacciato sul Canal Grande in quella zona detta \"volta de canal\", tra Ca' Foscari e Palazzo Caotorta Angaran. \u00c8 la sede ufficiale del Presidente della Regione Veneto e della Giunta regionale.\nStoria.\nPalazzo Balbi \u00e8 un edificio della seconda met\u00e0 del Cinquecento, edificato su progetto di Alessandro Vittoria per essere la dimora della famiglia Balbi, compresi nel patriziato. Il committente si chiamava Nicol\u00f2 Balbi. Il cantiere rimase aperto solo otto anni, dal 1582 al 1590, forse a causa dell'urgenza del proprietario di trovare una nuova sistemazione.\nNumerosi furono i restauri che si sono susseguiti nel corso degli anni, tra i quali quello del 1737 realizzato su commissione di Lorenzo Balbi e quello successivo che vide l'aggiunta di opere realizzate da Jacopo Guarana. Nel 1807 vi fu ospitato Napoleone Bonaparte, che ebbe cos\u00ec modo di assistere alla regata organizzata in suo onore. Nei vari anni l'edificio fu spesso affittato. Gi\u00e0 nel testamento del fondatore emerge come uno dei piani nobili fosse stato affittato assieme ai relativi vani ammezzati a Almor\u00f2 Pisani. Tra gli altri affittuari ricordiamo anche i Valmarana e i Biondi.\nNel 1887 pass\u00f2 a Michelangelo Guggenheim, che lo elesse a sede dei suoi \"laboratori per le arti industriali\", lo rimodern\u00f2 e vi port\u00f2 la sua personale collezione d'arte, messa all'asta nel 1913.\nPass\u00f2 nel 1925 alla Societ\u00e0 Adriatica di Elettricit\u00e0. Questa ne cur\u00f2 una ristrutturazione che vide l'abbattimento di uno dei due scaloni monumentali.\nNel 1971 il palazzo diviene propriet\u00e0 della Regione Veneto che ne fa una delle sue sedi pi\u00f9 prestigiose, dove abita il presidente della regione. Nel 1973 \u00e8 stato sottoposto a un nuovo intervento conservativo.\nIl 13 gennaio 2020 il governatore Luca Zaia annuncia la messa in vendita della sede regionale, con un prezzo a base d'asta di 26,4 milioni di euro.\nArchitettura.\nIl palazzo \u00e8 di tre piani, con mezzanino e ammezzato nel sottotetto, e presenta una facciata perfettamente simmetrica, che manifesta i primi segni dell'architettura barocca pur nel rispetto delle forme rinascimentali. Elemento significativo di questa transizione \u00e8 l'accentuarsi dei chiaroscuri sulla facciata.\nAl piano terra, la facciata presenta al centro un grande portale a tutto sesto recante un mascherone e arricchito da un timpano di forma triangolare, impreziosito da ulteriori decorazioni nella parte superiore. Il motivo del timpano -interrotto- compare qui per la prima volta a Venezia e sar\u00e0 ripreso in seguito. Ai lati sono presenti due ingressi minori, decorati con timpani mistilinei. I due piani nobili, di uguali dimensioni, sono tripartiti verticalmente per mezzo di lesene e separati orizzontalmente da uno spesso marcapiano; presentano centralmente due trifore a tutto sesto sovrapposte con coppie di colonnine ioniche e balaustra; ai lati una coppia di monofore rettangolari timpanate. Tra le monofore del primo piano nobile sono inseriti in bassorilievo due stemmi dei Balbi.\nSotto il cornicione dentellato sono presenti sei monofore ovali di piccole dimensioni, inserite in una lavorata cornice lapidea. Tale motivo si ispira all'operato di Jacopo Sansovino e verr\u00e0 ripreso anche da Baldassarre Longhena. Sul tetto, a dominare la facciata, due pinnacoli a forma di obelisco, richiamanti quelli di Palazzo Belloni Battagia. All'interno sono conservati degli affreschi settecenteschi di Jacopo Guarana.\nLeggenda.\nLo scrittore di curiosit\u00e0 veneziane Giuseppe Tassini riporta un suggestivo aneddoto legato alla costruzione di questo edificio. Il committente, Nicol\u00f2 Balbi, viveva al tempo in una casa presa in affitto. Un giorno, essendosi in buona fede dimenticato di pagare l'affitto, venne affrontato dal suo padrone di casa. Pesantemente offeso, pag\u00f2 il debito ma decise contestualmente di farsi edificare una propria dimora. Si trasfer\u00ec allora con tutta la famiglia su una casa galleggiante, ancorata proprio di fronte alla casa dell'ex padrone, per fare in modo che la residenza di questi venisse oscurata."}
{"id": "2482091", "revid": "287204", "url": "https://it.wikipedia.org/wiki?curid=2482091", "title": "Huntsville (Texas)", "text": "Huntsville \u00e8 una citt\u00e0 degli Stati Uniti d'America, capoluogo della contea omonima, nello stato del Texas.\nSi estende su una superficie di 80,9 km\u00b2 e nel 2000 contava 35.078 abitanti, passati a 37.747 secondo una stima del 2007.\nSi trova a circa 70 miglia a nord di Houston nel Texas orientale Piney Woods sulla Interstate 45, che corre tra Houston e Dallas. Huntsville \u00e8 sede della Sam Houston State University, il Texas Department of Criminal Justice, Huntsville State Park, il HEARTS Veterans Museum of Texas, che si trova sul Texas Veterans Memorial Parkway sulla Interstate 45, e il Museo della prigione del Texas, anche sulla Highway 75 nei pressi della Interstate 45. Huntsville era la residenza di Sam Houston, che \u00e8 riconosciuto a Huntsville dal Memorial Museum Sam Houston e una statua sulla Interstate 45.\nStoria.\nLa citt\u00e0 ebbe il suo inizio intorno al 1836, quando Pleasant ed Ephraim Gray aprirono una stazione commerciale sul sito. Ephraim Gray divenne il primo direttore delle poste nel 1837, chiamandolo come la sua citt\u00e0 natale, Huntsville, in Alabama.\nHuntsville divenne la casa di Sam Houston, che serv\u00ec come Presidente della Repubblica del Texas, Governatore dello Stato del Texas, Governatore del Tennessee, Senatore degli Stati Uniti e membro del Congresso del Tennessee. Houston guid\u00f2 l'esercito del Texas nella battaglia di San Jacinto, la vittoria decisiva della Rivoluzione del Texas. \u00c8 stato notato per la sua vita tra i Cherokee del Tennessee e, verso la fine della sua vita, per la sua opposizione alla guerra civile americana, una posizione molto impopolare ai suoi tempi. [Importanza?] Huntsville ha due delle case di Houston, la sua tomba e il Sam Houston Memorial Museum. La vita di Houston a Huntsville \u00e8 anche commemorata dalla sua omonima Sam Houston State University e da una statua di 21 metri. (La statua imponente, \"A Tribute to Courage\" dell'artista David Adickes, \u00e8 stata descritta come la pi\u00f9 grande statua al mondo di un eroe americano ed \u00e8 facilmente visibile dai viaggiatori sull'Interstate 45.)\nHuntsville fu anche la casa di Samuel Walker Houston (1864-1945), un importante pioniere afroamericano nel campo dell'istruzione. Nacque schiavo il 12 febbraio 1864 da Joshua Houston, uno schiavo di propriet\u00e0 di Sam Houston. Samuel W. Houston fond\u00f2 la Galilee Community School nel 1907, che in seguito divenne nota come Houstonian Normal and Industrial Institute, nella contea di Walker, in Texas.\nNel 1995, sulla base della vecchia scuola elementare Samuel W. Houston, l'Huntsville Independent School District, insieme alla Huntsville Arts Commission e all'Ex-Students Association del liceo, commissionarono la creazione di The Dreamers, un monumento per sottolineare il nero contributi della comunit\u00e0 alla crescita e allo sviluppo di Huntsville e Walker County.\nDemografia.\nA partire dal censimento del 2010, c'erano 35.078 persone, 10.266 famiglie e 7.471 famiglie residenti in citt\u00e0. La densit\u00e0 di popolazione era di 1438,3/kmq (10.135,1/miq). C'erano 11.508 unit\u00e0 abitative con una densit\u00e0 media di 1143,8/kmq (1372.4/miq). La composizione razziale della citt\u00e0 era il 65,78% di bianchi, il 26,14% di afroamericani, lo 0,33% di nativi americani, l'1,11% di asiatici, lo 0,07% di isolani del Pacifico, il 4,91% di altre razze (censimento degli Stati Uniti) e l'1,65% di due o pi\u00f9 razze . Ispanici o latini di qualsiasi razza erano il 16,22% della popolazione.\nC'erano 10.266 famiglie, di cui il 25,3% aveva figli di et\u00e0 inferiore ai 18 anni che vivevano con loro, il 37,0% erano coppie sposate che vivevano insieme, il 12,5% aveva una donna capofamiglia senza marito presente e il 46,7% erano non famiglie. Il 30,8% di tutte le famiglie era composto da individui e il 7,5% aveva qualcuno che viveva da solo di 65 anni o pi\u00f9. La dimensione media della famiglia era 2,31 e la dimensione media della famiglia era 2,97.\nIn citt\u00e0 la popolazione era distribuita, con il 15,1% di et\u00e0 inferiore ai 18 anni, il 29,3% di et\u00e0 compresa tra 18 e 24 anni, il 30,8% di et\u00e0 compresa tra 25 e 44 anni, il 16,3% di et\u00e0 compresa tra 45 e 64 anni e l'8,5% di et\u00e0 compresa tra 65 anni o pi\u00f9 vecchio. L'et\u00e0 media era di 28 anni. Per ogni 100 femmine, c'erano 152,9 maschi. Per ogni 100 femmine dai 18 anni in su, c'erano 163,8 maschi. La popolazione carceraria \u00e8 inclusa nella popolazione della citt\u00e0, il che si traduce in un rapporto tra i sessi significativamente distorto.\nIl reddito medio per una famiglia in citt\u00e0 era di $ 27.075 e il reddito medio per una famiglia era di $ 40.562. I maschi avevano un reddito medio di $ 27,386 contro $ 22.908 per le femmine. Il reddito pro capite per la citt\u00e0 era di $ 13.576. Circa il 13,1% delle famiglie e il 23,9% della popolazione erano al di sotto della soglia di povert\u00e0, inclusi il 23,9% di quelli di et\u00e0 inferiore ai 18 anni e il 14,7% di quelli di et\u00e0 pari o superiore a 65 anni.\nGeografia.\nHuntsville si trova a 30 \u00b0 42'41 \"N 95 \u00b0 32'54\" W (30,711254, -95,548373).\nSecondo lo United States Census Bureau, la citt\u00e0 ha una superficie di 35,86 miglia quadrate nel 2010.\nA livello di prefisso, l'area territoriale copre 559.661 miglia quadrate. e l'area dell'acqua 7,786 mq.\nHuntsville si trova a circa 70 miglia (110 km) a nord di Houston. Fa parte della megaregione del Texas Triangle.\nClima.\nIl clima di questa zona \u00e8 caratterizzato da estati calde e umide e inverni generalmente miti o freschi. Secondo il sistema di classificazione del clima di K\u00f6ppen, Huntsville ha un clima subtropicale umido, abbreviato \"Cfa\" sulle mappe climatiche.\nEconomia.\nA partire dal 2005 il pi\u00f9 grande datore di lavoro a Huntsville \u00e8 il Dipartimento di giustizia penale del Texas, con 6.744 dipendenti. Nel 1996 il TDCJ aveva 5.219 dipendenti a Huntsville. Robert Draper del Texas Monthly descrisse Huntsville come la \"citt\u00e0 aziendale\" del TDCJ; ha affermato che l'industria era \"a prova di recessione\" e che \"\u00e8 difficile trovare una persona a Huntsville che non abbia almeno un'affiliazione indiretta con il sistema carcerario\" poich\u00e9 molte aziende si affidano indirettamente alla sua presenza. A partire dal 1996 il TDCJ impiegava oltre il doppio del numero di persone impiegate dalla Sam Houston State University, il secondo datore di lavoro della citt\u00e0.\nA partire dal 2005 Sam Houston State \u00e8 rimasto il secondo datore di lavoro a Huntsville, con 2.458 dipendenti. L'universit\u00e0 ha un ruolo importante nello studio della criminologia. Il terzo datore di lavoro \u00e8 l'Huntsville Independent School District, con 974 dipendenti. Il quarto datore di lavoro pi\u00f9 grande, l'Huntsville Memorial Hospital, ha 540 dipendenti. 517 dipendenti lavorano per il quinto datore di lavoro, Wal-Mart.\nA partire dal 2007 il reddito medio di Huntsville era inferiore al reddito medio del Texas.\nGoverno.\nDipartimento di giustizia penale del Texas.\nHuntsville ha la sede del Dipartimento di giustizia penale del Texas (TDCJ), l'agenzia del Texas che gestisce le strutture penitenziarie statali per adulti. Il sistema carcerario del Texas ha sede a Huntsville sin dalla fondazione del Texas come repubblica, e il TDCJ \u00e8 l'unica grande agenzia statale che non ha sede ad Austin, la capitale dello stato.\nDiverse prigioni maschili del TDCJ, tra cui la Byrd Unit, la Goree Unit, la Huntsville Unit (sede della camera di esecuzione dello stato) e la Wynne Unit, si trovano entro i limiti della citt\u00e0 di Huntsville. Anche l'unit\u00e0 Holliday, un'unit\u00e0 di trasferimento, \u00e8 a Huntsville.\nIl magazzino della regione centrale di TDCJ e il magazzino della prigione di Huntsville si trovano nel complesso della sede del TDCJ. Il magazzino del servizio di ristorazione \u00e8 dietro l'unit\u00e0 Wynne. Il TDCJ gestisce l'ufficio parole del distretto di Huntsville a Huntsville.\nA partire dal 1996 il direttore del TDCJ risiedeva in un palazzo dall'altra parte della strada rispetto all'unit\u00e0 di Huntsville.\nAltre agenzie statali.\nLa Texas Forensic Science Commission ha sede presso la Sam Houston State University.\nCultura.\nNel settembre 2009, l'Huntsville Cultural District \u00e8 stato designato dalla Texas Commission on the Arts come uno dei primi sette distretti culturali statali.\nIl distretto culturale di Huntsville comprende una variet\u00e0 di strutture e attrazioni tra cui: Musei e gallerie d'arte Studi e laboratori di artisti Dimore e siti storici Teatri e spettacoli Eventi e festival culturali\nIl Distretto Culturale ospita alcune delle pi\u00f9 belle architetture storiche del Texas. A valorizzare gli edifici del centro ci sono i murales dell'artista di fama mondiale Haas. Puoi anche visitare case artisticamente uniche costruite con materiali riciclati create da Dan Phillips di Phoenix Commotion. Puoi goderti tour a piedi e in auto autoguidati, attivit\u00e0 artistiche, spettacoli di musica-teatro-danza, shopping, antiquariato e ristoranti unici.\nAltre offerte culturali includono SHSU's of Fine Arts and Mass Communication, The Wynne Home Arts Center, Town Theatre, Sam Houston Memorial Museum, Sam Houston Folk Festival e Community Theatre.\nRuth Massingill e Ardyth Broadrick Sohn, autori di Prison City: Life with the Death Penalty a Huntsville, in Texas, hanno affermato che Huntsville condivide diversi tratti con altre piccole citt\u00e0. Ad esempio, molti addetti ai lavori includono membri delle famiglie fondatrici di Huntsville, che ancora risiedono a Huntsville. Hanno anche detto che \"Il disaccordo \u00e8 una tradizione di Huntsville ben consolidata\". Gli autori affermano che il dibattito \u00e8 una parte significativa dell'agenda della leadership e che i residenti di Huntsville non sono d'accordo sulla pena capitale."}
{"id": "2482093", "revid": "767487", "url": "https://it.wikipedia.org/wiki?curid=2482093", "title": "Pachamanca", "text": "La pachamanca (dal quechua pacha, \u00abterra\u00bb e manka, \u00abpentola\u00bb; \u00abpentola di terra\u00bb ) \u00e8 un piatto tipico della cucina peruviana basato sulla cottura al riverbero, prodotto da pietre pre-riscaldate, di carni di agnello, maiale, pollo e \"cuy\" previamente portate a macerazione con spezie.\nA questa cottura si aggiungono prodotti originali andini come patate, carote ed in alcuni casi manioca\nQuesto piatto speciale della cucina peruviana, esistente sin dall'epoca dell'Impero Inca si \u00e8 evoluto ed il suo consumo si \u00e8 espanso su tutto il territorio peruviano; sono state introdotte nel tempo variazioni sia sul procedimento tecnico di produzione, ma non negli ingredienti e nel tipo di cottura.\nNel Per\u00f9 la \"pachamanca\" si serve tradizionalmente, dal nord al sud, nelle regioni di Ayacucho, Jun\u00edn, Huancavelica e Hu\u00e1nuco con varianti locali nel processo di condimentazione.\nIl fattore comune \u00e8 l'impiego di pietre carenti di solfuri (la migliore \u00e8 la turbidite), la patata e il camote come ingredienti, e le carni in generale ermeticamente avvolte con foglie di platano. Dall'ultimo decennio del XX secolo questo piatto si serve anche a Lima durante feste e nei ristoranti della cuencas del Chill\u00f3n (verso Canta), del R\u00edmac (Chaclacayo, Chosica) e di Lur\u00edn (Cieneguilla).\nIngredienti.\nCarni di manzo, maiale, agnello, pollo e porcellino d'India; spezie: chincho, coriandolo e peperoncino. Contorno: patata, camote, manioca. Nella Cordigliera delle Ande sono importanti le humitas, fatte con mais fresco tritato, fave e formaggio fuso.\nPreparazione.\nIl principio di base \u00e8 quello di creare una cavit\u00e0 con materiale refrattario, che permetta di essere portato ad alte temperature, per poi procedere alla cottura delle carni. Cos\u00ec in molti luoghi del Per\u00f9, si crea un forno artigianale scavando un buco nella terra, dove si collocano pietre che si riscaldano con la combustione della legna. Non si usano pietre qualsiasi, bens\u00ec pietre tali per cui il contenuto di solfuri sia basso (turbiditi). In questo modo non si altera il sapore delle carni. Alternativamente si usano strutture di mattoni.\nUna volta riscaldato il forno, si procede con l'introduzione della carne precedentemente condita e marinata con abbondanti spezie per insaporirla, ed avvolta con foglie di platano. La carne viene ordinata su alcune superfici portanti (pietre, lastre, o vassoi metallici). Si introducono nel forno anche i contorni. Infine si chiude il forno o mediante foglie e terra (metodo tradizionale) o con altro meccanismo che permetta una chiusura ermetica al fine di non disperdere il calore che gli elementi refrattari hanno conservato.\nTrascorso un certo tempo (basato sui calcoli e sull'esperienza del cuoco) si apre il forno e si procede a servire. Dipendendo dalla quantit\u00e0 degli alimenti e dal calore delle pietre, il tempo ideale sarebbe 40-90 minuti.\nLa maniera migliore di servire e mangiare la \"pachamanca\" \u00e8 su una tavola grande o su una tovaglia stesa direttamente sul terreno. Le patate, le fave, i camote, le humitas vengono disposte lungo la tavola, cos\u00ec da permettere l'accesso a tutti gli invitati. Le carni (un po' per tipo) si servono in piatti. Il \"japchi\" (salsa di rocoto, formaggio e huacatay) viene servita come accompagnamento a questi piatti.\nLa \"pachamanca\", nota alla maggior parte dei peruviani \u00e8 relativamente moderna. Nei tempo precolombiani non si utilizzavano le carni. La cottura si faceva in \"pirqas\", ovvero forni piramidali bucati, nei quali si mettevano pezzi di legna accesa per riscaldare le pietre e poi, una volta calde, si mettevano le patate.\nLungo la costa si usa accompagnare il piatto con \"Inca Kola\"; nella sierra si utilizza la \"chicha\".\nElemento comune.\nL'\"elemento comune\" a tutte le forme di preparazione \u00e8 la macerazione della carne con alcune spezie che le conferiscono un sapore caratteristico. La carne di maiale si macera in chincho nella regione di Hu\u00e1nuco. Il risultato \u00e8 che ogni tipo di carne avr\u00e0 un colore differente al termine della cottura."}
{"id": "2482094", "revid": "767487", "url": "https://it.wikipedia.org/wiki?curid=2482094", "title": "Permutation City", "text": "Permutation City \u00e8 un romanzo di fantascienza di Greg Egan del 1994, vincitore del premio John Wood Campbell Memorial nel 1995 e candidato al premio Philip K. Dick nello stesso anno.\nEsplora numerosi concetti, tra i quali l'ontologia quantica, attraverso vari aspetti di vita artificiale e realt\u00e0 simulata. Alcune sezioni della storia sono state adattate dal racconto di Egan del 1992 \"Dust\" che trattava di molti di questi temi filosofici.\nTrama.\nNel ventunesimo secolo la tecnologia offre la possibilit\u00e0 di scansionare il cervello e di simularlo sui computer, permettendo alla \"Copia\" di vivere all'interno di una realt\u00e0 virtuale.\nInfluenza culturale.\nNel 2003 il romanzo \u00e8 stato citato nell'articolo \"Universi Paralleli\" di Max Tegmark pubblicato sul numero di giugno di Le Scienze (numero di maggio per la versione inglese Scientific American).\nEdizioni.\nIl romanzo \u00e8 stato pubblicato in Italia nel 1998 da Shake edizioni."}
{"id": "2482095", "revid": "110157", "url": "https://it.wikipedia.org/wiki?curid=2482095", "title": "Zajas", "text": " \nZajas (in macedone \"\u0417\u0430\u0458\u0430\u0441\") \u00e8 un comune urbano della Repubblica di Macedonia di 18.800 abitanti (dati 2010). La sede comunale \u00e8 nella localit\u00e0 omonima\nStoria.\nIl comune venne creato nel 1996, e poi dissolto nel 2013 dalla nuova organizzazione territoriale ed unito al comune di Ki\u010devo.\nSociet\u00e0.\nEvoluzione demografica.\nSecondo il censimento nazionale del 2002 Zajas conta 11.605 abitanti. I principali gruppi etnici sono:\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2482098", "revid": "538762", "url": "https://it.wikipedia.org/wiki?curid=2482098", "title": "Blankenfelde", "text": "Blankenfelde pu\u00f2 riferirsi a:"}
{"id": "2482103", "revid": "1543377", "url": "https://it.wikipedia.org/wiki?curid=2482103", "title": "Movistar Open 2006", "text": "Il Movistar Open 2007 \u00e8 stato un torneo di tennis giocato sulla terra rossa.\n\u00c8 stata la 13\u00aa edizione del Movistar Open, che fa parte della categoria International Series nell'ambito dell'ATP Tour 2006.\nSi \u00e8 giocato al Centro de Tenis Las Salinas di Vi\u00f1a del Mar in Cile,dal 30 gennaio al 6 febbraio 2006.\nCampioni.\nSingolare.\n Jos\u00e9 Acasuso ha battuto in finale Nicol\u00e1s Mass\u00fa 6-4, 6-3\nDoppio.\n Jos\u00e9 Acasuso / Sebasti\u00e1n Prieto hanno battuto in finale Franti\u0161ek \u010cerm\u00e1k / Leo\u0161 Friedl 7-6 (7-2), 6-4"}
{"id": "2482105", "revid": "599013", "url": "https://it.wikipedia.org/wiki?curid=2482105", "title": "Palazzo Balbi", "text": ""}
{"id": "2482107", "revid": "2130303", "url": "https://it.wikipedia.org/wiki?curid=2482107", "title": "Santuario di Nostra Signora Addolorata e San Rocco", "text": "Il santuario di Nostra Signora Addolorata e San Rocco \u00e8 un luogo di culto cattolico situato nella frazione di Buggio nel comune di Pigna, in provincia di Imperia. La principale festivit\u00e0 si celebra il 16 agosto nelle festivit\u00e0 di san Rocco.\nStoria.\nLa nascita del santuario \u00e8 legata alla devozione popolare dei paesani verso la Madonna dell'Addolorata ed in particolar modo verso san Rocco, protettore contro le pestilenze.\nL'edificio \u00e8 una costruzione del XVIII secolo, risalente alla seconda met\u00e0 del secolo, con caratteristiche strutturali tipiche dei santuari agresti e di montagna.\nUn racconto popolare asserisce che la venerata immagine mariana sia stata colpita, in un periodo non ben definito, da un colpo di fucile sparato da un soldato durante un passaggio di truppe nell'alta val Nervia; il soldato mor\u00ec, secondo il racconto, per cause accidentali poco dopo. Si dice inoltre che il foro, provocato dalla pallottola, sia ancora oggi visibile nella porta della chiesa."}
{"id": "2482108", "revid": "974994", "url": "https://it.wikipedia.org/wiki?curid=2482108", "title": "The Red Piano Tour", "text": "Il The Red Piano Tour \u00e8 un tour dell'artista britannico Elton John, iniziato il 13 febbraio 2004 al \"The Colosseum at Caesars Palace\" di Las Vegas e conclusosi improvvisamente a Barcellona nel mese di ottobre 2009.\nNonostante il nome, le date nordamericane si tennero esclusivamente a Las Vegas, sotto forma di residency show. Solo le date europee si svolsero come un tour, con il nome di \"The Red Piano: Live in Europe\".\nIl tour.\nIl progetto era nato da un'idea di Elton e del fotografo David LaChapelle ed era stato subito realizzato, a partire dall'insolito colore del pianoforte: la rockstar, infatti, aveva deciso di suonare un pianoforte rosso (\"Red Piano\") nelle date del tour (a simboleggiare il colore dell'amore); era, come al solito, accompagnato dalla \"Elton John Band\". Lo show era caratterizzato dall'utilizzo di numerose coreografie ed effetti speciali, spesso estrosi (specie nell'ultima parte dello spettacolo, durante \"Saturday Night's Alright for Fighting\": il pubblico delle prime file poteva addirittura salire sul palco, mentre venivano improvvisamente allestiti diversi oggetti gonfiabili e dal soffitto piovevano coriandoli e palloncini). Per molti dei brani suonati, inoltre, LaChapelle aveva realizzato dei filmini (rappresentati su un megaschermo nel momento in cui la band iniziava a suonare la canzone in questione): spesso alludevano alla carriera di Elton o alla sua vita (come quello di \"I'm Still Standing\" o di \"Someone Saved My Life Tonight\"; per \"Rocket Man\" era stato utilizzato il videoclip di \"This Train Don't Stop There Anymore\"), un richiamo all'incredibile passato della rockstar senza cadere nella nostalgia. Altre volte, i video erano rappresentativi del brano suonato (\u00e8 celebre quello messo in scena durante \"The Bitch Is Back\", rappresentante una provocatrice Pamela Anderson).\nLo spettacolo durava un'ora e mezza, ed era quindi decisamente breve rispetto ai concerti standard della superstar (che possono arrivare a durare anche tre ore): inoltre, erano messe in evidenza quasi esclusivamente le hits pi\u00f9 famose dell'artista britannico, particolare che deludeva parecchio alcuni tra i fans pi\u00f9 accaniti. Elton, comunque, interagiva maggiormente con il pubblico rispetto agli spettacoli \"normali\" e si concedeva diverse battute (famose rimangono quelle rivolte a C\u00e9line Dion). Il prezzo dei biglietti, almeno inizialmente, era molto alto (anche a causa dei costi dell'imponente scenografia): nel 2007 John aveva deciso di portare lo show anche in Europa, per festeggiare i 40 anni di carriera (si era conosciuto con Bernie Taupin nel 1967) e i propri 60 anni, ma le date del tour furono cancellate per i pochi biglietti venduti a causa del costo elevato. Nel 2008 la star ha riportato il \"Red Piano\" nel Vecchio Continente, ma ovviamente a prezzi pi\u00f9 contenuti.\nIn ogni caso, lo spettacolo \u00e8 sempre stato coronato da un grande successo, nonostante il prezzo dei biglietti: a Las Vegas \u00e8 stato definito \"\"Lo show pi\u00f9 eccitante del 2004\" e \"Lo show Numero Uno del 2004\" (Elton \u00e8 stato denominato \"Il miglior performer di Las Vegas del 2004\"\"). \"The Red Piano\" ha inoltre vinto un Award (\"Il meglio di Las Vegas 2005\") nella categoria \"Migliori performers\".\nIl 22 aprile 2009 Elton ha effettuato il suo ultimo concerto nella metropoli del Nevada, dopo quasi sei anni di successi e soddisfazioni. Nell'ottobre del 2009, il pianista di Pinner \u00e8 tornato in Europa per le date europee del tour, ma poi i concerti susseguenti lo show di Barcellona sono stati cancellati per via di un'indisposizione fisica di Elton.\nA documentazione del tour \u00e8 stato estratto un video concerto pubblicato nel 2008."}
{"id": "2482109", "revid": "1226", "url": "https://it.wikipedia.org/wiki?curid=2482109", "title": "Palazzo Balbi (Dorsoduro)", "text": ""}
{"id": "2482112", "revid": "838137", "url": "https://it.wikipedia.org/wiki?curid=2482112", "title": "Lorenzo Gallosti", "text": "Gioca nel ruolo di libero.\nCarriera.\nInizi\u00f2 la sua carriera pallavolistica nel 2002 nel C9 Arco Riva, squadra della parte meridionale del Trentino, militando prima nel campionato di Serie D e poi in quello di Serie C. Durante la permanenza in questa squadra si ciment\u00f2 nei ruoli di schiacciatore-laterale e palleggiatore.\nNel 2006 approd\u00f2 nelle giovanili della Trentino Volley, dove decise di dedicarsi totalmente al ruolo di libero. Per la stagione 2009-2010 venne inserito in prima squadra, dove fu il secondo libero, alle spalle di Andrea Bari. Durante la stagione vinse la Coppa del Mondo per club FIVB, la Coppa Italia e la Champions League.\nNel 2010 si trasfer\u00ec, con la formula del prestito, al Volley Segrate 1978, formazione militante in Serie A2, mentre l'anno successivo si trasfer\u00ec nel GSR Costa Ravenna, sempre in prestito."}
{"id": "2482116", "revid": "486946", "url": "https://it.wikipedia.org/wiki?curid=2482116", "title": "Valentina Matviyenko", "text": ""}
{"id": "2482118", "revid": "1935652", "url": "https://it.wikipedia.org/wiki?curid=2482118", "title": "Pieve di Bruzzano", "text": "La pieve di Bruzzano (in latino: \"Plebis Brutianensis\") era il nome di un'antica pieve dell'arcidiocesi di Milano e del Ducato di Milano con capoluogo Bruzzano.\nLa patrona della chiesa prepositurale di Bruzzano era la Beata Vergine Assunta, ancora oggi festeggiata il 15 agosto.\nStoria.\nLe prime notizie circa la fondazione di una pieve nel territorio di Bruzzano, risalgono all'XI secolo e pi\u00f9 precisamente si fa riferimento ad un documento del 1011 che per la prima volta cita la chiesa di Santa Maria di Bruzzano. Si ha ragione di credere che l'unit\u00e0 plebana fosse gi\u00e0 all'epoca stata costituita in quanto alla fine del XIII secolo, Goffredo da Bussero autore del \"Liber notitiae sanctorum mediolani\" attribuiva alle dipendenze di questa parrocchia gi\u00e0 23 tra chiese e cappelle. Sappiamo invece che il primo collegio della canonica venne costituito verso il XII secolo e che esso annoverava un prevosto accompagnato da sei canonici.\nCol Rinascimento la pieve assunse anche una funzione amministrativa civile come ripartizione locale della Provincia del Ducato di Milano, al fine di ripartire i carichi fiscali e provvedere all'amministrazione della giustizia. Dal punto di vista civile, fu nell'anno 1797 che la pieve amministrativa venne soppressa in seguito all'invasione di Napoleone e alla conseguente introduzione di nuovi e pi\u00f9 moderni distretti.\nTra il XVI e il XVIII secolo la pieve ecclesiastica di Bruzzano and\u00f2 in decadenza: vi si trovava un solo canonico oltre al prevosto anche se non diminuiva la cura d'anime affidatale. Nell'Ottocento divenne sede di un vicariato, ma fu inevitabile la sua soppressione con decreto arcivescovile a firma Alfredo Ildefonso Schuster del 15 febbraio 1930, quando venne definitivamente cancellata e le sue parrocchie vennero annesse direttamente alla curia milanese in quanto molti dei comuni che costituivano l'antica pieve erano stati completamente inglobati nel tessuto urbano di Milano: tra questi Affori, Crescenzago, Dergano, Niguarda e Precotto. Il suo antico territorio comprendeva 14 parrocchie su un'area di 7,83 km\u00b2 con una popolazione di 52.483 abitanti nel 1972, mentre oggi, coprendo buona parte dei municipi 2 e 9 di Milano oltre ai comuni di Cormano e Bresso, supera ampiamente le 350.000 persone.\nTerritorio.\nNella seconda met\u00e0 del XVIII secolo, dopo l'annessione di Cimiano a Crescenzago e di Greco a Segnano, il territorio della pieve era cos\u00ec suddiviso:"}
{"id": "2482119", "revid": "486946", "url": "https://it.wikipedia.org/wiki?curid=2482119", "title": "Radutsch", "text": ""}
{"id": "2482120", "revid": "149727", "url": "https://it.wikipedia.org/wiki?curid=2482120", "title": "Pf\u00f6rten", "text": ""}
{"id": "2482121", "revid": "149727", "url": "https://it.wikipedia.org/wiki?curid=2482121", "title": "Gro\u00df Stein", "text": ""}
{"id": "2482122", "revid": "149727", "url": "https://it.wikipedia.org/wiki?curid=2482122", "title": "Bunzlau", "text": ""}
{"id": "2482125", "revid": "110157", "url": "https://it.wikipedia.org/wiki?curid=2482125", "title": "SeaWorld Parks &amp; Entertainment", "text": "La SeaWorld Parks &amp; Entertainment \u00e8 un'azienda statunitense attiva nel settore dei parchi di divertimento. La compagnia \u00e8 stata una sussidiaria della Anheuser-Busch, a sua volta interamente controllata dalla multinazionale della birra Anheuser-Busch InBev, con il nome di Busch Entertainment Corporation fino al 1\u00ba dicembre 2009, quando \u00e8 stata acquistata dal Blackstone Group che le ha cambiato il nome.\nStoria.\nLa compagnia nasce originariamente dallo scorporo delle attivit\u00e0 nel settore dei parchi di divertimento della Anheuser-Busch, presente nel settore con alcuni parchi a marchio Busch Gardens. Nel 1989 la Busch Entertainment compr\u00f2 dalla Harcourt Brace Jovanovich i parchi \"Central Florida\", \"Cypress Gardens\" e \"Boardwalk and Baseball\" oltre ad alcune strutture a marchio SeaWorld. Il \"Boardwalk and Baseball\" fu chiuso entro breve tempo e in seguito anche il \"Cypress Gardens\" fu venduto e ora opera indipendentemente.\nNel 2008 la compagnia madre Anheuser-Busch fu acquistata dal colosso belga InBev. Basandosi sul \"modus operandi\" gi\u00e0 mostrato dalla InBev che prevedeva di vendere i beni non principali della compagnia acquistata per pagare il debito contratto nell'acquisto stesso ci si aspettava fin dall'inizio che la Busch Entertainment venisse venduta o liquidata. La InBev diede inizio a trattative su diversi tavoli tuttavia le basse offerte ricevute hanno portato i dirigenti della InBev a rimandare l'operazione e in seguito anche la riuscita vendita della Tsingtao Brewery ha portato una liquidit\u00e0 che ridusse la necessit\u00e0 di vendere la BEC rapidamente.\nNonostante tutto la compagnia \u00e8 stata venduta nel 2009 al Blackstone Group che le ha dato la sua denominazione attuale.\nPropriet\u00e0.\nBusch Gardens\nSeaWorld\nParchi acquatici\nAltri parchi\nPropriet\u00e0 cedute.\nBusch Gardens\nSeaWorld\nAltri"}
{"id": "2482128", "revid": "599013", "url": "https://it.wikipedia.org/wiki?curid=2482128", "title": "Andrij \u0160evcenko", "text": ""}
{"id": "2482131", "revid": "1935652", "url": "https://it.wikipedia.org/wiki?curid=2482131", "title": "Pieve di Castelseprio", "text": "La pieve di Castelseprio o pieve di San Giovanni Evangelista di Castelseprio (in latino: \"Plebis Castelsepriensis\" o \"Plebis Sancti Johannis Evangelistae Castelsepriensis\") era il nome di un'antica pieve dell'arcidiocesi di Milano e del ducato di Milano con capoluogo Castelseprio.\nIl patrono era san Giovanni Evangelista, a cui era dedicata la chiesa prepositurale oggi ridotta ad un rudere archeologico.\nStoria.\nLa prima attestazione di vita plebana a Castelseprio si pu\u00f2 desumere da un documento del 1173 che consiste in una convenzione circa i privilegi concessi al sacerdote di Castiglione Olona da parte della pieve, anche se si sa che il territorio venne cristianizzato attorno al V secolo e forse la fondazione della basilica di San Giovanni Evangelista ebbe origine in quel periodo.\nIl primo prevosto noto fu Guiscardo, citato appunto gi\u00e0 nel 1173, mentre nel 1245 un suo successore, Alberto, nominato cappellano del papa, riusc\u00ec a far approvare i nuovi statuti capitolari che prevedevano l'aggiunta di sei canonici al capitolo.\nSul finire del XIV secolo apprendiamo che il capitolo parrocchiale disponeva di dodici canonici compreso il prevosto che officiavano in tutto il territorio della pieve di Castelseprio che si estendeva su diciannove localit\u00e0, di cui Tradate, con 900 abitanti, era la comunit\u00e0 con il maggior numero di anime da comunione.\nGi\u00e0 nel Cinquecento, per\u00f2, la basilica plebana di San Giovanni evangelista era in pieno decadimento ed una cronaca d'epoca ce la descrive come \"circondata da boschi, mentre le case canonicali erano allo stato di ruderi. La cura d'anime si limitava ai pochi abitanti di Torba e al colono residente nei pressi della basilica\".\nEra ormai inevitabile che altre floride citt\u00e0 che facevano parte della pieve si facessero avanti per reclamare una pi\u00f9 degna sede canonicale, magari nella loro citt\u00e0. San Carlo Borromeo in persona prese a cuore la situazione e vagli\u00f2 il problema per ben sedici anni, e infine si risolse a trasferire il centro della pieve a Carnago con decreto del 25 luglio 1582. Quello che all'epoca era il territorio della pieve oggi si estende su un'area di 81,67 km\u00b2 e una popolazione di 60.000 abitanti su 19 parrocchie del decanato di Carnago.\nDiversa sorte ebbe invece la coestensiva pieve secolare e laica nella quella si articolava la provincia del Ducato di Milano: la pieve civile raccoglieva diciotto comuni. I mutamenti ecclesiastici non influenzarono infatti per nulla l'ambito amministrativo civile, rispetto al quale Castelseprio fu il capoluogo della propria pieve per altri due secoli: fu l'invasione di Napoleone del 1797 e la conseguente riforma amministrativa voluta dai rivoluzionari giacobini al suo seguito a determinare la soppressione dell'antico compartimento territoriale, sostituendolo con un nuovo e moderno distretto avente sede a Tradate.\nTerritorio.\nNella seconda met\u00e0 del XVIII secolo, il territorio della pieve era cos\u00ec suddiviso:\nDal punto di vista ecclesiastico, tutto il territorio era a quel tempo incluso nella Pieve di San Martino di Carnago."}
{"id": "2482134", "revid": "92723", "url": "https://it.wikipedia.org/wiki?curid=2482134", "title": "Zamora (Ecuador)", "text": "Zamora \u00e8 una citt\u00e0 dell'Ecuador, capoluogo della provincia di Zamora Chinchipe e dell'omonimo cantone.\nFondata dagli spagnoli nel 1549, fu ripetutamente attaccata dalle popolazioni indigene. Fu rifondata nel 1800 e per anni rimase un villaggio di piccole dimensioni. La creazione della provincia, e la nomina a capoluogo della stessa, risale al 1953.\nZamora \u00e8 una delle vie di accesso al Parco nazionale Podocarpus, un'estesa area protetta vicina al confine con il Per\u00f9.\nIn citt\u00e0 si trova l'\"Orquideario Tzanka\" che ospita oltre 1000 tipi differenti di orchidee. A circa 2\u00a0km si trova anche l'\"Orquideario Paphinia\", dove si trovano oltre 3000 specie di piante autoctone."}
{"id": "2482136", "revid": "15756", "url": "https://it.wikipedia.org/wiki?curid=2482136", "title": "Eruzione minoica", "text": "L'eruzione minoica di Thera, anche riferita come eruzione di Thera o eruzione di Santorini, fu una vasta e catastrofica eruzione vulcanica (VEI= 6 o 7, DRE= 60\u00a0km3) che si stima si sia verificata nella met\u00e0 del secondo millennio a.C. L'eruzione fu uno dei pi\u00f9 grandi eventi vulcanici accaduti sulla Terra, documentata storicamente. L'eruzione devast\u00f2 l'isola di Thera (o Santorini), compreso l'insediamento minoico ad Akrotiri come pure aree comunitarie e agricole sulle isole vicine e sulle coste di Creta.\nL'eruzione sembra avere ispirato certi miti greci e pu\u00f2 avere causato scompiglio in Egitto. In aggiunta, si \u00e8 congetturato che l'eruzione minoica e la distruzione della citt\u00e0 di Akrotiri avesse fornito la base o altrimenti l'ispirazione a Platone per la narrazione del mito di Atlantide.\nEruzione.\nL'evidenza geologica mostra come il vulcano a Thera avesse eruttato numerose volte nel corso di centinaia di migliaia di anni prima dell'eruzione minoica. In pratica il vulcano seguirebbe un processo ripetitivo in cui avrebbe eruttato violentemente in un primo stadio, che avrebbe portato al collasso della caldera, che in un secondo momento si sarebbe riempita d'acqua marina, lasciando come residui numerose piccole isole formanti un circolo. Successivamente dalla caldera sarebbe uscito nuovamente del magma che col tempo avrebbe ricostituito un nuovo cono vulcanico, da cui avvenne una nuova violenta eruzione, portando nuovamente la struttura vulcanica a collassare, il tutto in un processo ciclico continuo. Un altro famoso vulcano che ripete un simile processo \u00e8 il Krakatoa in Indonesia.\nImmediatamente prima dell'eruzione minoica, le pareti della caldera formavano un anello quasi continuo di isole con il solo accesso situato fra Thera e la piccola isola di Aspronisi. Questa eruzione da cataclisma fu incentrata su una piccola isola proprio a nord dell'attuale isola di Nea Kameni nel centro della caldera che allora esisteva. La parte settentrionale della caldera venne di nuovo riempita da cenere e lava vulcanica, collassando dunque di nuovo.\nSu Santorini c'\u00e8 uno spesso strato di 60\u00a0m di tefra bianca che copre il suolo delineando distintamente il livello del terreno prima dell'eruzione. Questo strato ha tre distinte bande le quali indicano le differenti fasi dell'eruzione. Poich\u00e9 nessun corpo \u00e8 stato trovato nel sito di Akrotiri, Floyd W. McCoy, professore di geologia e oceanografia, Universit\u00e0 delle Hawaii, annota che la popolazione locale abbia, con il pericolo dell'avanzamento della imminente eruzione, lasciato l'isola prima della sua distruzione. Tuttavia, la sottigliezza del primo strato di cenere, insieme con la mancanza di un'erosione rilevante di questo strato da parte delle piogge invernali prima che il successivo strato fosse depositato, indica che il vulcano avesse dato alla popolazione locale soltanto pochi mesi di preavviso.\nRecenti ricerche fatte da una squadra di scienziati internazionali nel 2006 rivelarono che l'evento di Santorini fosse stato molto pi\u00f9 grande rispetto alla stima originale di 39\u00a0km\u00b3 di roccia-densa-equivalente (DRE) (ovverosia volume totale di materiale eruttato dal vulcano); questo resoconto venne pubblicato nel 1991. Con una DRE stimata dunque in eccesso di 60\u00a0km\u00b3, il volume di materiali piroclastici sarebbe approssimativamente di 100\u00a0km\u00b3, posizionando l'indice di esplosivit\u00e0 vulcanica dell'eruzione di Thera a 6 o 7, vale a dire quattro volte superiore al materiale riversato nella stratosfera per il Krakatoa nel 1883, un evento ben documentato. Gli eventi vulcanici di Thera e la conseguente caduta di ceneri, probabilmente sterilizzarono l'isola, come successe sul Krakatoa. Durante tempi storici, soltanto l'eruzione del Tambora del 1815 rilasci\u00f2 pi\u00f9 materiale nell'atmosfera.\nConseguenze fisiche.\nVulcanologia.\nQuesta eruzione pliniana provoc\u00f2 una piuma estesa nella stratosfera, stimata dai 30 ai 35\u00a0km. Inoltre, il magma sottostante al vulcano venne a contatto con l'acqua marina poco profonda dell'insenatura, provocando una violenta eruzione di vapore.\nL'evento gener\u00f2 anche uno tsunami alto da 35\u00a0m a 150\u00a0m che devast\u00f2 la costa nord di Creta, distante circa 110\u00a0km. Lo tsunami ebbe un impatto sulle citt\u00e0 costiere quali Amnisos, dove i muri degli edifici furono deformati nel loro allineamento. Sull'isola di Anafi, 27\u00a0km a est, sono stati trovati strati di cenere profondi 3\u00a0m, come pure strati di pomice sui pendii a 250\u00a0m sopra il livello del mare.\nAltrove nel Mediterraneo si sono trovati depositi di pomice causati probabilmente dall'eruzione di Thera. Gli strati di cenere nelle carote perforate sul fondale marino e dei laghi in Turchia, tuttavia, mostrano che la pi\u00f9 abbondante caduta di cenere avvenne a est e a nord-est di Santorini. Adesso si sa che la cenere trovata su Creta \u00e8 stata depositata in una fase precorritrice all'eruzione vera e propria, alcune settimane e mesi prima delle principali fasi eruttive e avrebbero avuto un leggero impatto sull'isola. Venne affermato inoltre che i depositi di cenere prodotti da Santorini furono trovati anche nel delta del Nilo, adesso ci \u00e8 noto per\u00f2 che si tratta di una identificazione errata.\nDatazione.\nL'eruzione minoica fornisce un punto fisso per allineare l'intera cronologia del II millennio a.C. nell'Egeo, poich\u00e9 l'evidenza dell'eruzione viene trovata dovunque nella regione. Nonostante ci\u00f2, la data esatta dell'eruzione \u00e8 stata difficile da determinare. Le stime attuali basate sulla datazione del radiocarbonio indicano che l'eruzione accadde tra il 1627 a.C. e il 1600 a.C. Tuttavia, questa gamma di date sono in conflitto con le precedenti stime, basate su studi archeologici che utilizzano la cronologia convenzionale egiziana, di circa un secolo posteriore.\nGli archeologi svilupparono le cronologie della tarda et\u00e0 del bronzo delle culture del Mediterraneo orientale analizzando l'origine dei manufatti (per esempio, oggetti provenienti da Creta, Grecia continentale, Cipro o Cananea) trovati in ogni strato archeologico. Se l'origine del manufatto pu\u00f2 essere accuratamente datata, allora si pu\u00f2 dare una data di riferimento per lo strato in cui esso si trova. Se l'eruzione di Thera potesse essere associata con un dato strato di cultura cretese (o altra), i cronologisti potrebbero usare la data di quello strato per datare l'eruzione stessa. Poich\u00e9 la cultura di Thera al tempo della distruzione era simile a quella del tardo minoico IA (TMIA) su Creta, il TMIA \u00e8 la linea di base per stabilire la cronologia altrove. L'eruzione si allinea anche con le culture del Tardo cicladico I (TCI) e il Tardo elladico I (TEI), ma precede il TEI peloponnesiaco. Scavi archeologici ad Akrotiri hanno portato alla luce anche frammenti di nove vasi di gesso siro-palestinesi del medio bronze II (MBII).\nUn tempo, si credeva che i dati forniti dalle carote di ghiaccio della Groenlandia potessero essere utili per accertare la data esatta dell'eruzione. Una grande eruzione, identificata nelle carote di ghiaccio e datata al 1644 a.C. (+/- 20\u00a0anni), venne sospettata essere quella di Santorini. Tuttavia, la cenere vulcanica rintracciata da una carota di ghiaccio dimostrava che ci\u00f2 non era riferibile a Santorini, arrivando alla conclusione che l'eruzione poteva essere accaduta in altra data. La tarda eruzione dell'Olocene del Monte Aniakchak, un vulcano in Alaska, viene proposta come la pi\u00f9 probabile fonte dei minuti frammenti di vetro vulcanico nella carota di ghiaccio della Groenlandia.\nUn altro metodo usato per stabilire la data dell'eruzione \u00e8 la datazione degli anelli degli alberi. Questo tipo di datazione ha mostrato che un grande evento che interfer\u00ec con la normale crescita degli alberi nel Nord America accadde nel 1629-1628 a.C. La prova di un evento climatico intorno al 1628 a.C. \u00e8 stato trovato negli studi sulla depressione della crescita delle querce europee in Irlanda e in Svezia.\nNel 2006 due documenti di ricerca furono pubblicati affermando che la nuova analisi con il radiocarbonio datava l'eruzione tra il 1627 a.C. e il 1600 a.C. Campioni di legno, ossa e semi collezionati da varie localit\u00e0 dell'Egeo, incluso Santorini, Creta, Rodi e Turchia, furono analizzati in tre laboratori separati a Oxford, Vienna (Austria), e Heidelberg (Germania) in modo da minimizzare i mutamenti di un errore di datazione al radiocarbonio. I risultati dell'analisi indicarono un'estesa datazione per l'evento di Thera tra il 1660 a.C. e il 1613 a.C. Anche quell'anno la data indicata dal radiocarbonio dell'eruzione di Thera venne limitata nel lasso di tempo che va dal 1627 al 1600 a.C., con il 95% di probabilit\u00e0 di esattezza, dopo i ricercatori analizzarono il materiale proveniente dagli alberi di ulivi che furono trovati sepolti sotto la lava del vulcano. Poich\u00e9 gli alberi crescevano sull'isola, i risultati possono essere stati affetti da degasamento vulcanico, il quale avrebbe alterata la precisione degli studi radiometrici.\nSebbene il radiocarbonio indichi una datazione dell'eruzione nel 1600 a.C., gli archeologi credono che la data sia contraddetta dai ritrovamenti negli scavi effettuati in Egitto e a Thera. Per esempio, alcuni archeologi hanno trovato sepolta ceramica egiziana e cipriota su Thera che \u00e8 datata a un periodo pi\u00f9 tardo rispetto alle date radiometriche per l'eruzione. Poich\u00e9 la cronologia storica egiziana \u00e8 stata stabilita da numerosi studi archeologici, la data esatta dell'eruzione resta controversa. Se la datazione con il radiocarbonio \u00e8 precisa, si dovrebbero avere significativi riallineamenti cronologici di molte culture del Mediterraneo orientale.\nRecentemente, Felix H\u00f6flmayer, ha dimostrato come il divario tra la datazione \"radiocarbonica\" e quella \"archeologica\" si possa ridurre a non pi\u00f9 di 50 anni calendariali , e una datazione dell'eruzione a circa 1570 a.C. \u00e8 stata proposta da diversi studiosi, a partire da Tiziano Fantuzzi.\nEffetti climatici.\nL'idrologo Philip LaMoreaux afferm\u00f2 nel 1995 che l'eruzione caus\u00f2 significativi mutamenti climatici nella regione del Mediterraneo orientale, Mar Egeo e buona parte dell'emisfero settentrionale, ma questo fu energicamente rigettato dal vulcanologo David Pyle un anno pi\u00f9 tardi.\nRiguardo al lasso di tempo della data dell'eruzione indicata dal radiocarbonio, c'\u00e8 l'attestazione di un evento climatico significativo nell'emisfero settentrionale, che include gli scarsi raccolti in Cina (vedi sotto), come pure l'evidenza fornita dagli anelli degli alberi, citata sopra: pini dai coni setolosi della California; querce delle paludi dell'Irlanda, Inghilterra e Germania; e altri alberi della Svezia. Gli anelli degli alberi datano precisamente l'evento a 1628 a.C.\nImpatto storico.\nCivilt\u00e0 minoica.\nL'eruzione devast\u00f2 il vicino insediamento minoico ad Akrotiri su Santorini, il quale fu sepolto sotto uno strato di pomice.\nSi \u00e8 creduto che l'eruzione colpisse duramente anche la popolazione minoica di Creta, sebbene l'estensione dell'impatto sia dibattuta. Le prime teorie proposero che una caduta delle ceneri di Thera su met\u00e0 della parte orientale di Creta soffocasse la vita delle piante, causando fame nella popolazione locale. Tuttavia, dopo pi\u00f9 esami sul campo, questa teoria ha perso credibilit\u00e0, poich\u00e9 si \u00e8 determinato che non pi\u00f9 di 5\u00a0mm di cenere caddero su tutto il territorio di Creta. Altre teorie sono state proposte basate sull'evidenza archeologica trovata a Creta indicante che uno tsunami, probabilmente associato all'eruzione, colp\u00ec le aree costiere di Creta e pu\u00f2 avere duramente devastato gli insediamenti minoici costieri. Una pi\u00f9 recente teoria ipotizza che molto del danno provocato ai siti minoici sia dovuto a un grande terremoto che precedette l'eruzione di Thera.\nResti significativi minoici sono stati trovati oltre lo strato di cenere a Thera del periodo del Tardo Minoico I, implicando che l'eruzione di Thera non avesse causato l'immediato crollo della civilt\u00e0 dei minoici. Considerato che questi costituivano una potenza marinara e dipendevano dalle navi della loro marina mercantile per la sussistenza, l'eruzione di Thera probabilmente caus\u00f2 una significativa privazione economica ai minoici\u2014e la probabile perdita del loro impero millenario.\nSe questi effetti furono sufficienti a innescare la caduta della civilt\u00e0 minoica \u00e8 una questione ancora dibattuta. La conquista micenea del regno dei minoici accadde nel periodo del Tardo Minoico II (TMII), non molti anni dopo l'eruzione, e molti archeologi congetturano che l'eruzione inducesse una crisi nella civilt\u00e0 minoica, che permise cos\u00ec ai micenei una facile conquista.\nDocumenti cinesi.\nAlcuni scienziati correlano un inverno vulcanico dovuto all'eruzione minoica con i documenti cinesi registranti il collasso della Dinastia Xia in Cina. Secondo gli Annali di bamb\u00f9, il collasso della dinastia e il sorgere della dinastia Shang, datato approssimativamente al 1618 a.C., fu accompagnato da \"'nebbia gialla, un fioco sole, dunque tre soli, ghiaccio a luglio, carestia e l'inaridimento di tutti e cinque i cereali\".\nImpatto sulla storia egiziana.\nNon ci sono documenti egiziani sopravvissuti riguardo all'eruzione, e l'assenza di tali documenti \u00e8 talvolta attribuita al generale disordine che regnava in Egitto intorno al secondo periodo intermedio. Tuttavia, ci sono connessioni tra l'eruzione di Thera e le calamit\u00e0 delle Ammonizioni di Ipuwer, un testo del Basso Egitto durante il Medio Regno o il secondo periodo intermedio.\nViolenti temporali devastarono l'Egitto, descritti nella cosiddetta Stele della Tempesta di Ahmose I, sono stati attribuiti ai mutamenti climatici a breve termine causati dall'eruzione di Thera.\nMentre si \u00e8 argomentato che il danno provocato da questa tempesta possa essere stato causato da un terremoto successivo all'eruzione di Thera, si \u00e8 anche suggerito che esso fosse avvenuto durante una guerra contro gli Hyksos e il riferimento alla tempesta \u00e8 meramente una metafora per il caos, sul quale il faraone era impegnato a ristabilire l'ordine.\nC'\u00e8 un'opinione prevalente riguardo al fatto che l'Egitto, essendo troppo lontano da importanti aree di attivit\u00e0 sismica, non sarebbe stato colpito significativamente dal terremoto nell'Egeo. Inoltre, altri documenti, quali lo Speos Artemidos di Hatshepsut, rappresentano tempeste simili, ma sono chiaramente un'espressione figurativa e non letterale. La ricerca indica che questa stele particolare \u00e8 proprio un altro riferimento alla vittoria del faraone sulle forze del caos e dell'oscurit\u00e0.\nTradizioni greche.\nL'eruzione di Thera e la sua ricaduta vulcanica possono ben avere ispirato i miti della titanomachia nella \"Teogonia\" di Esiodo. I precedenti della titanomachia possono derivare dal ciclo di Kumarbi, un poema epico hurrita dell'et\u00e0 del bronzo proveniente dalla regione del lago di Van. \nTuttavia, la titanomachia stessa potrebbe avere preso elementi dalla memoria folclorica dell'Anatolia occidentale poich\u00e9 la storia si espanse verso occidente. I versi di Esiodo sono stati confrontati con l'attivit\u00e0 vulcanica, citando il colpo di fulmine di Zeus come \"fulmine vulcanico\", la terra bollente e il mare come una frattura della camera magmatica, il calore e la fiamma immensa come prova di esplosioni freatiche, oltre a molte altre descrizioni.\nAtlantide.\nC'\u00e8 qualche prova archeologica, sismologica e vulcanologica sul fatto che il mito di Atlantide, descritto da Platone, sia basato sull'eruzione di Santorini.\nBibliografia.\nUlteriori letture"}
{"id": "2482139", "revid": "88740", "url": "https://it.wikipedia.org/wiki?curid=2482139", "title": "Lahn (citt\u00e0)", "text": "Lahn era una citt\u00e0 tedesca, esistita dal 1977 al 1979 nel \"Land\" dell'Assia. Nata dall'unione delle citt\u00e0 di Gie\u00dfen e Wetzlar, e di altri 14 comuni minori, la citt\u00e0 fu sciolta dopo soli due anni per le proteste dei cittadini (particolarmente quelli di Wetzlar, divenuta in pratica un centro subordinato a Gie\u00dfen).\nStoria.\nLa creazione della citt\u00e0.\nAtzbach, Blasbach, Dutenhofen, Garbenheim, Hermannstein, Heuchelheim, Krofdorf-Gleiberg, Launsbach, L\u00fctzellinden, M\u00fcnchholzhausen, Nauborn, Naunheim, Steindorf, Waldgirmes e Wi\u00dfmar.\nLo scioglimento.\nLa citt\u00e0 di Lahn fu disciolta il 31 luglio 1979; al suo posto furono ricreate le citt\u00e0 di Gie\u00dfen e Wetzlar e il comune di Heuchelheim, e creati i 2 nuovi comuni di Lahnau e Wettenberg.\nSuddivisione amministrativa.\nLa citt\u00e0 di Lahn era divisa in 6 distretti urbani (\"Stadtbezirk\"), a loro volta suddivisi in quartieri (\"Stadtteil\"), per un totale di 23:"}
{"id": "2482142", "revid": "2108092", "url": "https://it.wikipedia.org/wiki?curid=2482142", "title": "Anheuser-Busch InBev", "text": "La Anheuser-Busch InBev \u00e8 una azienda multinazionale attiva nella produzione di bevande alcoliche e analcoliche.\nStoria.\nLa compagnia \u00e8 leader mondiale nel settore e si \u00e8 originata il 18 novembre 2008 dalla fusione tra il colosso belga InBev e quello americano Anheuser-Busch.\nSussidiarie.\nTramite le proprie societ\u00e0 controllate la compagnia \u00e8 proprietaria di oltre 200 marche di birra, suddivise tra loro in Globali, Internazionali e Locali. Tra gli altri il gruppo produce i marchi Stella Artois, Beck's, Quilmes, Corona e Budweiser.\nLa societ\u00e0 ha i diritti di distribuzione dei marchi Bacardi e Monster Energy.\nMarchi.\nIl portfolio della AB InBev's include marchi noti di birra e alcuni marchi di bevande analcoliche. La compagnia classifica i suoi brand nelle categorie \"marchi globali\" (\"Global Brands\"), \"marchi internazionali\" (\"International Brands\") e \"marchi locali\" (\"Local Champions\"). Di seguito, una lista dei marchi pi\u00f9 popolari al 2016. La fusione con la SABMiller ha aumentato a circa 400 i brand presenti nel portfolio dell'azienda al 2017\nI marchi globali includono:\nI marchi internazionali includono:\nI marchi locali includono:"}
{"id": "2482143", "revid": "352448", "url": "https://it.wikipedia.org/wiki?curid=2482143", "title": "Eruzione di Santorini", "text": ""}
{"id": "2482144", "revid": "327653", "url": "https://it.wikipedia.org/wiki?curid=2482144", "title": "Cristina di Tiro", "text": ""}
{"id": "2482145", "revid": "2025733", "url": "https://it.wikipedia.org/wiki?curid=2482145", "title": "Personaggi di Dawson's Creek", "text": "Questa voce contiene un elenco dei personaggi presenti nella serie televisiva Dawson's Creek.\nPersonaggi principali.\nDawson Leery.\nDawson Leery, \u00e8 il protagonista della serie televisiva. Dawson \u00e8 un ragazzo appassionato di cinema, sognatore e convinto idealista, il solo scopo della sua vita \u00e8 diventare un regista e conoscere il suo mito Steven Spielberg; \u00e8 il personaggio che nel corso della serie avr\u00e0 pi\u00f9 cambiamenti di carattere e il prosieguo della storia ruoter\u00e0 attorno alle sue crisi e alle sue insicurezze. Classico bravo ragazzo, affronta molte difficolt\u00e0, dall'amore difficile per Joey, al tradimento di sua madre con un altro uomo, passando per la morte del padre e per l'arrivo di una sorellina. Alla fine della serie concretizzer\u00e0 il suo sogno, ricevendo una telefonata molto importante da Steven Spielberg in persona.\nJosephine \"Joey\" Potter.\nJoey Potter \u00e8 la migliore amica di Dawson Leery. Ha perso la madre a causa di un cancro, quando aveva 13 anni, mentre il padre si trova in carcere per spaccio di marijuana (ci ritorner\u00e0 in seguito a causa di un giro di cocaina nel suo nuovo ristorante, che s'incendier\u00e0 in circostanze misteriose). La ragazza vive con la sorella Bessie, il fidanzato di quest'ultima Bodie (cuoco provetto) e il piccolo Alexander. Nonostante le disgrazie e le maldicenze della gente Joey cresce bene, il suo sogno \u00e8 farsi ammettere in uno dei college pi\u00f9 prestigiosi (Worthington di Boston) e fare un viaggio a Parigi. Nelle prima serie \u00e8 innamorata di Dawson anche se lui all'inizio non la nota come dovrebbe. Successivamente \u00e8 divisa tra l'amore per Dawson e quello per Pacey. Tra la 3 serie e la quarta vive una splendida storia d'amore con Pacey Witter, con lui decide anche di fare l'amore durante una gita in montagna. Nella 5 e 6 \u00e8 divisa tra Dawson, Eddie e Pacey.\nNell'ultima puntata riesce a capire che Dawson sar\u00e0 per sempre la sua \"anima gemella\" ma che \u00e8 Pacey il suo vero amore.\nJennifer \"Jen\" Lindley.\nJen Lindley vive a Capeside con la nonna, dopo aver passato l'infanzia e una parte assai turbolenta dell'adolescenza a New York. Ha un rapporto conflittuale con i genitori dovuto ai segreti di questi ultimi e con la nonna, fervida credente (mentre Jen si professa atea). Il suo arrivo nella prima stagione stravolge il rapporto di amicizia tra Dawson (con cui avr\u00e0 una storia prima e con cui far\u00e0 l'amore poi, diventando cos\u00ec \"la prima volta\" del nostro protagonista) e Joey, diventer\u00e0 la migliore amica di Jack. \u00c8 la pi\u00f9 disinibita delle ragazze del telefilm, ma dietro questa trasgressione nasconde anche una grande sensibilit\u00e0. Avr\u00e0 anche una figlia da una relazione breve, Amy, di cui non si conosce il padre; si scoprir\u00e0 poi che ha una malattia al cuore sin da piccola, ma che fino a quel momento non le aveva dato mai problemi, purtroppo negli ultimi episodi comincer\u00e0 a prendere pasticche per il malessere e morir\u00e0 lasciando la piccola Amy a Jack ed al suo ragazzo, Doug Witter, fratello di Pacey.\nPacey Witter.\nPacey Witter \u00e8 il migliore amico di Dawson. Ragazzo simpatico ed esuberante all'apparenza, ma anche insicuro, a causa del trattamento che gli riservano i familiari (il fratello e il padre, lo sceriffo del paese, lo considerano una sorta di fallito). Sembra il classico perdente e scapestrato, sempre pronto a fare a pugni qualora il caso lo richieda. Nella prima stagione vive una storia con Tamara Jacobs, una sua insegnante, ma il suo primo amore \u00e8 Andrea \"Andie\", una ragazza con una storia molto difficile alle spalle. Andie cambier\u00e0 Pacey profondamente e lo render\u00e0 pi\u00f9 sicuro di s\u00e9, inoltre risolver\u00e0 i problemi di Pacey con il padre. Anche Andie comincer\u00e0 a soffrire di problemi mentali come la madre, e inizier\u00e0 a vedere il fratello morto, ma grazie all'aiuto di Pacey si decider\u00e0 ad andare per l'estate a farsi curare in una clinica psichiatrica. Durante questo periodo Pacey l'aspetter\u00e0 con impazienza, ma al suo ritorno Andie sar\u00e0 fredda e distante con lui, e gli riveler\u00e0 di averlo tradito. Pacey inizier\u00e0 ad avvicinarsi a Joey, prima su richiesta di Dawson, poi sempre con maggiore interesse, fino ad innamorarsi di lei, anche se per questo rischier\u00e0 di perdere il suo migliore amico. Alla fine della terza stagione Pacey e Joey partiranno per l'estate a bordo della True Love, la barca comprata da Pacey, distrutta da un uragano, e ristrutturata grazie all'aiuto degli amici e soprattutto di Joey. La storia con Joey \u00e8 la pi\u00f9 importante, grazie alla quale matura notevolmente.\nJack McPhee.\nJack McPhee deve sopportare diverse sofferenze familiari (madre malata di mente, difficile rapporto col padre, un fratello scomparso prematuramente) e combattere contro i suoi conflitti interni e i pregiudizi tipici della provincia americana, dovuti alla sua omosessualit\u00e0. Se ne andr\u00e0 di casa, convivendo con Jen e sua nonna. Alla fine adotter\u00e0 insieme al fratello di Pacey (anche lui omosessuale) la figlia di Jen, la piccola Amy.\nAndrea \"Andie\" McPhee.\nAndie McPhee \u00e8 la sorella di Jack. Intraprende una relazione con Pacey nonostante i suoi problemi psicologici depressivi, causati dal senso di colpa per essere sopravvissuta all'incidente stradale in cui \u00e8 morto suo fratello maggiore Tim. Ricoverata brevemente in un istituto, tradisce Pacey e la loro relazione finisce. Si trasferisce in Italia, a Firenze, dopo aver risolto tutti i suoi problemi, anche quelli con Pacey.\nAudrey Liddell.\nAudrey Liddell \u00e8 la compagna di stanza di Joey all'universit\u00e0. Inizia una relazione con Pacey verso il 14\u00ba episodio della quinta serie. \u00c8 originaria di Los Angeles, e viene da una famiglia ricca. D\u00e0 la possibilit\u00e0 a Pacey di lavorare per suo padre, ma la relazione finir\u00e0 nella serie dopo anche perch\u00e9 si scopre che lei \u00e8 andata a letto con il ragazzo amato da Jen. Soprattutto nell'ultima serie si vedono i suoi seri problemi con l'alcol, per i quali dovr\u00e0 anche andare in una clinica. \u00c8 cantante in un complesso e appassionata fan dei No Doubt. Interpreter\u00e0 la signora Jacobs nel film in produzione nel penultimo episodio della serie.\nAbby Morgan.\nStudentessa del liceo di Capeside, Abby \u00e8 una ragazza i cui interessi maggiori sono i ragazzi e le sbornie. Diviene amica di Jen Lindley e passa gran parte del suo tempo con lei ad abbordare ragazzi, ubriacarsi e intrufolarsi in feste private. A parte Jen, lei non ha altri amici perch\u00e9 nessuno la sopporta, anche perch\u00e9 \u00e8 antipatica; soprattutto Andie che si ritrova spesso vittima delle sue calunnie. Tuttavia con il passare del tempo Andie si render\u00e0 conto che Abby \u00e8 una ragazza fragile che ha un rapporto difficile con la famiglia. Dopo essere stata cacciata via da Andie perch\u00e9 si \u00e8 intrufolata in un matrimonio con Jen, le due decidono di rubare degli alcolici e vanno in un ponte dove Abby ubriaca fradicia cade gi\u00f9 e annega nel mare nonostante il tentativo di salvataggio di Jen.\nEvelyn Ryan.\nEvelyn \u00e8 la nonna di Jen, rimasta vedova nel corso della prima stagione, dopo una lunga malattia del marito. La sua incrollabile fede della religione cattolica sar\u00e0 la causa di forti contrasti fra lei e Jen, che culmineranno il giorno del funerale di Abby Morgan, quando dopo una velenosa invettiva della ragazza durante la cerimonia, scaturira' in Evelyn la decisione di cacciare la nipote da casa propria. Dopo un breve periodo, Evelyn riaccoglier\u00e0 in casa Jen, insieme a Jack McPhee, rimasto ugualmente solo al mondo, trattandolo come fosse un nipote acquisito. Evelyn si trasferir\u00e0 a Boston insieme a Jen e Jack, quando questi si iscriveranno all'universit\u00e0, vendendo la propria casa per pagare gli studi alla nipote, ed anche per tale ragione sar\u00e0 l'unico personaggio secondario ad essere presente in tutte le stagioni del telefilm. Verso la fine della sesta stagione, sar\u00e0 rivelato che Evelyn ha un tumore, tuttavia negli episodi conclusivi della serie, ambientati cinque anni dopo, il suo personaggio \u00e8 ancora in salute. Quando Jen morir\u00e0 nel letto d'ospedale, la nonna le dir\u00e0 semplicemente che si rivedranno presto.\nGail Leery.\nGail \u00e8 la madre di Dawson, e la moglie di Mitch, che lavora come giornalista presso la redazione di una televisione locale. Gi\u00e0 dai primissimi episodi della serie verr\u00e0 rivelato che Gail ha una relazione extraconiugale con un collega giornalista, che porter\u00e0 alla definitiva rottura del suo matrimonio, anche quando Gail interromper\u00e0 ogni rapporto con l'amante. Nonostante vari tentativi di riconciliazione con il marito, alla fine della seconda stagione, Gail abbandoner\u00e0 Capeside per motivi professionali, facendovi ritorno nel corso della stessa stagione. In questa occasione Gail e Mitch faranno un nuovo tentativo di riconciliazione che andr\u00e0 a buon fine e sar\u00e0 coronato da una nuova gravidanza, dalla quale nascer\u00e0 Lily, purtroppo per\u00f2 il marito morir\u00e0 nel corso della quinta stagione. Negli episodi conclusivi della serie, ambientati cinque anni dopo l'ultimo episodio regolare, Gail si sposer\u00e0 in seconde nozze con un nuovo partner.\nMitch Leery.\n\u00c8 il padre di Dawson ed il marito di Gail. Per le prime tre stagioni avr\u00e0 un rapporto piuttosto conflittuale con la moglie, che porter\u00e0 alla definitiva rottura del rapporto, e l'allontanamento da casa Leery. Mitch si legher\u00e0 per brevi periodi con alcune donne, provocando gravi gelosie nella moglie, fino alla definitiva riconciliazione con Gail, che avverr\u00e0 nel corso della terza stagione, e dal quale nascer\u00e0 una seconda figlia Lily. In seguito Mitch lavorer\u00e0 come allenatore della squadra di football del liceo di Capeside. Nel corso della quinta serie egli morir\u00e0 in seguito ad un incidente stradale quando era uscito a comprare del gelato.\nBessie Potter.\nBessie \u00e8 la sorella maggiore di Joey, madre di un bambino di nome Alexander nato dalla relazione con il compagno, nel corso della prima stagione della serie. Dopo la morte della madre e l'arresto del padre, Bessie \u00e8 rimasta da sola a crescere la sorella minore, rinunciando alla propria adolescenza. Anche per tale ragione Bessie \u00e8 sempre molto disponibile a sollevare Joey dalle proprie responsabilit\u00e0 per permetterle di avere una giovinezza normale. Insieme alla sorella aprir\u00e0 un bed &amp; breakfast nel ristorante di famiglia. Comparir\u00e0 negli ultimi episodi della serie, in cui viene lasciato intendere un rapporto simile a quello di Joey e Dawson fra Alexander (il nipote di Joey) e Lily (la sorellina di Dawson).\nDoug Witter.\nDoug \u00e8 il fratello maggiore di Pacey, agente di polizia di Capeside, esattamente come suo padre. E proprio come il padre, Doug non ha un buon rapporto con il fratello che considera un fallito. Sin dai primi episodi, Pacey spesso prende in giro Doug, che secondo lui, nasconderebbe la sua omosessualit\u00e0. Negli ultimi due episodi della serie, ambientati cinque anni dopo, tuttavia si scoprir\u00e0 che Doug \u00e8 effettivamente omosessuale e ha una relazione con Jack McPhee, bench\u00e9 la cosa sar\u00e0 resa di pubblico dominio soltanto alla fine del secondo episodio."}
{"id": "2482146", "revid": "1543377", "url": "https://it.wikipedia.org/wiki?curid=2482146", "title": "Jean-Luc Lambourde", "text": "Caratteristiche tecniche.\nGioca come centrocampista.\nCarriera.\nClub.\nNel 2002 gioc\u00f2 con l'Avion, in Francia, passando poi nel 2005 all'Amical Club Marie Galante, in Guadalupa, vincendo la coppa di Guadalupa nel 2006.\nNazionale.\nCon la ha giocato 33 partite, partecipando alla CONCACAF Gold Cup 2007, competizione nella quale la selezione del Dipartimento d'Oltremare francese si classific\u00f2 al terzo posto ex aequo con il dopo aver perso per 1-0 contro il il semifinale. Ha partecipato inoltre al campionato mondiale di beach soccer tenutosi a Marsiglia nel 2008 con la maglia della Nazionale francese."}
{"id": "2482151", "revid": "714843", "url": "https://it.wikipedia.org/wiki?curid=2482151", "title": "The Rain", "text": ""}
{"id": "2482152", "revid": "1935652", "url": "https://it.wikipedia.org/wiki?curid=2482152", "title": "Pieve di Cornegliano", "text": "La pieve di Cornegliano o pieve di San Pietro di Cornegliano (in latino: \"Plebis Cornelianensis\" o \"Plebis Sancti Petri Cornelianensis\") era il nome di un'antica pieve dell'arcidiocesi di Milano e del Ducato di Milano con capoluogo Corneliano Bertario, al giorno d'oggi frazione di Truccazzano. \nIl patrono era san Pietro a cui \u00e8 ancora oggi dedicata la chiesa prepositurale di Corneliano.\nStoria.\nL'antichit\u00e0 della pieve di Cornegliano \u00e8 attestata all'XI secolo e gi\u00e0 alla fine del XIII secolo faceva capo a 11 chiese. Poche notizie ci pervengono purtroppo nei secoli circa la struttura plebana di quest'area, ma sappiamo che essa era in decadenza gi\u00e0 a partire dal XVI secolo quando contava appena quattro canonici che sopperivano solo in parte alla cura d'anime dei territori sottoposti al governo della pieve.\nFu cos\u00ec che il 18 agosto 1576 san Carlo Borromeo decret\u00f2 che le funzioni di capopieve venissero trasferite alla chiesa dei Santi Alessandro e Margherita di Melzo, la maggiore tra le citt\u00e0 dell'area plebana, che era stata aggregata alla pieve di Cornegliano dopo essere stata a sua volta slegata dalla precedente Pieve di Gorgonzola. Oggi il suo antico territorio ricade sotto il decanato di Melzo e comprende 5 parrocchie.\nDiversa sorte ebbe invece la quasi coestensiva pieve secolare e laica nella quella si articolava la Provincia del Ducato di Milano: la pieve civile raccoglieva sei comuni. I mutamenti ecclesiastici non influenzarono infatti per nulla l'ambito amministrativo civile, rispetto al quale Cornegliano fu il capoluogo della propria pieve per altri due secoli: fu l'invasione di Napoleone del 1797 e la conseguente riforma amministrativa voluta dai rivoluzionari giacobini al suo seguito a determinare la soppressione dell'antico compartimento territoriale, inglobandolo nel un nuovo e moderno distretto avente sede a Melzo.\nTerritorio.\nNella seconda met\u00e0 del XVIII secolo, il territorio della pieve era cos\u00ec suddiviso:\nDal punto di vista ecclesiastico, tutto il territorio era a quel tempo incluso nella pieve dei Santi Alessandro e Margherita di Melzo."}
{"id": "2482154", "revid": "119765029", "url": "https://it.wikipedia.org/wiki?curid=2482154", "title": "Phiz", "text": "Biografia.\nRaggiunse il massimo della fama, come illustratore dei personaggi dei romanzi di Charles Dickens, sorpassando in maestria tecnica i suoi maggiori rivali del tempo George Cruikshank e John Leech.\nPhiz, nacque in Inghilterra, a Lambeth (vicino a Londra) su Kennington Lane. Era il quattordicesimo dei quindici figli di Catherine e William Loder Browne.\nAll'et\u00e0 di 7 anni, suo padre William Browne abbandon\u00f2 la famiglia, cambi\u00f2 il nome in William Breton e salp\u00f2 verso gli Stati Uniti, si stabil\u00ec a Philadelphia dove divenne celebre per i suoi acquarelli. In seguito, William Browne venne dichiarato morto dalla moglie Catherine. Thomas Moxon, marito della sorella di William, Ann Loder Browne, aiut\u00f2 economicamente la numerosa famiglia abbandonata, che si trovava in cattive acque.\nBrowne divenne l'apprendista di bottega di William Finden, eminente intarsiatore di metalli, nel suo studio ricevette tutta la sua educazione artistica. \nComunque, non era tagliato per fare l'incisore, e avendo ricevuto nel 1833 un importante premio dalla Societ\u00e0 per l'Arte del Disegno di John Gilpin, abbandon\u00f2 l'attivit\u00e0 di incisore l'anno seguente con il proposito di dedicarsi alla pittura.\nCharles Dickens.\nNella primavera del 1836, incontr\u00f2 Charles Dickens. Dickens era in cerca di un disegnatore capace per illustrare il suo romanzo \"Il Circolo Pickwick\". Fece la conoscenza di Browne come illustratore del piccolo pamphlet \"Sunday under Three Heads\", e probabilmente rimase colpito dal lavoro svolto dall'artista. Nell'edizione originale di \"Pickwick\", pubblicato a puntate mensili tra il 1836 e la fine del 1837, le prime sette illustrazioni furono opera di Robert Seymour, un illustratore che poi si suicid\u00f2 nell'aprile 1836. Le successive due illustrazioni le fece RW Buss, un ritrattista di buon successo, ma entrambi gli artisti non convincevano del tutto Dickens.\nBrowne e WM Thackeray si recarono all'ufficio stampa di Dickens per proporre i propri lavori. Lo scrittore scelse Browne. Le due prime illustrazioni eseguite da Browne per Pickwick furono firmate \"Nemo\", ma dalla terza l'artista inizi\u00f2 a firmarsi \"Phiz\", pseudonimo che gli rimarr\u00e0 appiccicato per il resto dei suoi giorni. Quando gli fu chiesto di spiegare i motivi che lo avevano portato a scegliere tale soprannome, rispose che il cambiamento da \"Nemo\" a \"Phiz\" fu attuato per armonizzarsi meglio con lo pseudonimo \"Boz\" utilizzato da Dickens.\n\"Boz\" e \"Phiz\" diventarono presto buoni amici, e nel 1838 fecero un viaggio insieme attraverso lo Yorkshire.\nDei dieci libri di Dickens illustrati da Phiz, quelli che sono generalmente considerati i suoi lavori migliori sono: \"David Copperfield\", \"Pickwick\", \"Dombey e figlio\", \"Martin Chuzzlewit\" e \"Casa desolata\". Browne fece anche molti lavori per il giornale \"Punch magazine\", soprattutto all'inizio e alla fine della sua carriera.\nIn aggiunta al lavoro svolto per Dickens, Phiz illustr\u00f2 pi\u00f9 di venti romanzi di Lever (per esempio \"Harry Lorrequer\", \"Charles O'Malley\", \"Jack Hinton\" e \"Knight of Gwynne\"). Illustr\u00f2 anche opere di Harrison Ainsworth e di Frank Smedley. Nel 1867, nel pieno della sua carriera di illustratore, Phiz fu colpito da una paresi. Anche se riusc\u00ec a riprendersi gradualmente e fece molte illustrazioni su legno intagliato, i suoi lavori non possedevano pi\u00f9 la qualit\u00e0 di quelli pre-malattia. Nel 1878 ricevette un encomio speciale dalla Royal Academy per la sua carriera di disegnatore. In seguito, la sua salute peggior\u00f2 lentamente fino a quando mor\u00ec l'8 di luglio del 1882."}
{"id": "2482156", "revid": "123192421", "url": "https://it.wikipedia.org/wiki?curid=2482156", "title": "Sasso Tignoso", "text": "Il monte Sasso Tignoso, alto 1492\u00a0m s.l.m., si trova assieme all'Alpesigola, al \"Monte Rovinoso\" e al \"Monte Sant'Andrea\" in mezzo alle valli del \"Rio Grosso\", del \"Rio Perticara\" e dello Scoltenna, nel comune di Pievepelago in Provincia di Modena.\nIl nome.\nIl Sasso Tignoso deve il suo nome alla sua morfologia, unica in ogni genere nell'Appennino settentrionale. \"Tignoso\" significa infatti \"tosto\", come \"toste\" sono le asperit\u00e0 di questo originale massiccio roccioso.\nMorfologia.\nIl Sasso Tignoso \u00e8 costituito da un gigantesco massiccio di serpentino d'effusione vulcanica, primo per dimensioni in tutto il modenese. Sporge dal territorio circostante in modo molto simile alle Dolomiti, anche se queste sono formate da una Roccia sedimentaria anzich\u00e9 magmatica.\nCima.\nDalla cima del Sasso Tignoso \u00e8 possibile scorgere tutte le pi\u00f9 importanti cime del Frignano, e del reggiano, dal Monte Giovo al Monte Cusna, dal Monte Albano al Monte Nuda, dall'Alpe Tre Potenze al Monte Cimone, dall'Alpesigola al Monte Modino, dal Monte Rocca al Monte Sant'Andrea.\nI centri abitati riconoscibili sono:\nCome raggiungere la cima.\nIl Sasso Tignoso viene comodamente raggiunto dalla Via Vandelli, segnalata coi segnavia 565 e 579. I vari itinerari sono:\nStoria.\nIl Sasso Tignoso, per la sua caratteristica di \"balcone\" sull'Appennino modenese e reggiano, venne utilizzato fin dall'antichit\u00e0 per gli avvistamenti. Nel Medioevo fu eretto sulla cima un antico fortilizio, completamente distrutto dai modenesi nel 1235. Le tracce di questo edificio sono oggi pressoch\u00e9 inesistenti perch\u00e9 si confondono con la conformazione geologica del monte."}
{"id": "2482163", "revid": "74801", "url": "https://it.wikipedia.org/wiki?curid=2482163", "title": "Luigi Perin", "text": "Biografia.\nNato a Sabaudia (Italia), Luigi Donato Perin \u00e8 emigrato in Francia all'et\u00e0 di otto anni con i genitori, che si stabilirono nella Regione delle Tre Frontiere, nel sud dell'Alsazia.\nDopo gli studi classici a Saint-Louis, poi universitari a Strasburgo, sceglie di insegnare le lettere moderne e la lingua italiana.\nNel 1963, con due amici d'infanzia, fonda un complesso Les Jaguars, che diventer\u00e0 nel 1970 il gruppo pop Th\u00e9or\u00e8me. Scrive l'opera rock \"Clodoveo o La Commedia umana\" (la prima del genere in Alsazia) creata dalla Compagnie T.A.C., e pi\u00f9 di duecento canzoni. Nel 1999 un disco vinile 25 cm dei Jaguars riprende undici titoli degli anni sessanta. Nel 2000 viene pubblicato l'album CD dei Jaguars, \"\"Cuori di rock\",\" con dodici dei suoi brani originali. Nel 2015 esce un CD dei Jaguars, in omaggio al blues di Muddy Waters, ripreso in lingua alsaziana.\nDopo il periodo militare, Luigi Perin fonda nel 1976 la compagnia teatrale Le Sensible Art Set, che presto si chiamer\u00e0 Compagnie du lys. Per questa troupe scrive su misura pi\u00f9 di trenta testi, quasi tutti creati al giorno d'oggi, fra i quali: \"I Parassiti o l'Ermafrodismo dei funghi, Atomheim-sur-Rhin, La Cheyenne, La Guerra della Libert\u00e0, Il gioco del mio sacro, La Grande Primavera dei Rusteghi, Ammalianti corse nella notte, Via gypsae, La Notte della santa esecrazione, Il Passo del Centauro, Stanotte Calipso, Ritratti di maschere, Mezzaluna, Amor, Catene, Telemaco o l'incosciente viaggio del figlio, Il naso birbante di Pinocchio, Tavola di verit\u00e0, La Kermesse delle folli\", Il Padrino galantuomo, Fuori del silenzio, ecc.\nNel 1988 il suo testo teatrale \"Ooosoopannox, ossia I Bambini della domenica\", \u00e8 rappresentato nella versione tedesca a Berlino.\nNel 2002 la sua \"pi\u00e8ce\" \"In rottura di tempo\" \u00e8 tradotta e pubblicata in rumeno nella rivista letteraria di Bucarest Steaua (\"In rupturi tempolui\").\nNel 1989 scrive e dirige a Saint-Louis il grande spettacolo storico \"La Guerra della Libert\u00e0\", all'occasione del Bicentenario della Rivoluzione Francese. Nel 1991, scrive e dirige \"La Grande Primavera dei Rusteghi\" alla Commanderie di Rixheim.\nHa ugualmente tradotto e adattato Aristofane, Nello S\u00e0ito, Wolfgang Borchert, Stavros Melissinos, Eduardo de Filippo e Luciana Luppi, Eduardo Scarpetta, Luigi Pirandello, Dino Buzzati, Gianni Rodari, Jos\u00e9 Coutinhas, Lina Ritter...\nHa scritto con la collaborazione del compositore Rapha\u00ebl Picazos, una pi\u00e8ce musicale per adolescenti : \"Pulcinella alla Corte del Re di Napoli\" (creata a Villefranche-sur-Sa\u00f4ne nel 1991).\nNel 2001 ha scritto con il musicista Emmanuel Babbi un'opera scolastica \"La Giungla nella citt\u00e0\" (creata nel giugno 2002 al Teatro La Coupole di Saint-Louis, assieme al G.E.C.A. d'Alsazia) In aprile 2003, ha diretto la regia della commeda-balletto originale\" Emilio legge troppo ossia il Dizionario\" scritta da Claude-Henri Joubert al Teatro La Coupole di Saint-Louis.\nLuigi Donato Perin \u00e8 l'ideatore di \"Theatra\", il Festival Internazionale di Spettacoli Corti che si svolge, dal 1987, nel mese di ottobre a Saint-Louis.\nMembro della Societ\u00e0 degli Scrittori d'Alsazia, di Lorena e del Territorio di Belfort, membro dell'Accademia d'Alsazia, membro dell'associazione Lirr\u00e9r'Al, membro della SACEM e SACD, \u00e8 stato, per sette anni, il Presidente della Federazione del Teatro Amatorile dell'Alto Reno.\nPremi.\nLuigi Donato Perin ha pubblicato quattro opere in lingua italiana. Ultime pubblicazioni : \"L'Eclisse di Alina\" (2006, romanzo per adolescenti) ; \"Sei personaggi in cerca di uccisore\" (romanzo giallo), \"Teatro in Donne\" (testi corti di teatro), \"Il naso birbante di Pinocchio\" (farsa mocciosa in versi). Le sue opere sono pubblicate da Les Editions du Lys, Les Editions du Bastberg, les Editions du Petit Th\u00e9\u00e2tre de Valli\u00e8res, ecc.\nOpere pubblicate in italiano.\n(ISBN 2-903693-10-2).\n(ISBN 2-903693-11-0).\nOpere pubblicate in francese.\n1981-1990.\nClaude Guignard, \"Parano\u00efa cr\u00e9pusculaire\" (musique et mise en sc\u00e8ne de Louis Perin) ;\nLouis Perin, \"Les M\u00e9moires courtes d'une chanteuse populaire\" (musique de Louis Perin et Stuart E. Barber) ; Bianca Perin et Claudine Marcon, \"Te bile pas, mon trognon, Maman est l\u00e0\"."}
{"id": "2482164", "revid": "287204", "url": "https://it.wikipedia.org/wiki?curid=2482164", "title": "PBZ Zagreb Indoors 2006", "text": "Il PBZ Zagreb Indoors 2006 \u00e8 stato un torneo di tennis giocato sul cemento indoor.\n\u00c8 stata la 3\u00aa edizione del PBZ Zagreb Indoors (la 1a dal 1997, quando il torneo si chiamava \"Croatian Indoors\"),\nche fa parte della categoria International Series nell'ambito dell'ATP Tour 2006.\nSi \u00e8 giocato al Dom Sportova di Zagabria in Croazia, dal 29 gennaio al 5 febbraio 2006.\nCampioni.\nSingolare.\n Ivan Ljubi\u010di\u0107 ha battuto in finale Stefan Koubek 6-3, 6-4\nDoppio.\n Jaroslav Levinsk\u00fd / Michal Merti\u0148\u00e1k hanno battuto in finale Davide Sanguinetti / Andreas Seppi 7-6 (9-7), 6-1"}
{"id": "2482167", "revid": "149727", "url": "https://it.wikipedia.org/wiki?curid=2482167", "title": "Heuchelheim (Assia)", "text": ""}
{"id": "2482169", "revid": "242434", "url": "https://it.wikipedia.org/wiki?curid=2482169", "title": "Arcivescovo di Grenoble", "text": ""}
{"id": "2482170", "revid": "1305772", "url": "https://it.wikipedia.org/wiki?curid=2482170", "title": "Virgilio Calamelli", "text": "Virgilio Calamelli conosciuto con il nome di \"Virgiliotto Calamelli\" \u00e8 stato uno dei grandi ceramisti faentini della met\u00e0 del Cinquecento. A lui, a Leonardo Bettisi detto Don Pino e ai Dalle Palle o Giangrandi si deve la nascita dello Stile Compendiario.\nBiografia.\nVirgilio era figlio del figulo Giovanni da Calamello del castello della Val d'Amone nella signoria di Faenza. Il maestro appare la prima volta, come testimone, in un atto notarile nell'ottobre del 1531; a quel tempo non aveva pi\u00f9 il padre e abitava nella cappella di San Vitale, il quartiere pi\u00f9 noto degli orciolai faentini.\nDal 1535 al 1540 il Calamelli si unisce in societ\u00e0 per l'arte vasaria con il cognato Pier Agostino Valladori: i due soci, oltre che a Faenza, avevano depositi di merce anche a Bologna e a Ferrara. Nell'ottobre del 1540, insieme a Sebastiano Gulmanelli e in rappresentanza dei figuli faentini \"vendente svasa fictilia\" in Bologna, il Calamelli si impegnava a pagare l'obbedienza pretesa dalla Societ\u00e0 dei fabbri.\nIl Senato bolognese con decreto del 24 settembre 1546, desiderando attirare figuli faentini per introdurre l'arte a Bologna, concedeva a Virgiliotto la cittadinanza in considerazione della particolare e riconosciuta perizia in \"fingendis sive formandis confincendisque fictilibus vasis nuncupatis de Maiolica di diverso colore e forma et pulcherrime compositis cum albedine quadam miro artificio superfusa quam ornatissimis\", e in tale occasione viene esentato dal pagamento delle gabelle delle poste e dei mulini.\nNel 1555 il Calamelli \u00e8 in societ\u00e0 con Antonio Frenzolo Langanini, ma la societ\u00e0 ebbe vita breve e si sciolse nel dicembre del 1556. Dagli inventari delle botteghe, ubicate a Faenza nelle cappelle di San Tommaso e di San Sebastiano, redatti in questa circostanza oltre a registrare le attrezzature e una cospicua mole di lavori in corso e finiti, vengono menzionati l'esistenza di depositi di merce a Lugo, a Ferrara, a Ravenna e a Rimini, con le commissioni di servizi da tavola per monsignor Alberico degli Alberici di Bologna e don Luigi d'Este di Ferrara.\nVirgiliotto Calamelli si sposa con Elisabetta di Baldassare Dalle Palle, un'altra grande famiglia di vasai faentini con i membri della quale manteneva rapporti d'affari, dalla quale ha due figli Gian Battista Baldassarre Marco, battezzato il 9 ottobre 1550, che ritroviamo censito nel catasto del 1575, e Baldassarre (alias Domenico) battezzato il 3 dicembre 1552. Com'era uso a quei tempi, il Calamelli accolse nella sua casa e nella bottega anche un trovatello del locale brefotrofio, ma senza fortuna. Con quell'istituto, pi\u00f9 conosciuto come \u201ccasa di Dio\u201d, conduceva rapporti d'affari e al 1556 era forse gi\u00e0 infermo.\nSempre nel 1566 la moglie, Elisabetta Dalle Palle, fece un acquisto di legna per le fornaci a mezzo di Leonardo Bettisi al quale il Calamelli, ancora vivente, affitt\u00f2 poi la bottega e la condusse unitamente alla sua. Successivamente nel 1570 fu perfezionato dalla vedova di Virgiliotto, Elisabetta Dalle Palle, il rapporto di affittanza della fornace con il gestore della nota bottega maiolicara Leonardo Bettisi fu Antonio.\nCi sono notizie sufficienti per poter asserire che la bottega del Calamelli abbia continuato, anche dopo la morte del maestro avvenuta nel 1570, a lavorare per almeno una decina d'anni dopo la scomparsa del maestro: ne \u00e8 riprova la sigla della bottega in un grande bacile datato 1575, oggi nel Victoria and Albert Museum di Londra; esso raffigura, come recita la legenda tracciata entro una sorta di lapide, Alessandro che fa nascondere le opere di Omero nella tomba di Achille; sul retro, al centro si notano la data e sigla, \u201c1575/ VR. FA\u201d.\nSuccessivamente per la famiglia e la bottega non si prospettarono anni di stenti, e a dimostrazione stando ad una fonte del 1575 (lo stesso anno del piatto sopracitato), il figlio Giovan Battista nel catasto faentino \u00e8 cos\u00ec stimato: \"Gio. Ba.tta gi\u00e0 di Vergiliotto Calamelli nuovamente estimato nella sud. Cap. nella quale habita con la sua famiglia nella casa propria tiene et possede l'infrascritte terre nell'anno presente 1575 et del mese di marzo vide licet ecc.\"; la propriet\u00e0 di varie decine di tornature di terreno \u00e8 una dimostrazione concreta che la bottega e il traffico paterno erano stati molto fruttuosi.\nLe opere.\nNella met\u00e0 del XVI secolo le botteghe faentine continuano la loro produzione nel grande filone dei temi istoriati provenienti dall'area marchigiano metaurense e in particolare da Urbino. A questa suggestione non si sottrarr\u00e0 la bottega di \"Virgiliotto\" con opere pregevoli dal tratto ancora ben delineato nella composizione delle opere. Ne \u00e8 un significativo esempio l'opera qui riprodotta in cui \u00e8 rappresentata l'istoria del mito di \"Cadmo e Armonia mutati in serpenti\".\nMa \u00e8 nel terzo quarto del Cinquecento e proprio grazie a Virgiliotto Calamelli, Leonardo Bettisi detto Don pino e i Dalle Palle o Giangrandi, che avverr\u00e0 un grande mutamento formale e stilistico con il trionfo del bianco, i cosiddetti \"bianchi di faenza\", volto a privilegiare la ricerca formale a quella del colore tanto che la maiolica nei cosiddetti \u201cbianchi di Faenza\u201d, dal denso color latteo, si ammanter\u00e0 di tenuissime e aeree ghirlande, fogliacee e fiorite, per contornare figure pittoricamente appena accennate: amorini dalle forme berniniane, cavalieri, figure femminili, guerrieri turchi e santi.\nCon loro emerger\u00e0 una tavolozza che diluir\u00e0 il colore, blu, giallo o arancio fino quasi a svelarlo, applicandolo sui candidi manufatti dei vasi, coppe, crespine, e grandi piatti da pompa dalle forme spesso ricercate: quando curve o sinuose, a volte geometriche, baccellate, umbonate e/o traforate, poligonali e nel XVII secolo, in spessori appesantiti, anche a stella. In virt\u00f9 di questo particolare cromatismo prender\u00e0 il nome di \u201cTavolozza languida\u201d e, per il leggero tratto pittorico che delicatamente compendiava il tutto, allo stile pittorico inaugurato dai maestri nelle botteghe di Faenza, verr\u00e0 dato il nome di \"stile compendiario\".\nIl motivo della grottesca transita nelle nuove forme: le saliere saranno sorrette da arpie e delfini, i rinfrescatoi sostenuti da piedi a foggia zoomorfica a cui si aggiungeranno obelischi e calamai, il tutto nel netto superamento dei canoni celebrativi rinascimentali e interpretando con grande virtuosismo esecutivo il trapasso dal Manierismo al Barocco.\nLa fama di Virgiliotto gi\u00e0 attorno alla met\u00e0 del Cinquecento era andata ben oltre il territorio faentino, lo attesta la testimonianza del cavaliere Cipriano Piccolpasso di Casteldurante, che nel suo celebre trattato didascalico sull'arte del vasaio, parlando del colore rosso, lamenta: \"Quest'arte non ha, per ancora, collore che venghi rosso, et io ardisco a dire di haverlo veduto in la bottiglia di Vergigliotto in Faenza, bello quanto un cinabro; ma gli \u00e8 fallace.\"\nA lui far\u00e0 eco Giorgio Vasari che nelle \"Vite de' pi\u00f9 eccellenti pittori, scultori...\" scriver\u00e0: \"Ancorch\u00e9 di siffatti vasi e pitture si lavori in tutta Italia, le migliori terre e pi\u00f9 belle sono quelle di Castel Durante e di Faenza che per lo pi\u00f9 le migliori sono bianchissime e con poche pitture e quelle nel mezzo o intorno, ma vaghe e gentili affatto.\""}
{"id": "2482174", "revid": "105398216", "url": "https://it.wikipedia.org/wiki?curid=2482174", "title": "Alpesigola", "text": "Il monte Alpesigola, (1642\u00a0m s.l.m.) si trova assieme al Sasso Tignoso, in mezzo alle valli del \"Rio Perticara\", del \"Rio Grosso\", dello Scoltenna e del Dragone, tra i comuni di Pievepelago e Frassinoro, in provincia di Modena.\nMorfologia.\nL'Alpesigola presenta la morfologia tipica delle montagne dell'Appennino modenese: versanti non tanto scoscesi, altezza non elevata. La cima principale, semi-pianeggiante, \u00e8 ricoperta da un manto erboso e offre la visuale su tutta la catena appenninica che va dal Rondinaio al Cusna.\nLe cime principali del massiccio sono:\nCome raggiungere la cima.\nL'Alpesigola \u00e8 raggiungibile attraverso i seguenti itinerari:"}
{"id": "2482176", "revid": "339392", "url": "https://it.wikipedia.org/wiki?curid=2482176", "title": "Duca di W\u00fcrttemberg", "text": ""}
{"id": "2482177", "revid": "599013", "url": "https://it.wikipedia.org/wiki?curid=2482177", "title": "Heuchelheim (disambigua)", "text": ""}
{"id": "2482178", "revid": "339392", "url": "https://it.wikipedia.org/wiki?curid=2482178", "title": "Duchi del W\u00fcrttemberg", "text": ""}
{"id": "2482179", "revid": "152625", "url": "https://it.wikipedia.org/wiki?curid=2482179", "title": "Eco Moda", "text": ""}
{"id": "2482181", "revid": "767487", "url": "https://it.wikipedia.org/wiki?curid=2482181", "title": "Willy Laurence", "text": "Caratteristiche tecniche.\nGioca come difensore.\nCarriera.\nClub.\nHa iniziato nel Racing Club de Basse-Terre nel 2003, a 19 anni, vincendo la coppa nazionale l'anno successivo: nel 2005 si \u00e8 trasferito al L'Etoile de Morne-\u00e0-l'Eau, la squadra pi\u00f9 titolata di Guadalupa.\nNazionale.\nCon la ha giocato 9 partite, partecipando alla CONCACAF Gold Cup 2007, competizione nella quale la selezione del Dipartimento d'Oltremare francese si classific\u00f2 al terzo posto ex aequo con il dopo aver perso per 1-0 contro il il semifinale."}
{"id": "2482183", "revid": "1504506", "url": "https://it.wikipedia.org/wiki?curid=2482183", "title": "Elettore del Brandeburgo", "text": ""}
{"id": "2482184", "revid": "628767", "url": "https://it.wikipedia.org/wiki?curid=2482184", "title": "Distretto di Amudaryo", "text": "Il distretto di Amudarya \u00e8 uno dei 14 distretti della Repubblica autonoma del Karakalpakstan, in Uzbekistan. Il capoluogo \u00e8 Mangit."}
{"id": "2482189", "revid": "767487", "url": "https://it.wikipedia.org/wiki?curid=2482189", "title": "Galleria di Landr\u00fccken", "text": "La galleria di Landr\u00fccken (in tedesco \"Landr\u00fcckentunnel\") \u00e8 una galleria ferroviaria di 10,8 km che collega le localit\u00e0 tedesche di Kalbach e Sinntal ed \u00e8 stata inaugurata nel maggio 1988.\nIl tunnel \u00e8 sulla ferrovia Hannover-W\u00fcrzburg ed \u00e8 utilizzato dagli InterCityExpress (ICE), InterCity(IC) e treni merci. La velocit\u00e0 massima consentita \u00e8 di 250\u00a0km/h."}
{"id": "2482193", "revid": "1305772", "url": "https://it.wikipedia.org/wiki?curid=2482193", "title": "Awaken the Guardian", "text": "Awaken the Guardian \u00e8 il terzo album in studio del gruppo musicale progressive metal statunitense Fates Warning, pubblicato il 10 novembre 1986. \nAltre edizioni.\nIl disco \u00e8 stato ripubblicato nel 1992 come doppio album assieme a \"No Exit\". Nel 2005 \u00e8 stato ristampato in edizione edizione deluxe rimasterizzata contenente un cd bonus con demo e brani dal vivo ed un DVD con un videoconcerto del gruppo registrato il 28 dicembre 1986 al Sundance Festival di Long Island."}
{"id": "2482196", "revid": "1793900", "url": "https://it.wikipedia.org/wiki?curid=2482196", "title": "GlaBotKi", "text": "GlaBotKi (da \"Gladbeck, Bottrop, Kirchhellen\") era il nome non ufficiale con cui era indicata la citt\u00e0 tedesca di Bottrop (Renania Settentrionale-Vestfalia) dopo l'annessione della citt\u00e0 di Gladbeck e del comune di Kirchhellen.\nL'unione dur\u00f2 solo pochi mesi, da 1\u00ba gennaio al 6 dicembre 1975; lo scioglimento fu dovuto alle proteste dei cittadini di Gladbeck.\nKirchhellen fu tuttavia annessa definitivamente a Bottrop il 1\u00ba luglio 1976."}
{"id": "2482197", "revid": "1543377", "url": "https://it.wikipedia.org/wiki?curid=2482197", "title": "Turismo in Albania", "text": "Il turismo in Albania \u00e8 in forte crescita dopo una fase di stallo nel decennio scorso, in quanto l'ex regime comunista non ha sviluppato il settore. Questo paese che confina con il Montenegro, la Macedonia, il Kosovo e la Grecia da una parte e Mar Adriatico e Ionio dal'altra \u00e8 stato recentemente considerato una destinazione molto interessante da visitare. Negli anni '80 con la caduta del regime e la transizione alla democrazia, il turismo ha evidenziato segnali di ripresa con i primi flussi di turisti nel paese. L'Albania, paese dalle grandi potenzialit\u00e0, per bellezza naturale, ha registrato un incremento del turismo, con pi\u00f9 3.589.538 turisti in visita al paese del 2013, registrando un incremento del 23% rispetto all'anno precedente. Nel 2015 sono attesi oltre 4 milioni di turisti sia nazionali che internazionali.\nAttrazioni.\nLe radici dell'Albania si fondono con l'Illiria, Grecia antica e Storia romana, e molte delle rovine del paese rispecchiano queste civilt\u00e0. Sole e spiaggia sono i principali ed i pi\u00f9 importanti prodotti turistici del paese. L'Albania ha una linea costiera di 470 km sul Mar Adriatico e Ionio. Alcune delle spiagge pi\u00f9 importanti che si possono citare sono : a nord Velipoja e Shengjin; nel centro, baia di Lal\u00ebzi, Durazzo, Mali I Robit, Spille e Karpen; mentre nelle spiagge del sud di Valona, Ksamili, Orikumi e Himara ecc.\nIl turismo di montagna \u00e8 uno dei pi\u00f9 favoriti di recente. L'Albania ha 15 parchi nazionali ma qua accenniamo solo ai pi\u00f9 importanti: Parco Nazionale di Divjaka \u2013 Karavasta, Dajti di Tirana, Lura in Diber, Thethi in Scutari, Parco nazionale di Llogara a Valona, Parco nazionale della pineta di Drenova a Coriza, Hotova in P\u00ebrmet, e Mali i Tomorrit in Berat e Skrapar ecc.\nIl turismo archeologico costituisce anche un altro fattore interessante essendo presenti costruzioni e monumenti che appartengono alla cultura illiro-pelsasgo e greco-romana, ottomana e bizantina. Ci sono oltre 2000 aree considerate monumenti culturali. I Castelli si trovano in quasi tutte le citt\u00e0 principali del paese. Il secondo pi\u00f9 grande Anfiteatro romano nei Balcani si trova nella citt\u00e0 portuale di Durazzo. Costruito nel II secolo dc, il teatro poteva ospitare 20.000 spettatori. Non menzioneremo ognuno dei siti archeologici, perch\u00e9 non \u00e8 lo scopo di questo capitolo, ma quelli pi\u00f9 interessanti \u00e8 anche il fatto che 2 di questi,\u201d, Butrint \u201cLa citt\u00e0 museo\u201d, Argirocastrao \u201cLa citt\u00e0 di pietra\u201d e Berat \u201dLa citt\u00e0 delle mille e uno finestre sovrapposte\u201d, sono dichiarati siti del Patrimonio Mondiale e sono protetti dall\u2019UNESCO.\nLe principali m\u00e9te turistiche sono:\nVoci correlate.\nGeografia dell'Albania"}
{"id": "2482199", "revid": "628767", "url": "https://it.wikipedia.org/wiki?curid=2482199", "title": "Distretto di Beruniy", "text": "Il distretto di Beruniy \u00e8 uno dei 14 distretti della Repubblica autonoma del Karakalpakstan, in Uzbekistan. Il capoluogo \u00e8 Beruniy."}
{"id": "2482202", "revid": "1907899", "url": "https://it.wikipedia.org/wiki?curid=2482202", "title": "Jacopo Guarana", "text": "Biografia.\nMalgrado la nascita veronese di Jacopo, la famiglia dei Guarana vanta origini veneziane; ed \u00e8 proprio nei nobili edifici di Venezia che, ancora ventenne, inizia a operare il giovane pittore, ispirandosi allo stile del maestro Giambattista Tiepolo. Lavor\u00f2 sia come pittore su tela che come affrescatore, ma \u00e8 soprattutto per la seconda tecnica che va ricordato.\nNel luglio 1742 gli nacque un figlio dalla moglie Caterina Girelli, Vincenzo Guarana, che seguendo le orme del padre diverr\u00e0 un pittore di discreta fama.\nJacopo ebbe una florida carriera quasi tutta veneziana tra anni 1740 e anni 1790, durante i quali si distinse sia per le opere a carattere religioso lasciate in molte chiese, sia per le opere profane dei molti palazzi del patriziato veneziano nelle cui sale mise mano.\nNegli anni 1750 comp\u00ec uno dei lavori pi\u00f9 importanti della sua carriera, l'affrescatura degli interni di Ca' Rezzonico, nel 1780 affresc\u00f2 la Chiesa di San Tom\u00e0. Nella chiesa di San Martino ha affrescato il soffitto con la \"Gloria di San Martino\".\nTra i lavori fuori Venezia, si ricordano soprattutto gli affreschi oggi perduti della Chiesa di San Teonisto di Treviso e i lavori a Villa Contarini di Cinto Euganeo (PD) nel 1675. Lavor\u00f2 anche a Villa Pisani di Stra (VE).\nGli ultimi anni della sua lunga vita, per\u00f2, videro una progressiva decadenza artistica ed economica di Jacopo, specchio dell'analoga caduta della Repubblica di Venezia, ai cui splendori il Guarana aveva votato la propria esistenza di artista.\nAffreschi dei palazzi veneziani.\nDi seguito un elenco non esaustivo dei palazzi decorati a Venezia dal Guarana:"}
{"id": "2482205", "revid": "287204", "url": "https://it.wikipedia.org/wiki?curid=2482205", "title": "Deja Vu", "text": ""}
{"id": "2482206", "revid": "767487", "url": "https://it.wikipedia.org/wiki?curid=2482206", "title": "Lery Hannany", "text": "Caratteristiche tecniche.\nGioca come centrocampista.\nCarriera.\nClub.\nDopo aver giocato dal 2003 al 2006 per L'Etoile de Morne-\u00e0-l'Eau, pass\u00f2 al Racing Club de Basse-Terre nel 2006. Nel 2008 si \u00e8 trasferito ai rivali cittadini del La Gauloise.\nNazionale.\nCon la ha giocato 23 partite, partecipando alla CONCACAF Gold Cup 2007, competizione nella quale la selezione del Dipartimento d'Oltremare francese si classific\u00f2 al terzo posto ex aequo con il dopo aver perso per 1-0 contro il il semifinale."}
{"id": "2482209", "revid": "628767", "url": "https://it.wikipedia.org/wiki?curid=2482209", "title": "Distretto di Chimboy", "text": "Il distretto di Chimboy \u00e8 uno dei 14 distretti della Repubblica autonoma del Karakalpakstan, in Uzbekistan. Il capoluogo \u00e8 Chimboy."}
{"id": "2482213", "revid": "336152", "url": "https://it.wikipedia.org/wiki?curid=2482213", "title": "Virgiliotto Calamelli", "text": ""}
{"id": "2482214", "revid": "125832081", "url": "https://it.wikipedia.org/wiki?curid=2482214", "title": "Ana Mar\u00eda Orozco", "text": "Biografia.\nFiglia dell'attore Luis Fernando Orozco e della conduttrice radiofonica Carmenza Aristizabal, attualmente vive in Argentina con la sua famiglia.\n\u00c8 in attivit\u00e0 fin dal 1983, quando giovanissima esordisce nella serie televisiva \"Peque\u00f1os Gigantes\". Attrice di soap opera, serie televisive e film per il grande schermo, \u00e8 nota soprattutto per il personaggio di Beatriz Pinzon Solano, protagonista della telenovela \"Betty la fea\", in cui interpreta una ragazza dall'aspetto sgradevole ma particolarmente intelligente, serie che ha ispirato il telefilm \"Ugly Betty\".\nVita privata.\nNel 1999 si sposa con il collega Juli\u00e1n Arango, da cui divorzia nel 2000. Nel 2005 si risposa con Mart\u00edn Quaglia; anche questo secondo matrimonio termina con un divorzio nel 2012. Nel 2013 invece si fidanza con Maximiliano Ghione suo attuale compagno."}
{"id": "2482216", "revid": "287204", "url": "https://it.wikipedia.org/wiki?curid=2482216", "title": "Ana Maria Orozco", "text": ""}
{"id": "2482217", "revid": "287204", "url": "https://it.wikipedia.org/wiki?curid=2482217", "title": "Bolat Rajymbekov", "text": "Carriera.\nIl 9 aprile 2004 la gara che porta alla ribalta il giovane kazako Rajymbekov, allora diciottenne, \u00e8 l'Asian Junior Games che lo vede trionfare battendo il coreano Lee Wong-Jae e il connazionale kazako Roman Kireev. Nel 2005 e nel 2006 rappresenta il suo paese nelle prove in linea per Under-23 ai campionati del mondo di Madrid e Salisburgo rispettivamente.\nNel 2008 viene ingaggiato dall'Ulan, squadra Continental kazaka. Nel 2009 ottiene il contratto con la ben pi\u00f9 famosa Astana, dove ha l'onore di correre in squadra con corridori quali Lance Armstrong, Alberto Contador, Levi Leipheimer e Andreas Kl\u00f6den. Termina la carriera professionistica nel 2010.\nNel 2015 diventa manager e direttore sportivo di una nuova formazione Continental kazaka, la Seven Rivers Cycling Team, divenuta Astana City nel 2016."}
{"id": "2482218", "revid": "1543377", "url": "https://it.wikipedia.org/wiki?curid=2482218", "title": "Excelsior Springs", "text": "Excelsior Springs \u00e8 una citt\u00e0 degli Stati Uniti d'America che fa parte delle contee di Clay e Ray, nello Stato del Missouri.\nGeografia fisica.\nLa sua superficie \u00e8 di 25,5\u00a0km\u00b2, di cui 0,1\u00a0km\u00b2 di acque interne.\nSituata sull'East Fork Fishing River, approssimativamente ad un un'altitudine di 268 metri sul livello del mare.\nPopolazione.\nAl censimento dell'United States Census Bureau del 2000, la sua popolazione era di 10.847 abitanti. Nel 2007, tale cifra era stimata a 11.840 unit\u00e0.\nL'Elms Hotel.\nL'ottocentesco Elms Hotel (nell'immagine in alto a destra) \u00e8 stato ricostruito per due volte dopo essere andato distrutto a causa di incendi. Riedificato per l'ultima volta nel 1912, \u00e8 uno degli edifici pi\u00f9 conosciuti di Excelsior Springs (da \"Reflections of Excelsior Springs: A Pictoral History of Excelsior Springs, Missouri\" pubblicato nel 1992)"}
{"id": "2482219", "revid": "93556", "url": "https://it.wikipedia.org/wiki?curid=2482219", "title": "James Montgomery Flagg", "text": "\u00c8 stato uno dei pi\u00f9 prolifici cartellonisti pubblicitari della prima guerra mondiale. Noto soprattutto per il manifesto di chiamata alle armi dell'esercito americano raffigurante lo Zio Sam (ispirato all'opera del britannico Alfred Leete). Tale manifesto fu stampato in oltre cinque milioni di copie all'epoca, e ristampato successivamente in occasione della seconda guerra mondiale, diventando uno dei manifesti pi\u00f9 diffusi nella storia della pubblicit\u00e0. Noto \u00e8 anche il suo libro \"Why they married\", che compare tra le mani di un avvenente ragazza in \"In the park\", un celebre film del 1915 di Charlie Chaplin.\nBiografia.\nFlagg nasce nel 1877 nella cittadina di Pelham Manor, Contea di Westchester, stato di New York. Gi\u00e0 all'et\u00e0 di 12 anni vede pubblicato un suo disegno sulla rivista per bambini \"St. Nicholas\", e all'et\u00e0 di 15 \u00e8 uno dei collaboratori delle riviste \"Life\" e \"Judge\".\nDal 1894 al 1898 studia all'Art Students League di New York, e dal 1898 al 1900 \u00e8 in Europa a studiare pittura alla Hubert Herkomer School di Londra e successivamente a Parigi, per poi fare ritorno in patria agli inizi del nuovo secolo.\nNell'anno 1900 pubblica il suo primo libro (\"Yankee Girls Abroad\") e riprende la sua collaborazione con \"Life\" e \"Judge\", alle quali si aggiunge anche la rivista \"Harper's Weekly\". Illustra vari libri, e tra il 1905 e il 1925 arriver\u00e0 a contare oltre una quarantina di titoli.\nArtista dotato di una certa abilit\u00e0 nel realizzare rapidamente ed efficacemente il proprio lavoro, viene ingaggiato dallo stato americano per la propaganda bellica della prima guerra mondiale, disegnando per esso circa una cinquantina di manifesti. Nel 1917 realizza la celeberrima litografia dello Zio Sam che guarda dritto negli occhi il proprio destinatario, indicandolo e intimandogli \"\u00abVoglio te\u00bb\". Tale idea era in verit\u00e0 ripresa da un altrettanto celebre manifesto inglese di Alfred Leete del 1914. Il manifesto di Flagg ebbe una tiratura di circa cinque milioni di copie e fu ristampato in occasione dello scoppio della seconda guerra mondiale. All'epoca divenne la r\u00e9clame pi\u00f9 diffusa della storia.\nIl periodo della prima guerra mondiale rappresenter\u00e0 per Flagg la fase di massimo fulgore della propria carriera. Dopo la Grande Guerra la sua produzione artistica si concentra sull'illustrazione, e pubblica i propri lavori su periodici quali \"Cosmopolitan\", \"Photoplay\", \"McClure's\", \"The Saturday Evening Post\", \"Redbook\", \"Collier's Weekly\", \"Woman's Home Companion\", \"Ladies' Home Journal\", \"The American Weekly\" e molti altri. Realizza anche tavole per alcuni libri.\nJames Montgomery Flagg muore nella citt\u00e0 di New York nel 1960, all'et\u00e0 di 82 anni.\nSe da un lato Flagg divenne l'artista \"ufficiale\" della propria nazione, e si spos\u00f2 prima nel 1899 con Nellie McCormick, poi rimase vedovo nel 1923, poi si rispos\u00f2 nel 1925 con la sua modella Dorothy Virginia Wadman ed ebbe una figlia da quest'ultima, dall'altro ebbe la fama di essere un boh\u00e9mien.\nFu amico dell'attore John Barrymore, del pittore Walter Appleton Clark, dei fumettisti Ham Fisher e Rube Goldberg, dell'illustratore Dean Cornwell, del ritrattista Everett Raymond Kinstler, e del grafico Charles Dana Gibson.\nNel 1906 \u00e8 stato tra i fondatori del Dutch Treat Club (del quale sar\u00e0 presidente nel 1913), un'associazione di creativi \"scellerati\". \u00c8 stato inoltre membro della Society of Illustrators, del Lotos Club, del Players Club e dell'Artists and Writers Club.\nHa scritto poesie per le riviste con le quali collaborava solitamente in qualit\u00e0 di illustratore (in particolare per \"Life\" and \"Judge\"). Nel 1946 ha pubblicato anche un'autobiografia dal titolo \"Roses and Buckshot\". Ha scritto per il cinema (in particolare sono da menzionare i soggetti per alcune pellicole propagandistiche della Croce Rossa e dei Marines) e ha recitato in alcuni film muti.\nLe sue opere sono state esposte all'Art Institute di Chicago, al National Academy of Design di New York e in altri musei.\n\u00c8 entrato a far parte della Society of Illustrators Hall of Fame nel 1980.\nFilmografia.\nL'opera di James Montgomery Flagg, in qualit\u00e0 di cineasta, \u00e8 la seguente:"}
{"id": "2482221", "revid": "256896", "url": "https://it.wikipedia.org/wiki?curid=2482221", "title": "Spiaggia del Maroccone", "text": "La spiaggia del Maroccone \u00e8 un'insenatura mediamente estesa che si colloca alla foce del rio Maroccone, nel comune di Livorno, nelle estreme propaggini settentrionali del Romito. Formatasi sulla base di una panchina del Pleistocene superiore, la spiaggia \u00e8 composta da roccia sedimentaria, soprattutto alle estremit\u00e0. Caratteristico \u00e8 il cosiddetto Scoglione, una formazione rocciosa lunga tre metri e larga non pi\u00f9 di un metro e mezzo che si erge dal fondale a 50 metri dalla costa.\nOggi la spiaggia del Maroccone \u00e8 diventata un bagno attrezzato, il parco Marina del Boccale, che permette sia la villeggiatura nella parte libera (a nord) che in quella attrezzata (a sud)."}
{"id": "2482222", "revid": "729019", "url": "https://it.wikipedia.org/wiki?curid=2482222", "title": "Giuseppe Valotto", "text": "Biografia.\nHa frequentato l'Accademia militare di Modena e la Scuola d'applicazione d'Arma di Torino, venendo promosso nel 1970 al grado di Tenente di cavalleria, specialit\u00e0 carristi, e assegnato al 132\u00ba reggimento carri \"Ariete\". Ha comandato una compagnia carri del 13\u00ba battaglione carri \"Pascucci\", del 182\u00ba reggimento corazzato \"Garibaldi\".\nHa prestato servizio anche presso l'Accademia militare come comandante di plotone Allievi e poi quale comandante di compagnia Allievi. In seguito frequenta la Scuola di Guerra di Civitavecchia e viene assegnato allo stato maggiore dell'Esercito, I reparto, dal 1985 al 1987.\nDal 1987 al 1989 ha comandato il 20\u00ba battaglione carri \"Pentimalli\" e dal 1991 al 1992 \u00e8 stato Comandante del distretto militare di Torino.\nHa ricoperto quindi gli incarichi di capo ufficio personale e capo ufficio Operazioni del Comando 3\u00ba corpo d'armata di Milano e, in seguito, capo ufficio di stato maggiore del segretario generale della Difesa.\nNominato generale di brigata, ha comandato la 132\u00aa Brigata corazzata \"Ariete\" (1997-1999) e quindi l'Accademia militare di Modena (1999-2001). \u00c8 stato quindi impiegato in Bosnia come comandante della Brigata multinazionale Ovest (MNB-W) (ottobre 1998 - aprile 1999). Ha assunto l'incarico di vicecomandante del Corpo d'armata di reazione rapida della NATO (ARRC) dal 31 luglio 2001, e dal 2005 al 2006 \u00e8 stato Comandante del contingente internazionale in Kosovo. Dal 2008 al 2009 ha ricoperto l'incarico di comandante del Comando operativo di vertice interforze presso lo stato maggiore della Difesa.\nDal 17 settembre 2009 al 5 dicembre 2011 \u00e8 stato il capo di stato maggiore dell'Esercito italiano."}
{"id": "2482224", "revid": "339392", "url": "https://it.wikipedia.org/wiki?curid=2482224", "title": "Yuri Nikiforov", "text": ""}
{"id": "2482226", "revid": "22475", "url": "https://it.wikipedia.org/wiki?curid=2482226", "title": "Johnson Hall", "text": "Johnson Hall \u00e8 un palazzo situato nei pressi della citt\u00e0 di Johnstown, nello stato di New York. Costruita alla met\u00e0 del XVIII secolo come dimora di William Johnson, sovrintendente britannico agli Affari Indiani, in stile georgiano, \u00e8 diventato un National Historic Landmark, come \"Johson Hall State Historic Site\", nel 1960.\nIl palazzo sorge a sette miglia dal fiume Mohawk, vicino all'Hall Creek, che ha fornito l'acqua per il funzionamento di una segheria e di un mulino ad acqua. La casa \u00e8 costruita in legno ed \u00e8 rivestita per simulare la pietra. Sono presenti anche due fortini, costruiti per difendere il palazzo da attacchi francesi (il palazzo fu costruito nel corso della guerra franco-indiana).\n\u00c8 stato progettato dall'architetto Peter Harrison e costruito dal carpentiere Samuel Fuller, i quali ottennero almeno alcune idee dal \"Builder's Companion\"; Johnson vi si trasfer\u00ec, da Old Fort Johnson, nel 1763, e vi visse fino alla morte, avvenuta nel 1774. In seguito Johson Hall fu confiscata dal governo rivoluzionario americano (i Johnson erano lealisti), e successivamente acquistata, e usata come residenza, da Silas Talbot.\n\u00c8 stata dichiarata un National Historic Landmark nel 1960 ed \u00e8 entrata nel National Register of Historic Places nel 1966."}
{"id": "2482228", "revid": "125231999", "url": "https://it.wikipedia.org/wiki?curid=2482228", "title": "Parklife (singolo)", "text": "Parklife \u00e8 il brano del gruppo musicale Blur che d\u00e0 il titolo all'album \"Parklife\" del 1994. Lanciato come terzo singolo estratto dell'album, raggiunse la posizione numero dieci della Official Singles Chart.\nIl brano.\nLa canzone contiene alcuni versi recitati in Cockney dall'attore Phil Daniels, il quale compare anche nel videoclip del brano.\nLa canzone \u00e8 citata spesso a proposito della cosiddetta \"battaglia del Britpop\" tra Blur e Oasis. Nel febbraio 1996 Liam e Noel, nel ricevere i BRIT Awards, si esibirono in una parodia irriguardosa di \"Parklife\" (il titolo fu cambiato in \"Shite-life\").\nIl video.\nIl videoclip del brano, diretto da Pedro Romhanyi, \u00e8 stato interpretato da Phil Daniels, nei panni di un venditore di doppi vetri. Damon Albarn interpreta il suo assistente. Il video \u00e8 stato girato a Greenwich.\nPremi.\nIl brano ha ricevuto i premi come Miglior singolo britannico e Miglior video ai BRIT Awards 1995."}
{"id": "2482237", "revid": "4175", "url": "https://it.wikipedia.org/wiki?curid=2482237", "title": "Lorna Cepeda", "text": "Biografia.\nSorella di Angie Cepeda, come lei attrice di telenovelas, \u00e8 conosciuta soprattutto per la sua partecipazione alle soap opera di successo \"Betty la fea\" e \"Amas de casa desesperadas\". Ha iniziato la sua carriera artistica nel 1997, dopo essersi laureata in psicologia, in Colombia.\nNel 2015 ha partecipato all'edizione colombiana del talent show \"Tu cara me suena\". \nVita privata.\nNel 1990 si sposa con Eduardo Paz, insieme hanno 3 figli: Daniela, Mariano, Nathaniel."}
{"id": "2482238", "revid": "599013", "url": "https://it.wikipedia.org/wiki?curid=2482238", "title": "Franck Grandel", "text": "Caratteristiche tecniche.\nGioca come portiere.\nCarriera.\nClub.\nNato a Pointe-\u00e0-Pitre, in Guadalupa, debutt\u00f2 nel calcio greco nel 2003-2004 nello Skoda Xanthi, giocando cos\u00ec in una prima divisione nazionale dopo le esperienze in Francia con Besan\u00e7on RC, FC Libourne-Saint-Seurin and Troyes AC. Nel 2005 si trasfer\u00ec all', nell'Eredivisie olandese, giocando dapprima come titolare, venendo successivamente soppiantato da Michel Vorm. Nel novembre del 2007 divenne svincolato in quanto la societ\u00e0 rescisse il contratto..\nAppena prima dell'inizio della CONCACAF Gold Cup 2009 ha firmato un contratto con il Digione, squadra della Ligue 2 francese.\nNazionale.\nCon la ha giocato 17 partite, partecipando alla CONCACAF Gold Cup 2007, competizione nella quale la selezione del Dipartimento d'Oltremare francese si classific\u00f2 al terzo posto ex aequo con il dopo aver perso per 1-0 contro il il semifinale. Venne nominato nel Best XI della Gold Cup 2007 come miglior portiere della competizione, ma un infortunio gli ha pregiudicato la partecipazione all'edizione 2009."}
{"id": "2482242", "revid": "442848", "url": "https://it.wikipedia.org/wiki?curid=2482242", "title": "Lago Colhu\u00e9 Huapi", "text": "Il lago Colhu\u00e9 Huapi, si trova nella regione centrale della Patagonia Argentina, a sud della provincia del Chubut, e insieme al lago Musters costituisce la fase terminale dell'attuale bacino endoreico del R\u00edo Senguer. Entrambi i laghi si trovano nel bacino di Sarmiento.\nLe origini del nome.\nIl nome di questo grande specchio d'acqua deriva dalla lingua mapuche \"(mapudungun)\". Il vocabolo \"Colhu\u00e9\" significa \"lungo e di colore rosso o rossiccio\". Il vocabolo \"Huapi\" significa \"isola\". Si pu\u00f2 perci\u00f2 desumere che gli antichi abitanti della regione avevano denominato il lago per via di qualche sua isola argillosa o cretosa oppure per il colore delle sue acque.\nIdrologia.\nIl lago Colhu\u00e9 Huapi occupa una depressione poco profonda, originata presumibilmente per trasporto eolico in una zona occupata principalmente da argille fini. Il suo unico immissario indiretto \u00e8 il R\u00edo Senguer, alimentato dalle acque del disgelo provenienti dalle Ande i cui flussi vengono regolati attraverso i laghi Fontana e La Plata. Dopo un percorso di 350\u00a0km dalle Ande e attraverso tutto l'altopiano centrale della provincia del Chubut, il fiume si riversa nel lago con una portata media annuale di 54\u00a0m3/s.\nEntrando in quest'ampia pianura alluvionale ed eolica il fiume Senguer si divide in numerosi rami secondari, generalmente secchi, che assumono una conformazione a ventaglio orientata verso nord-est. Il suo ramo principale si dirige verso la fossa tettonica del lago Musters suddividendosi ulteriormente in due rami, uno dei quali si immette nel lago nella sua sponda sud, mentre l'altro si riversa nel Lago Colhu\u00e9 Huapi, ubicato pochi chilometri ad est.\nQuesta derivazione del fiume che collega i due laghi ha dato origine al nome \"Falso Senguer\", e il suo corso a meandri scorre a nord della localit\u00e0 di Sarmiento. La ramificazione pi\u00f9 a sud del R\u00edo Senguer \u00e8 un affluente del Cerro Negro. Forma meandri, stagni e paludi, ma si riversa nel lago Colhu\u00e9 Huapi solo durante inondazioni straordinarie.\nIl lago Colhu\u00e9 Huapi presenta ampie paludi costiere, principalmente alimentate dalle ramificazioni del r\u00edo Falso Senguer. \u00c8 separato dal lago Musters da un istmo largo 12\u00a0km e alto 695\u00a0m.\nMentre il lago Musters ha un'origine tettonica, con una profondit\u00e0 media di 20 metri, il lago Colhu\u00e9 Huapi \u00e8 poco profondo (mediamente 2 metri), con acque molto torbide per via di un'elevata concentrazione di sedimenti in sospensione, dovuta fondamentalmente all'azione del vento, e pu\u00f2 essere considerato un lago oligotrofico per via dei suoi livelli di nutrienti e sedimenti inorganici.\nIttiofauna.\nPer via dell'elevata torbidit\u00e0 delle sue acque, nel lago Colhu\u00e9 Huapi si registra un'abbondante fauna acquatica composta principalmente da pesci quali il \"Percichthys trucha\" e il \"Odontesthes microlepidotus\". Questo particolare ambiente si presenta molto interessante dal punto di vista della conservazione della biodiversit\u00e0, per la presenza di tre specie autoctone di pesci, i primi due in pericolo di estinzione: \"Diplomystres viedmensis mesembrinus\", \"Galaxias platei\" e \"Percichthys Colhu\u00e9huapensis\".\nSituazione ambientale.\nPer via della sua grande superficie e della sua scarsa profondit\u00e0, il lago Colhu\u00e9 Huapi \u00e8 naturalmente soggetto ad un severo processo di evaporazione, sia per effetto del vento sia per effetto della radiazione solare.\nIl fenomeno \u00e8 stato aggravato anche ad opera dell'uomo, che ha realizzato interventi e opere di presa per l'alimentazione degli acquedotti e la canalizzazione delle acque per uso irriguo, soprattutto dal Lago Musters. Inoltre si prelevano grandi quantit\u00e0 d'acqua dal R\u00edo Senguer che viene utilizzata dai numerosi pozzi petroliferi che si trovano nella regione. Questi interventi hanno compromesso l'equilibrio idraulico del sistema fino quasi ai limiti del collasso e nel lago Colhu\u00e9 Huapi, si \u00e8 verificata una forte diminuzione del livello delle acque, accelerando il processo di ritiro delle acque e disseccamento delle sponde.\nIl bilancio idrico di tutta la conca \u00e8 stato negativo negli ultimi settant'anni. La situazione attuale pu\u00f2 essere definita gravemente compromessa e costituisce la principale emergenza ambientale per cercare mantenere il precario equilibrio idrico e biologico del sistema."}
{"id": "2482244", "revid": "1421057", "url": "https://it.wikipedia.org/wiki?curid=2482244", "title": "Baia della Crepatura", "text": "La baia della Crepatura si trova in provincia di Livorno, nel comune di Rosignano Marittimo, nella frazione di Castiglioncello, alle propaggini meridionali del Romito. \u00c8 il tratto di banchina litoranea pi\u00f9 lungo della provincia (2 km), e comprende anche la famosa caletta di Castiglioncello. \nLa corrosione causata dall'azione dell'acqua e delle maree ha consentito la creazione di una spianata d'abrasione che si estende tra una baia e l'altra raggiungendo una larghezza di 10-20 metri che occasionalmente pu\u00f2 superare i 50."}
{"id": "2482248", "revid": "1537829", "url": "https://it.wikipedia.org/wiki?curid=2482248", "title": "Cataldo Amodei", "text": "Biografia.\nAmodei nacque a Sciacca, in provincia di Agrigento, penultimo di sei figli di una famiglia di origine genovese. \nStudi\u00f2 con il pi\u00f9 importante maestro di cappella della citt\u00e0, il violinista Accursio Giuffrida, di formazione romana.\nIl suo talento lo spinse ben presto a cercare maggiore fortuna a Napoli. Il suo arrivo in questa citt\u00e0 si situa tra il 1670, anno in cui ancora operava come sacrista nella chiesa della Piet\u00e0 di Sciacca, ed il 1679, anno in cui pubblica la sua Opera Prima, il \"Primo libro de' Mottetti a due, tre, quattro, e cinque voci\".\nEgli abbracci\u00f2 la vita ecclesiastica e in poco tempo ebbe prestigiosi incarichi: insegnante al conservatorio di Sant'Onofrio a Capuana (dal 1680 al 1688), maestro di cappella alla Basilica di San Paolo Maggiore (la chiesa pi\u00f9 importante dell'Ordine dei Chierici Regolari Teatini) e presso il Collegio di San Tommaso D'Aquino, insegnante e maestro di cappella al conservatorio di Santa Maria di Loreto dal 1687 al 1689.\nEgli rimase presso i padri Teatini, fino alla morte, che sopraggiunse nel 1693.\nLe sue composizioni includono musiche religiose (oratori e mottetti), \"Cantate a voce sola Libro Primo Opera Seconda\" (Napoli, 1685), ed anche una serenata, \"La sirena consolata\" (di Andrea Perrucci, Napoli, 1692)."}
{"id": "2482250", "revid": "324090", "url": "https://it.wikipedia.org/wiki?curid=2482250", "title": "God Part II", "text": "God Part II \u00e8 la quattordicesima canzone dell'album\" Rattle and Hum\" del gruppo irlandese degli U2.\nStoria.\nBono ha dato questo nome al brano in onore dell'omonima canzone \"God\", scritta da John Lennon. Questa doveva essere un'ipotetica seconda parte.\nIl testo.\nIl brano \u00e8 una denuncia rabbiosa nei confronti di chi fa uso di droga, di chi crede nell'uso della violenza e nell'ingiustizia. Da un punto di vista musicale, la caratteristica saliente \u00e8 l'uso della tecnica del colorito da parte del cantante: esso consiste nell'alzare il tono della voce durante l'esecuzione di alcun strofe del brano. Inoltre il brano include un attacco allo scrittore statunitense Albert Goldman, autore di una controversa biografia su John Lennon:"}
{"id": "2482254", "revid": "209263", "url": "https://it.wikipedia.org/wiki?curid=2482254", "title": "FIFA '98", "text": ""}
{"id": "2482255", "revid": "209263", "url": "https://it.wikipedia.org/wiki?curid=2482255", "title": "FIFA 98", "text": ""}
{"id": "2482257", "revid": "125766471", "url": "https://it.wikipedia.org/wiki?curid=2482257", "title": "Mario Moroni", "text": "Biografia.\nNell'Unione Sportiva Lecce ha assunto vari ruoli dirigenziali assumendo il ruolo di presidente per sette stagioni dal 1995 al 2002. Nel 2006 \u00e8 eletto consigliere di Lega per la serie B mentre nel luglio 2008 diventa consigliere di A prendendo il posto di Tommaso Ghirardi del Parma. Nel 2009 \u00e8 stato, in qualit\u00e0 di rappresentante del Lecce, l'unico dirigente di A ad opporsi in Lega Calcio all'ipotesi di scissione con la serie B. Questa sua posizione \u00e8 stata ribadita nel settembre 2010 a proposito del \"prelievo forzoso\" in atto dalla Lega sulle neopromosse Lecce, Brescia e Cesena per finanziare le partecipanti in Europa League (Juventus, Napoli, Palermo, Sampdoria)."}
{"id": "2482259", "revid": "73843", "url": "https://it.wikipedia.org/wiki?curid=2482259", "title": "Tejas", "text": ""}
{"id": "2482262", "revid": "15756", "url": "https://it.wikipedia.org/wiki?curid=2482262", "title": "Ironside (serie televisiva 1967)", "text": "Ironside \u00e8 una serie televisiva statunitense di genere poliziesco, trasmessa per 8 stagioni dalla NBC, dal 1967 al 1975.\nProtagonista della serie \u00e8 Raymond Burr, che aveva appena smesso i panni di Perry Mason nell'omonima serie televisiva di successo (1957-1966): qui interpreta un consulente della Squadra Omicidi di San Francisco, costretto sulla sedia a rotelle dopo essere stato vittima di un attentato.\nGrazie alla serie, Raymond Burr si \u00e8 guadagnato sei Emmy e due candidature al Golden Globe, mentre il celebre tema musicale della serie \u00e8 di Quincy Jones. La serie usc\u00ec anche col titolo \"A Man Called Ironside\" in Gran Bretagna; in Italia \u00e8 stata sottotitolata spesso \"Ironside, a qualunque costo\".\nNel 2013 \u00e8 stato realizzato un rifacimento televisivo intitolato \"Ironside\", ma la serie non ha riscontrato il successo sperato ed \u00e8 stata cancellata dopo pochi episodi.\nTrama.\nIronside, ex-capo e consulente speciale della polizia di San Francisco, costretto su una sedia a rotelle in seguito a un attentato, combatte il crimine con i suoi assistenti Ed Brown, Eve Whitfield e Mark Sanger.\nEpisodi.\nFilm TV.\nIl 4 maggio 1993 \u00e8 anche andato in onda un film per la televisione \"reunion\": \"Il ritorno di Ironside\" (\"The Return of Ironside\").\nGuest-star.\nDurante le 8 stagioni dello show si sono alternate moltissime guest star: Kim Darby, Antonio Fargas, Tiny Tim, Randolph Mantooth, Sharon Gless, Bernie Kopell, Frank Gorshin, Jess Walton, Pernell Roberts, Alan Oppenheimer, E.G. Marshall, Harrison Ford, John Schuck, Ingrid Pitt, Susan Saint James, Ivan Dixon, Harry Townes, Pat Hingle, Norman Alden, Anne Francis, David Carradine, Charo, Joseph Campanella, Bernard Fox, Tyler McVey, Robert Webber, Alan Hale Jr., Marion Ross, Marcia Strassman, Susan Sullivan, Suzanne Pleshette, Bo Hopkins, James Hong, Jeanne Cooper, Paul Winfield, Harold Gould, James Farentino, Robert Reed, Bill Bixby, David Cassidy, David Hartman, E.G. Marshall, Dana Elcar, Tina Louise, Lincoln Kilpatrick, Robert Karnes, Greg Mullavy, Rod Serling, Gene Raymond, Francine York, Peter Mark Richman, Clu Gulager, Joel Grey, James Hong, Van Williams, John Hoyt, Scott Glenn, William Windom, Dorothy Malone, Robert Alda, Barbara Rush, Jack Kelly, Jason Wingreen, George Takei, George Wallace, Diana Muldaur, Jodie Foster, William Katt, Lee Grant, Steve Forrest, Susan Olsen, David Hartman, Michael Lerner, Edward Asner, Darwin Joston, John Rubinstein, Jack Lord, Scott Marlowe, Norman Fell, Gavin MacLeod, Gary Collins, William Shatner, Bobby Darin, Martin Sheen, Cheryl Ladd, William Daniels, William Schallert, Burgess Meredith, Vic Tayback, Arch Johnson, James Drury, John Saxon, Bruce Lee, Ricardo Montalb\u00e1n e David Wayne.\nCritica.\n\"La serie ha il merito di sciogliere Burr dall'identificazione con il personaggio di Perry Mason e di offrire vaghi riferimenti alle istanze di contestazione, assai vive negli anni di produzione del telefilm, e incarnate soprattutto nel personaggio di Mark Sanger e dalla sua voglia di riscatto\" (Aldo Grasso)."}
{"id": "2482264", "revid": "1543377", "url": "https://it.wikipedia.org/wiki?curid=2482264", "title": "Mateo Pumacahua", "text": "Biografia.\nPumacahua era membro della nobilt\u00e0 Inca di discendenza Ayarmaca, ed aveva anche antenati spagnoli.\nPumacahua partecip\u00f2 alla sconfitta dell'armata ribelle di T\u00fapac Amaru II nel 1781, come raffigurato in un murale nella chiesa di Chinchero, prima di cambiare schieramento e sostenere i ribelli peruviani di Cuzco il 3 agosto 1814. Pumacahua fu nominato membro della giunta di governo che lott\u00f2 per l'indipendenza del Per\u00f9 dalla Spagna. Pumacahua ed i suoi uomini furono sconfitti a Umachiri l'11 marzo 1815, ed egli fu giustiziato dagli spagnoli il 17 marzo."}
{"id": "2482267", "revid": "729019", "url": "https://it.wikipedia.org/wiki?curid=2482267", "title": "Camilla del Lante", "text": "Biografia.\nNota per la sua bellezza, visse ai tempi della discesa di Carlo VIII in Italia per la conquista del Regno di Napoli. La citt\u00e0 di Pisa rec\u00f2 molti onori al re francese di passaggio, nella speranza di ottenere la libert\u00e0 dal dominio fiorentino. Carlo, alleatosi con diversi stati italiani, tra cui la stessa Firenze, lasci\u00f2 credere ai pisani di essere favorevole alla loro richiesta, probabilmente per ottenere un tranquillo viaggio di ritorno una volta acquisito il controllo di Napoli. Prima di partire per il meridione, occup\u00f2 perci\u00f2 la fortezza pisana lasciandovi a capo il capitano Ernesto D'Entragues.\nDopo aver conquistato il Regno di Napoli, per\u00f2, Carlo VIII si ritir\u00f2 nel nord Italia ordinando al capitano D'Entragues di restituire il controllo di Pisa ai fiorentini. Questi per\u00f2 si rifiut\u00f2 sia per le preghiere dei cittadini pisani, sia perch\u00e9, si diceva, si era follemente innamorato di Camilla del Lante. Grazie al capitano francese, e successivamente all'aiuto di Venezia e di altre potenze, ma soprattutto per l'eroismo dei suoi abitanti e condottieri, Pisa pot\u00e9 restare libera per parecchi anni, prima di essere riconquistata dalle forze fiorentine nel 1509.\nLa figura leggendaria di Camilla \u00e8 rimasta impressa nella storia cittadina, tanto da dare il nome ad una delle carrozze del tram della linea che un tempo collegava Pisa e l'entroterra al mare."}
{"id": "2482268", "revid": "465169", "url": "https://it.wikipedia.org/wiki?curid=2482268", "title": "Causa y efecto", "text": "Causa y efecto \u00e8 il primo singolo estratto da \"Gran City Pop\", nono album in studio dell'artista messicana Paulina Rubio. La canzone \u00e8 stata composta da Mario Domm, cantante messicano del gruppo pop Camila, e Monica Velez, ed \u00e8 stato prodotto da Cachorro Lopez, vincitore del Grammy Latino nel 2007 per la produzione del precedente album della Rubio \"Ananda\".\nLa canzone \u00e8 stata diffusa dalle emittenti radiofoniche a partire dal 30 marzo 2009 ed \u00e8 stata cantata per la prima volta il 23 aprile 2009 al \"Billboard Latin Music Awards 2009\"."}
{"id": "2482271", "revid": "3732", "url": "https://it.wikipedia.org/wiki?curid=2482271", "title": "Canale dei Molini", "text": ""}
{"id": "2482273", "revid": "123771551", "url": "https://it.wikipedia.org/wiki?curid=2482273", "title": "Ney Rosauro", "text": "Biografia.\nNey Rosauro \u00e8 conosciuto soprattutto per aver dato largo spazio alle percussioni nelle sue composizioni; numerosi, infatti, i suoi concerti e altri brani solistici dedicati a questi strumenti (in particolar modo alla marimba e al vibrafono). Ha iniziato la sua formazione presso l' Universit\u00e0 di Brasilia, per poi continuarla in Germania presso il Musikhochschule W\u00fcrzburg dove si \u00e8 diplomato seguito dal maestro Siegfried Fink, infine all'Universit\u00e0 di Miami dove ha poi intrapreso la carriera accademica: tuttora vi ricopre il ruolo di Direttore degli studi di strumenti a percussione. Una delle sue composizioni pi\u00f9 conosciute e suonate \u00e8 il \"Concerto per marimba e orchestra d'archi.\"\nAltre composizioni: \"3 preludi per marimba\" (no.1 in mi minore; no.2 in la maggiore; no.3 in do maggiore); \"Rapsodia per percussioni sole e orchestra\"; \"Concerto per vibrafono e orchestra\"."}
{"id": "2482274", "revid": "3732", "url": "https://it.wikipedia.org/wiki?curid=2482274", "title": "Canale dei molini di Imola", "text": "Il canale dei Molini di Imola \u00e8 un'opera idraulica lunga 42\u00a0km che attraversa tutta la pianura imolese, in direzione sud-nord, fino a confluire nel fiume Reno.\nRealizzato nel Medioevo dai benedettini del monastero di Santa Maria in Regola, utilizzando in parte il tracciato di un precedente canale romano, il canale artificiale attraversa gli abitati di Bubano, Massa Lombarda, Conselice e Lavezzola.\nCostruito per l'alimentazione dei mulini e l'irrigazione dei campi, il canale dei Molini \u00e8 la pi\u00f9 antica opera pubblica esistente sul territorio imolese operativa ininterrottamente dalla fondazione. Oggi ha una funzione prevalentemente irrigua.\nIngegneria.\nLa chiusa.\nIl canale dei Molini attinge l'acqua dal fiume Santerno nelle colline sopra Imola, in territorio di Codrignano (6\u00a0km circa dall'abitato). \nL'opera viene citata per la prima volta in un rogito notarile del 1258. Nel Medioevo l'acqua del fiume era convogliata nel canale artificiale per mezzo di arginelli di sassi. Nell'800 fu deciso di costruire una diga sul fiume. La prima, costruita nel 1852, ebbe vita breve, poich\u00e9 fu travolta da una piena sette anni dopo. Nel 1860 ne venne costruita una pi\u00f9 solida, che resse per 90 anni (croll\u00f2 in seguito a una piena eccezionale del Santerno nel 1951). La chiusa attuale \u00e8 stata costruita nel 1954 nei pressi della frazione Codrignano.\nIl tracciato.\nQuando il canale raggiunge la citt\u00e0, si sdoppia in due rami che circondano completamente l'abitato. Il tratto urbano del canale \u00e8 quasi del tutto interrato, ma alcuni brevi tratti sono ancora visibili. Appena fuori dell'abitato, si riunisce in un unico corso e riappare a cielo aperto al fianco della via provinciale Selice. Segue parallelamente il percorso della Selice per poi deviare ad est all'altezza di Bubano. Affiancata Bubano, il tracciato riprende la sua corsa verso nord. Dopo 4\u00a0km costeggia Massa Lombarda. Qui una parte delle acque sono deviate verso est, dove dopo pochi km ritornano nel fiume Santerno (al \u00abpasso Regina\u00bb).\nL'altro ramo del canale prosegue verso nord costeggiando sempre la via Selice. Lambisce, in successione, San Patrizio, Conselice e Lavezzola. In questo secondo tratto il suo alveo \u00e8 sopraelevato rispetto alla campagna circostante. A causa dell'alveo sopraelevato furono sempre necessari i lavori di manutenzione poich\u00e9 ogni fuoriuscita dell'acqua avrebbe messo fuori uso la strada. Originariamente, il canale si gettava nel fiume Reno . Dal XIX secolo il canale termina il suo corso pi\u00f9 ad est, nei pressi del ponte detto \u201cdella Bastia\u201d.\nOggi il canale porta acqua solo fino a Massa Lombarda, dove un ramo alimenta il lavatoio pubblico e un secondo ramo si stacca dal corso principale prima dell'abitato e ritorna nel Santerno. Nel tratto da Massa Lombarda a Lavezzola non scorre pi\u00f9 acqua dagli anni novanta del XX secolo.\nDegli oltre venti mulini complessivamente attivi fino al Novecento, ne \u00e8 rimasto tuttora funzionante soltanto uno, a Case Volta.\nStoria.\nGli storici ritengono che, in tempi antichi, i romani avessero costruito un canale artificiale a fianco del kardo che collegava \"Forum Cornelii\" al porto lagunare posto sul limitare della valle Padusa.\nIl canale, che seguiva un tracciato rettilineo di circa 12 miglia (25\u00a0km), fu probabilmente utilizzato come via d'acqua di collegamento tra \"Forum Cornelii\" ed il porto e favor\u00ec sicuramente la fondazione di un centro abitato attorno allo scalo, l'odierna Conselice .\nAncora nella tarda antichit\u00e0, il canale fungeva da idrovia per il trasporto delle merci: lo solcavano piccole imbarcazioni che portavano grano e cereali destinati all'esportazione, in cambio di stoffe e spezie.\nDa Imola verso la Valle il trasporto era favorito dalla corrente; nel percorso inverso le merci dovevano essere trainate dagli animali da soma, i quali procedevano lungo gli argini . L'opera serviva anche per alimentare le acque del fossato a protezione delle mura di Imola.\nLa costruzione dell'attuale infrastruttura \u00e8 dovuta a un progetto dei monaci di Santa Maria in Regola volto a risanare il territorio che era stato abbandonato dopo le devastazioni e le guerre dei secc. VI e VII. Furono recuperati anche i tratti del canale romano all'epoca esistenti.\nA partire dal XII secolo, lungo il suo corso furono installati i mulini che poi gli diedero il nome. Con l'impianto dei primi mulini, all'altezza di Case Volta fu realizzata una deviazione verso est, allo scopo di costruire due nuovi mulini in direzione Bubano. Originariamente di propriet\u00e0 del vescovo di Imola, nel 1271 il controllo del canale pass\u00f2 ai proprietari dei mulini.\nCon la venuta degli Estensi in Romagna (dal 1440 al 1598), il percorso del canale cambi\u00f2 nuovamente. Fu realizzato il proseguimento verso nord per raggiungere i centri abitati della Romagna estense: Massa Lombarda, San Patrizio e Conselice. Il controllo delle acque di questo nuovo tratto fu affidato alla comunit\u00e0 di Massa Lombarda. Tali centri entrarono in conflitto con Imola per il controllo della via d'acqua. Ci\u00f2 fu determinato anche da fattori stagionali: in estate Imola sospendeva l'afflusso d'acqua. Ma cos\u00ec i contadini di Massa e Conselice non potevano irrigare. D'inverno invece l'acqua scorreva senza freni fino a Bubano: si lasciava che le acque esondassero ed allagassero la campagna massese. I cittadini di Massa Lombarda protestarono, ma inutilmente. \nSi arriv\u00f2 all'uso della forza. Durante l'inverno del 1592, i massesi bloccarono il canale subito dopo l'abitato di Bubano. Di conseguenza le acque si riversarono nelle campagne imolesi allagandole completamente. La risposta d'Imola non si fece attendere: appena venne la bella stagione fu realizzata una diversione del canale a settentrione di Bubano, al confine con Massa Lombarda (la zona delle Vallette, cio\u00e8 delle terre allagate), facendo defluire le acque direttamente nel fiume Santerno. I massesi assassinarono il capomastro direttore dei lavori, il conte Orazio della Bordella (1593). Solamente dopo questo fatto di sangue si giunse ad un accordo: prima della diversione di 2,2 km verso il Santerno (che fu portata a termine nonostante l'omicidio) venne realizzata una chiusa . Tale chiusa, tuttora esistente, \u00e8 chiamata \u201cdelle Vallette\u201d (1603). Essa serve a regolamentare l'afflusso delle acque: a) del Canale dei molini nel suo tratto verso Massa Lombarda (e Conselice); b) del \"diversivo\" che riporta le acque eccedenti verso il Santerno. Un canale artificiale gi\u00e0 esistente, lo Scolo Zaniolo, che nasceva a San Prospero (poco a sud di Mordano) fu unito al canale massese detto Sgorba Vecchia (1604). Al nuovo Zaniolo fu affidato il compito di deviare fuori Massa Lombarda le acque eccedenti provenienti dall'imolese.\nNei secoli successivi gli usi dell'acqua del canale vennero diversificati. Oltre all'irrigazione, l'acqua serv\u00ec da supporto allo sviluppo dell'artigianato. I suoi utilizzi principali divennero:\nStoricamente le congregazioni di gestione furono due: una a Imola e una a Massa Lombarda. La necessit\u00e0 di una razionalizzazione fece s\u00ec che nell'anno 1940 si unificassero nel \"Consorzio utenti del Canale dei molini di Imola e Massa Lombarda\" (oggi \"Consorzio degli utenti del canale dei Molini\"). Nel 2010 fu celebrato il settantennale dello Statuto con la \u00abFesta del Canale dei molini\u00bb a Imola. Da essa nacque, l'anno successivo, la prima edizione della rinnovata \u00abFiera agricola del Santerno\u00bb, che l'amministrazione comunale ha collocato nell'ampia area di Sante Zennaro, dove si svolge tuttora.\nOggi i maggiori introiti dell'infrastruttura provengono dall'uso acquedottistico. Le acque del canale alimentano l'acquedotto industriale sito a Bubano e inoltre sono inviate nei comuni vicini (dove l'acqua viene potabilizzata grazie a un accordo con l'allora Ami, oggi Hera). Il volume di acqua interessato \u00e8 di cinque milioni di metri cubi. Il canale inoltre viene utilizzato per irrigare le aziende agricole (quasi 300) nei comprensori di Imola e di Massa Lombarda. Gli argini del canale sono di propriet\u00e0 degli agricoltori i cui fondi sono attraversati dalla via d'acqua. Nella seconda met\u00e0 del XX secolo la portata d'acqua presso Imola era di 3.000 litri al secondo, scesa negli anni 2010 a 700-800 litri/secondo.\nInfine, nella frazione Codrignano, in coincidenza con la presa del canale dei mulini dal fiume Santerno, \u00e8 presente una piccola centrale idroelettrica, che sfrutta il salto d'acqua della diga per produrre energia pulita e rinnovabile."}
{"id": "2482287", "revid": "599013", "url": "https://it.wikipedia.org/wiki?curid=2482287", "title": "William Costes", "text": "Vincitore del Thunderbike Trophy nel 1996.\nCarriera.\nLa sua attivit\u00e0 nel campo del motociclismo sportivo \u00e8 iniziata nel motocross dove ha gareggiato da1 10 ai 16 anni, per poi passare nel 1989 alle corse di velocit\u00e0 in pista.\nNel 1991 ha iniziato a partecipare al campionato nazionale francese e a quello europeo a bordo di una Yamaha mentre \u00e8 del 1995 il suo debutto nella competizioni dedicate alle Supersport e a quelle dell'endurance; quest'ultima categoria \u00e8 quella che l'ha visto gareggiare per molti anni, in sella a moto diverse.\nNel 1996 vince con una Honda il Thunderbike Trophy (categoria antesignana del campionato mondiale Supersport inserita nel contesto delle gare del motomondiale). Sempre nel 1996 si \u00e8 presentato, quale wild card, nella classe 500 al Gran Premio motociclistico di Francia in sella ad una Elf 500, senza riuscire per\u00f2 a prendere il via. \nSi sposta nella classe 250 del motomondiale nel 1997 con una Honda del team Chesterfield Elf Tech 3, classificandosi 20\u00ba al termine della stagione. L'anno successivo termina 30\u00ba, sempre nella stessa classe con la stessa moto.\nNel suo palmar\u00e8s vi sono anche la vittoria nel 2004 del campionato mondiale Endurance e del Bol d'Or nel 1996, oltre ad altre affermazioni nella 24 Ore di Le Mans. Tra le sue altre attivit\u00e0 anche quella di collaudatore di pneumatici per la Michelin che l'ha inserito nel suo team destinato alle gare di durata motociclistica."}
{"id": "2482298", "revid": "300067", "url": "https://it.wikipedia.org/wiki?curid=2482298", "title": "Ryan Forehan-Kelly", "text": ""}
{"id": "2482299", "revid": "26630", "url": "https://it.wikipedia.org/wiki?curid=2482299", "title": "Scudo di Stabio", "text": "Lo Scudo di Stabio \u00e8 un reperto di origine longobarda risalente al VII secolo. Esso \u00e8 stato rinvenuto nel comune svizzero di Stabio nel Canton Ticino accanto alla chiesa dei Santi Pietro e Lucia nella frazione di San Pietro. Lo scudo \u00e8 oggi conservato all'Historisches Museum di Berna, un cavaliere al Museo del Bargello di Firenze e un cane al Museo civico di Bellinzona.\nStoria e descrizione.\nL'opera fu disseppelita nella necropoli longobarda del comune di Stabio nel 1837. La tomba 1, scavata con un metodo non scientifico, frutt\u00f2 la struttura e decorazione metallica di uno scudo gi\u00e0 in legno, una crocetta in oro, una spada, una lancia e un contenitore di bronzo, posto ai piedi del deceduto. \nLa maggior parte delle figurine dello scudo pervenne al Museo storico di Berna, tranne almeno due, sottratte in maniera non del tutto chiara e immesse nel mercato antiquario. Una fin\u00ec al museo di Bellinzona (un cane) e un'altra in collezione Carrand, che fu donata poi al Museo del Bargello di Firenze (un cavaliere).\nDescrizione e stile.\nLo scudo era puramente ornamentale (da \"parata\") e apparteneva sicuramente ad un uomo d'alto rango, che voleva evidenziare il suo prestigio sugli altri ostentando il suo scudo. \nOriginariamente doveva avere una forma circolare, probabilmente coperto in pelle fermata alla struttura lignea con chiodi e borchie che si inserivano nella decorazione figurata. Questa era composta da una serie di lastrine in bronzo dorato, fuse e sbalzate, che dovevano decorate il bordo esterno.\nIn tutto al museo di Berna sono oggi conservati:\nA Firenze si conserva un cavaliere simmetrico, mentre a Bellinzona un cane girato in maniera speculare.\nL'importanza delle lastrine figurate \u00e8 anche legata al fatto di essere tra gli esempi pi\u00f9 antichi conosciuti di evoluzione delle arcaiche forme astratte barbariche in qualcosa di figurato, risentendoo quindi degli influssi artistici mediterrenaei, testimoniati da animali come il cane. Malgrado l'influsso della sfera artistica mediterranea, certi elementi dello scudo rievocano caratteristiche totemiche care alla tradizione germanica.\nI cavalieri sono armati di sola lancia e sprovvisti d'armi di difesa, e sembrano compiere una pacifica azione di caccia assieme ai cani volti all'indietro: una scena che sembra testimoniare una presa di distanza dalle antiche usanze \"barbariche\", nelle quali la caccia era solo un mero strumento di sopravvivenza, e invece un avvicinamento ai valori cristiani (e quindi romano-mediterranei), ai quali i Longobardi si erano da poco convertiti."}
{"id": "2482300", "revid": "767487", "url": "https://it.wikipedia.org/wiki?curid=2482300", "title": "The Devil Went Down to Georgia", "text": "The Devil Went Down to Georgia \u00e8 un brano musicale di Charlie Daniels, il pi\u00f9 famoso, pubblicato dall'etichetta discografica Epic Records come singolo tratto dall'album \"Million Mile Reflections\" del 1979.\nDescrizione.\nIl testo racconta del diavolo, che and\u00f2 in Georgia per rubare un'anima. Questo incroci\u00f2 durante il suo cammino un ragazzo che suonava il violino, dunque il diavolo, essendo un ottimo violinista, gli propose un duello: nel caso il ragazzo avesse vinto, avrebbe vinto il suo violino d'oro, nel caso avesse perso avrebbe dovuto cedergli l'anima.\nInizi\u00f2 il diavolo, ed a lui si un\u00ec una banda di demoni. Dopodich\u00e9 tocc\u00f2 al ragazzo.\nAlla fine della sfida il diavolo abbass\u00f2 il capo sapendo di aver perso, e mise il violino ai piedi del ragazzo. Il ragazzo dunque disse al diavolo di tornare a provare quando voleva, perch\u00e9 tanto lui \u00e8 il migliore violinista di sempre.\nIl brano ha raggiunto la 1\u00aa posizione nella classifica country e la 3^ nella Top 100 di Billboard.\nCover.\nLa canzone \u00e8 stata reinterpreta in chiave hard rock da Steve Ouimette per il videogioco \"\". Nel gioco la canzone viene usata nella battaglia finale contro Lou il diavolo e proprio come nel pezzo originale il giocatore per salvare la sua anima deve sconfiggerlo in una battaglia ma questa volta di chitarra. Un'altra cover degna di nota \u00e8 quella della band statunitense Primus dal loro EP \"Rhinoplasty\", del 1998. Nel 2020 anche i Korn hanno reinterpretato il brano, con la collaborazione del rapper Yelawolf."}
{"id": "2482302", "revid": "767487", "url": "https://it.wikipedia.org/wiki?curid=2482302", "title": "Rosanna Ruffini", "text": "Biografia.\nDopo la maturit\u00e0 artistica, studia recitazione e canto e inizia a comporre testi di spettacoli teatrali.\nNel 1971 debutta come attrice nel film \"Jena ridens\", con Pippo Franco, con il quale collaborer\u00e0 pi\u00f9 volte negli anni a venire nel gruppo del Salone Margherita. Nel 1972 \u00e8 infatti di nuovo al fianco di Franco nelle commedie \"Ndo vadis\" e \"Homunculus\", mentre nel 1973 debutta in teatro con gli spettacoli \"Hobby\" e \"Raptus\", sempre al fianco di Pippo Franco, per poi tornarci l'anno dopo con \"Si si no no\" al Salone Margherita.\nNel 1974 debutta in televisione, nello spettacolo televisivo \"Foto di gruppo\" di Castellano e Pipolo, condotto da Raffaele Pisu.\nLa sua attivit\u00e0 di attrice teatrale prosegue fino alla fine degli anni '70. Nel 1976 viene pubblicato l'album di debutto \"Sono nata con la camicia\", contenente pezzi satirici e comici, al quale viene abbinato l'omonimo spettacolo teatrale.\nNel 1982 torna alla musica firmando un contratto con la RCA, per la quale incide il disco \"Rosanna Ruffini\", contenente il pezzo-pilota \"Signor pirata\". Quell'anno torna anche in teatro con \"\u00c8 stato un piacere\", mentre nel 1984 viene messo in commercio il Q Disc \"L'amore quanto vale\", seguito nel 1985 dal 33 giri \"Lontane noi\". Negli anni futuri si dedica alla conduzione di diversi programmi radiofonici, dove \u00e8 autrice dei testi, e collabora anche con Antonio Ricci nei testi di vari programmi della ex Fininvest.\nNel 1997 recita nella sitcom di Canale 5 \"Due per tre\", al fianco di Johnny Dorelli e Loretta Goggi, in cui interpreta Cesira, la colf della famiglia. Torna ancora una volta in teatro nel 2005 con \"Se il tempo fosse un gambero\", musical che la vede al fianco di Max Giusti, Roberta Lanfranchi e Liana Orfei, mentre nel 2007 \u00e8 nuovamente in televisione recitando il ruolo di Merope nella fiction \"Un medico in famiglia\".\nSi ritira poco dopo dal mondo dello spettacolo, tornando a vivere nel viterbese, a Vetralla, dove si spegne il 20 gennaio 2015."}
{"id": "2482310", "revid": "25583191", "url": "https://it.wikipedia.org/wiki?curid=2482310", "title": "Louis-Napol\u00e9on Bonaparte", "text": ""}
{"id": "2482312", "revid": "228587", "url": "https://it.wikipedia.org/wiki?curid=2482312", "title": "Air Greenland", "text": "La Air Greenland, precedentemente nota come Gr\u00f8nlandsfly, \u00e8 la compagnia aerea di bandiera della Groenlandia. Di propriet\u00e0 del governo groenlandese, ha sede a Nuuk e hub all'Aeroporto di Kangerlussuaq. La compagnia possiede una flotta di 27 aeromobili, tra i quali un aereo di linea utilizzato per i voli transatlantici e charter, 8 aerei di linea regionali utilizzati prevalentemente per le rotte domestiche e 18 elicotteri utilizzati per trasportare passeggeri negli insediamenti domestici pi\u00f9 remoti.\nOltre a operare i regolari voli programmati, la compagnia serve le stazioni di ricerca situate in localit\u00e0 remote, opera voli charter turistici e per conto delle industrie minerarie ed energetiche groenlandesi e fornisce servizi di MedEvac durante le emergenze. La societ\u00e0 possiede inoltre diverse sussidiarie, tra le quali un'altra compagnia aerea (la Norlandair), alberghi, tour operator, un'agenzia di viaggio specializzata nel turismo in Groenlandia e una compagnia di navigazione che opera un servizio di trasporto marittimo sovvenzionato dal governo.\nStoria.\nLa compagnia \u00e8 stata fondata il 7 novembre 1960 come Gr\u00f8nlandsfly grazie a un accordo tra la Scandinavian Airlines e la Kryolitselskabet \u00d8resund, una compagnia mineraria danese proprietaria di una miniera di criolite a Ivittuut, con l'obiettivo di fornire servizi di trasporto alle basi militari statunitensi in Groenlandia. Nel 1962 il Consiglio provinciale (che diverr\u00e0 in seguito il governo groenlandese) ha acquistato una partecipazione di minoranza nella societ\u00e0.\nI primi voli erano effettuati con vecchi velivoli noleggiati da societ\u00e0 canadesi, in particolare aeroplani de Havilland Canada DHC-3 Otter ed elicotteri Sikorsky S-55. Nel 1961, in seguito a un incidente, la compagnia ha acquistato dei de Havilland Canada DHC-6 Twin Otter e soprattutto degli aerei anfibi PBY Catalina. Questi ultimi, in particolare, erano utilizzati perch\u00e9 in grado di atterrare sia sulla superficie dell'acqua che sulle piste di Narsarsuaq e Kangerlussuaq, costruite dall'Esercito statunitense durante la Seconda guerra mondiale. Quando un atterraggio doveva aver luogo nei pressi di una citt\u00e0, la pista doveva essere preparata prima togliendo iceberg e banchi di ghiaccio. Ogni citt\u00e0 aveva un aeroporto con un codice specifico che era stato dipinto sui tetti delle case.\nNel 1965 la societ\u00e0 ha acquistato il suo primo aeroplano di grandi dimensioni, un Douglas DC-4. Successivamente, complice la costruzione di eliporti nella maggior parte delle citt\u00e0 groenlandesi, sono stati acquistati degli elicotteri Sikorsky S-61, che potevano trasportare fino a 20 passeggeri. A quel tempo, la lunghezza della rete di rotte in Groenlandia era di circa 3.000 km, diventando cos\u00ec il network di elicotteri pi\u00f9 grande al mondo. Annualmente venivano trasportati 15.000 passeggeri, un numero salito a 50.000 in un periodo di 10 anni.\nDurante gli anni settanta la societ\u00e0 ha sostituito il suo DC-4 con un pi\u00f9 moderno DC-6, ma i principali investimenti sono stati rivolti all'ampliamento della flotta di elicotteri, con l'acquisto di cinque ulteriori S-61. Nel 1972, inoltre, la compagnia ha iniziato a servire anche le citt\u00e0 situate nella Groenlandia orientale inviando un elicottero in maniera permanente nella citt\u00e0 di Tasiilaq. Per servire le miniere di Maamorilik e nel fiordo di Uummannaq, sono stati inoltre acquistati dei Bell 206. Nello stesso periodo la Gr\u00f8nlandsfly ha inoltre stipulato un contratto con il governo danese per effettuare missioni di ricognizione sul mare ghiacciato nei pressi delle coste groenlandesi.\nNel 1979 venivano trasportati annualmente 60.000 passeggeri, un numero superiore alla popolazione della Groenlandia. Nello stesso anno viene inaugurato il primo volo internazionale, da Nuuk a Iqaluit, in Canada. Questa rotta, operata in collaborazione con la First Air, non si riveler\u00e0 mai profittevole a causa dello scarso numero di passeggeri e verr\u00e0 definitivamente soppressa dopo 13 anni. Come conseguenza del rapido sviluppo economico della Groenlandia in questi anni, inoltre, la domanda di trasporto passeggeri e merci \u00e8 aumentata rapidamente e sono stati costruiti aeroporti nelle citt\u00e0 di Nuuk (1979) e Ilulissat (1983).\nPer far fronte al rapido aumento della domanda, la societ\u00e0 ha acquistato diversi De Havilland Canada DHC-7 aerei in grado di trasportare fino a 50 passeggeri e particolarmente adatti per le estreme condizioni climatiche groenlandesi. Il 29 settembre 1979 \u00e8 stato consegnato il primo esemplare, al quale faranno seguito diversi altri nel decennio successivo. Questi aerei rimarranno in servizio per diversi decenni e opereranno in maniera quasi esclusiva i collegamenti tra le citt\u00e0 groenlandesi.\nNel 1981 la Gr\u00f8nlandsfly ha inaugurato la prima rotta con l'Islanda, collegando l'aeroporto di Reykjav\u00edk con l'aeroporto di Kangerlussuaq, il principale hub della compagnia. Nel 1986 l'apertura di una nuova rotta verso l'aeroporto di Keflav\u00edk ha permesso alla societ\u00e0 di rompere il monopolio fino ad allora detenuto dalla Scandinavian Airlines sui voli tra Groenlandia e Danimarca grazie anche a un collegamento tra Keflav\u00edk e Copenaghen effettuato dalla Icelandair. Nel 1989 la compagnia impiegava pi\u00f9 di 400 groenlandesi e trasportava pi\u00f9 di 100.000 passeggeri all'anno.\nLe chiusure delle miniere di Ivittuut (1987) e Maamorilik (1990) e la conseguente crisi economica groenlandese hanno temporaneamente messo in dissesto la societ\u00e0. La costruzione di vari aeroporti con piste d'atterraggio corte nella maggior parte delle citt\u00e0 lungo la costa occidentale della Groenlandia (in particolare nelle citt\u00e0 di Sisimiut, Maniitsoq, Aasiaat, Qaarsut e Upernavik) ha per\u00f2 contribuito a migliorare la situazione. L'acquisto del quinto DHC-7, inoltre, ha permesso alla compagnia di essere in grado di servire tutte le principali citt\u00e0 della Groenlandia per la prima volta nella sua storia.\nNel maggio 1998 la Gr\u00f8nlandsfly ha acquistato il suo primo aereo di linea, un Boeing 757-200 precedentemente di propriet\u00e0 della Airtours International Airways. L'aereo, soprannominato Kunuunnguaq in onore dell'esploratore Knud Rasmussen, ha permesso alla societ\u00e0 di operare direttamente la rotta Kangerlussuaq-Copenaghen senza pi\u00f9 bisogno di alleanze e scali in Islanda. Questo ha permesso un aumento esponenziale dei passeggeri trasportati dalla compagnia, che nel 1999 erano 282.000, quasi il triplo rispetto a 10 anni prima.\nAgli inizi del nuovo millennio la societ\u00e0 ha iniziato a rinnovare la sua flotta di elicotteri, sostituendo gli S-61 pi\u00f9 vecchi e i Bell 206 rispettivamente con dei Bell 212 e degli Eurocopter AS350. Nello stesso periodo la societ\u00e0 ha licenziato il suo amministratore delegato, Peter Fich, che non era riuscito a compensare la sempre maggiore domanda del governo groenlandese per il trasporto cittadini locali con quella del consiglio d'amministrazione di espansione del trasporto turistico, tariffe pi\u00f9 basse e profitti maggiori. Il suo sostituto, Finn \u00d8elund, ha inizialmente ottenuto una perdita di 30 milioni di corone danesi a causa di diversi fattori, tra i quali le obbligazioni contrattuali che rendevano il servizio poco profittevole, uno sciopero che ha rovinato la stagione turistica e la perdita del contratto con il servizio postale groenlandese, che ha invece scelto la Air Alpha Greenland. Negli anni successivi, tuttavia, la societ\u00e0 \u00e8 riuscita a respingere le richieste del governo groenlandese e il 18 aprile 2002 \u00e8 stata ufficialmente rinominata Air Greenland per assumere un profilo pi\u00f9 internazionale.\nNel 2003 \u00d8elund ha rassegnato le dimissioni per assumere la guida della Maersk Air ed \u00e8 stato sostituito da Flemming Knudson. Nello stesso anno la compagnia ha aperto una rotta Akureyri, in Islanda, che si riveler\u00e0 tuttavia poco profittevole e verr\u00e0 soppressa 6 anni dopo. Sempre nel 2003 la Scandinavian Airlines ha chiuso i collegamenti verso la Groenlandia, lasciando la Air Greenland come unico operatore su queste rotte. Per far fronte all'aumento della domanda dovuto al ritiro dell'ex concorrente, la societ\u00e0 ha acquistato il suo secondo aereo di linea, un Airbus A330-200 precedentemente di propriet\u00e0 della Sabena. Nel febbraio 2004, grazie al ritiro della Scandinavian Airlines, la Air Greenland ha inoltre stipulato un contratto per servire la base aerea Thule, che verr\u00e0 poi rinnovato nel 2008.\nIl 28 luglio 2006 la societ\u00e0 ha acquistato per la prima volta un'altra compagnia aerea, la Air Alpha Greenland. Quest'ultima, che operava voli elicotteristici soprattutto nella Groenlandia orientale, \u00e8 stata assorbita dalla Air Greenland e i suoi Bell 222 sono stati utilizzati soprattutto per potenziare i voli passeggeri nella Groenlandia orientale, in particolare tra l'aeroporto Nerlerit Inaat e l'eliporto di Ittoqqortoormiit.\nNel 2007 Knudson \u00e8 stato trasferito alla Royal Greenland, azienda di pesca anch'essa di propriet\u00e0 del governo groenlandese, ed \u00e8 stato sostituito da Michael Binzer, assunto con l'obiettivo di incrementare la presenza commerciale e raggiungere l'indipendenza economica. Il 13 giugno dello stesso anno la Scandinavian Airlines, nell'ambito del suo piano di ristrutturazione, ha annunciato l'intenzione di vendere la sua quota nella Air Greenland, senza per\u00f2 trovare un acquirente. Sempre nel 2007 \u00e8 stata aperta la rotta per l'aeroporto di Baltimora-Washington, che verr\u00e0 tuttavia chiusa dopo poco pi\u00f9 di un anno a causa del crollo delle vendite di biglietti a seguito di uno sciopero. Nel 2009 la compagnia ha trasportato circa 399.000 passeggeri.\nNegli anni 2010, la compagnia ha iniziato una lunga serie di tagli delle attivit\u00e0 meno profittevoli. Il 1\u00ba gennaio 2010 \u00e8 stata sospesa la partecipazione al programma frequent flyer della Scandinavian Airlines per problemi tecnici. Nel 2011 \u00e8 stata soppressa la rotta tra Narsarsuaq e Copenaghen. A causa di questi tagli la Air Greenland ha inoltre venduto il suo 757, mantenendo l'A330 come unico aereo per i collegamenti transatlantici. Nel 2010 \u00e8 inoltre iniziata la sostituzione dei DHC-7 con dei pi\u00f9 moderni DHC-8.\nNel frattempo, per contrastare la crescente concorrenza della Air Iceland, che aveva aperto diversi collegamenti tra Reykjav\u00edk e diversi aeroporti groenlandesi, arrivando a controllare il 15% dei voli da e per la Groenlandia, la Air Greenland ha inaugurato una rotta da Nuuk all'aeroporto di Keflav\u00edk, in Islanda. Nel novembre 2010, inoltre, in seguito alla riapertura della miniera di Maarmorilik, la compagnia ha ripreso a servirla, utilizzando, come quasi 50 anni prima, dei Bell 212 che collegavano la miniera con la citt\u00e0 di Uummannaq.\nNel 2011 la Air Greenland ha venduto il suo ultimo DHC-6 Twin Otter alla Norlandair in cambio di una partecipazione del 25% nella societ\u00e0 islandese. Nel 2012 \u00e8 stata riaperta la rotta per Iqaluit, diventata nel frattempo capitale del Nunavut, che per\u00f2 \u00e8 stata nuovamente soppressa nel 2015 a causa dello scarso numero di passeggeri. Nel 2018 la compagnia ha trasportato pi\u00f9 di 500.000 passeggeri. Nel luglio 2015 la societ\u00e0 \u00e8 entrata a far parte della European Regions Airline Association. Il 19 maggio 2019 il governo groenlandese ha acquistato il 37,5% delle azioni di Air Greenland dalla Scandinavian Airlines e il 25% delle azioni dal governo danese per un totale di 462 milioni di corone danesi, diventando l'unico azionista della societ\u00e0.\nDestinazioni.\nLa rete aeroportuale della Air Greenland comprende 13 aeroporti civili sparsi per tutta la Groenlandia. Fuori dall'isola, la compagnia opera voli transatlantici verso l'aeroporto di Copenaghen, in Danimarca, e l'aeroporto di Keflav\u00edk, in Islanda. In Groenlandia sono situati due aeroporti internazionali, situati a Kangerlussuaq e Narsarsuaq, in grado di servire aerei di grandi dimensioni e sono stati entrambi costruiti dall'Esercito statunitense durante la seconda guerra mondiale. La societ\u00e0 ha inoltre accordi di interlinea con Scandinavian Airlines, Icelandair e DAT.\nL'unico Airbus A330-200 nella flotta della Air Greenland \u00e8 il principale velivolo della compagnia ed \u00e8 utilizzato per operare la tratta transatlantica Kangerlussuaq-Copenaghen. La tratta viene effettuata due volte a settimana, che diventano quattro in alcuni periodi dell'anno. L'aereo viene inoltre utilizzato occasionalmente per operare voli charter in tutta Europa. I voli tra gli aeroporti domestici, la maggior parte dei quali sono dotati di piste d'atterraggio di breve lunghezza, sono invece operati dai De Havilland Canada DHC-8, che hanno gradualmente sostituito i DHC-7 e sono oggi gli aerei pi\u00f9 utilizzati dalla compagnia. Questi aerei sono utilizzati anche per operare i voli transatlantici con l'Islanda. La compagnia possiede inoltre un Beechcraft Super King Air convertito ad aeroambulanza, che viene utilizzato per le operazioni di ricerca e soccorso o per il trasporto di pazienti negli ospedali pi\u00f9 attrezzati degli insediamenti pi\u00f9 grandi o addirittura in Danimarca.\nPer servire gli insediamenti pi\u00f9 remoti che non sono dotati di piste di atterraggio, la compagnia utilizza una flotta di elicotteri, i cui hub sono situati nell'aeroporto di Upernavik e nell'eliporto Uummannaq nella Groenlandia nordoccidentale, negli aeroporti di Ilulissat e Aasiaat nella Groenlandia occidentale, negli eliporti di Qaqortoq e Nanortalik nella Groenlandia meridionale e nell'eliporto di Tasiilaq nella Groenlandia orientale. La rete groenlandese \u00e8 composta da 45 eliporti, 8 dei quali sono dotati di piazzole asfaltate, edifici terminal e personale permanente, mentre gli altri non sono alto che delle elifermate con aree di atterraggio in erba o ghiaia. Il servizio di elicotteri, di per s\u00e9 infruttuoso a causa degli alti costi di gestione, \u00e8 sovvenzionato da un contratto esclusivo firmato con il governo groenlandese. Gli orari di partenza e arrivo sono approssimativi e alcuni insediamenti sono serviti solo in inverno e primavera, mentre in estate e autunno sono serviti solo da traghetti. La sempre maggior presenza di piste d'atterraggio sta gradualmente riducendo la presenza di elicotteri nella flotta della Air Greenland, dal momento che il loro utilizzo \u00e8 notevolmente pi\u00f9 costoso e meno profittevole rispetto a quello di aerei. Un tempo la societ\u00e0 faceva abbondante uso dei Sikorsky S-61N, che sono stati gradualmente sostituiti dai pi\u00f9 piccoli e moderni Eurocopter AS350 e Bell 212. Gli ultimi due esemplari di S-61N, rimasti in flotta per essere utilizzati come eliambulanze, sono stati dimessi nel 2021 e sostituiti da due Airbus Helicopters H225.\nFlotta.\nA maggio 2020, la flotta di Air Greenland \u00e8 composta dai seguenti aeromobili:\nAerei.\nAggiornato a dicembre 2021.\nStruttura societaria.\nA partire dal 2019, la societ\u00e0 \u00e8 interamente di propriet\u00e0 del governo groenlandese, che la gestisce tramite il ministero dell'edilizia, delle infrastrutture e dei trasporti, che a sua volta si occupa di sovrintendere lo sviluppo dei trasporti in Groenlandia e che controlla anche la Mittarfeqarfiit, l'autorit\u00e0 aeroportuale groenlandese. Il consiglio di amministrazione \u00e8 composto da nove membri, tre dei quali rappresentano i dipendenti della societ\u00e0. Attualmente la Air Greenland \u00e8 guidata dal presidente Kjeld Zacho J\u00f8rgensen (assunto nel 2018), dalla vice presidente Bodil Marie Damgaard (assunta nel 2016) e dall'amministratore delegato Jakob Nitter S\u00f8rensen (assunto nel 2017). La societ\u00e0 ha sede a Nuuk e nel 2009 impiegava 668 dipendenti.\nLa societ\u00e0 dispone inoltre di una divisione charter, che impiega 8 dipendenti e ha a disposizione 13 elicotteri e 3 aerei. La funzione principale della divisione \u00e8 quella di sfruttare la capacit\u00e0 in eccesso di aerei, che vengono utilizzati soprattutto per voli turistici in Europa. Gli elicotteri sono invece utilizzati per incarichi speciali, come per esempio progetti di costruzione, spedizioni scientifiche, attivit\u00e0 di ricerca mineraria, attivit\u00e0 in mare aperto, operazioni di ricerca e soccorso e giri turistici. La societ\u00e0 ha inoltre spesso affittato i suoi aeromobili e le sue apparecchiature per effettuare lavori all'estero, come per esempio in Antartide, Nepal e Africa. Durante la stagione estiva, quando la domanda raggiunge il suo picco, vengono assunti piloti freelance svedesi e norvegesi.\nLa compagnia controlla inoltre sette sussidiarie che operano in diversi ambiti. Tra queste la principale e la Norlandair, una piccola compagnia aerea islandese che opera voli a corto raggio tra l'Islanda settentrionale e la Groenlandia orientale ed \u00e8 partecipata al 25% dalla Air Greenland. La societ\u00e0 controlla inoltre una serie di piccole attivit\u00e0 legate al settore turistico, tra le quali la Hotel Arctic, un'agenzia di viaggio con sede a Ilulissat, la Greenland Travel, un tour operator con sede a Copenaghen, e la World of Greenland, un tour operator con sede a Ilulissat partecipato al 50% a testa dalle due precedenti societ\u00e0. La Air Greenland controlla inoltre la Arctic Umiaq Line, una compagnia di navigazione che opera un servizio di trasporto marittimo lungo la costa occidentale della Groenlandia. Questo servizio, che viene effettuato in perdita, \u00e8 operato grazie alle sovvenzioni del governo groenlandese."}
{"id": "2482313", "revid": "287204", "url": "https://it.wikipedia.org/wiki?curid=2482313", "title": "Delray Beach International Tennis Championships 2006", "text": "Il Delray Beach International Tennis Championships 2006 \u00e8 stato un torneo di tennis giocato sul cemento.\n\u00c8 stata la 14\u00aa edizione del Delray Beach International Tennis Championships, che fa parte della categoria International Series nell'ambito dell'ATP Tour 2006.\nSi \u00e8 giocato al Delray Beach Tennis Center di Delray Beach in Florida, dal 30 gennaio al 6 febbraio 2006.\nCampioni.\nSingolare.\n Tommy Haas ha battuto in finale Xavier Malisse 6\u20133, 3\u20136, 7\u20136 (7\u20135)\nDoppio.\n Mark Knowles / Daniel Nestor hanno battuto in finale Chris Haggard / Wesley Moodie 6\u20132, 6\u20133"}
{"id": "2482317", "revid": "1149807", "url": "https://it.wikipedia.org/wiki?curid=2482317", "title": "Angel Voice", "text": " \u00e8 un manga \"spokon\" dedicato al calcio, pubblicato da Akita Shoten dal 2007 al 2014, sulla rivista \"Weekly Sh\u014dnen Champion\", scritto e illustrato da Takao Koyano. In Italia il manga \u00e8 stato pubblicato da Edizioni BD sotto etichetta J-Pop dal 17 giugno 2009 al 10 ottobre 2018.\nTrama.\nLa squadra di calcio del liceo Ichiritsu Ranzan \u00e8 composta solo da teppisti, al punto da essere soprannominata ironicamente \"La banda pi\u00f9 forte della provincia\". Tetsuo Kuroki viene incaricato di formare un nuovo club e decide di assumere l'incarico. Cercando elementi abbastanza forti da sopravvivere in una banda di bulli, invita in squadra gli \"Invincibili quattro\" del primo anno."}
{"id": "2482318", "revid": "36426", "url": "https://it.wikipedia.org/wiki?curid=2482318", "title": "Fosso delle Bocchette", "text": "Il fosso delle Bocchette fu un canale artificiale posto alle porte di Pisa, oggi scomparso.\nFu fatto costruire dal Granduca di Toscana Cosimo I de' Medici nel 1558 \u00aballo scopo di derivare le acque dell'Arno in piena per colmare con le torbide trasportate i profondi e vastissimi paduli di Coltano, Padule Maggiore e Stagno\u00bb. Il flusso veniva regolato dalle cateratte poste in un edificio fatto costruire appositamente e tuttora visibile nei pressi di Putignano, alla periferia orientale di Pisa. L'edificio, detto appunto \"Trabocco delle Bocchette\", d\u00e0 anche il nome al vicino ponte sull'Arno.\nDocumenti storici affermano che gi\u00e0 nel 1684 il fosso non svolgesse da tempo le sue funzioni. Infatti nel 1568 fu attivato anche il \"Trabocco di Fornacette\" e nel 1586 inizi\u00f2 la costruzione della villa medicea di Coltano dal Buontalenti, segno che ormai l'opera di bonifica era gi\u00e0 ad un buon livello di avanzamento.\nIl Fosso delle Bocchette \u00e8 ancora abbastanza riconoscibile delle foto aeree del luogo."}
{"id": "2482325", "revid": "228587", "url": "https://it.wikipedia.org/wiki?curid=2482325", "title": "Storia militare di Ozieri", "text": "Ozieri ha una storia militare molto radicata.\nStoria.\nLa nascita dell'abitato di Ozieri, secondo alcuni, deriv\u00f2 dello stanziamento di una guarnigione di soldati bizantini del corpo dei \"federati\" cio\u00e8 adibiti al controllo dei confini interni tra le bellicose popolazioni indigene della montagna e quelle romanizzate della pianura (l'abitato sarebbe potuto essere \"Eteri Praesidium\", citato dall'anonimo Ravennate nel VII secolo d.C.).\nIn epoca aragonese e spagnola spesso troviamo Ozieri citata come sede di truppe, ma \u00e8 con l'arrivo nell'isola dei Savoia che la citt\u00e0 diventa un'importante sede militare.\nVerso la fine del Settecento i Dragoni Reali (che dal 1814 si chiameranno Carabinieri) di istanza a Ozieri vengono inviati in Goceano a sopprimere le ricorrenti sommosse dei sardi seguaci di Giovanni Maria Angioy.\nA partire dal 1836, ha avvio una politica di trasformazione di Ozieri in citt\u00e0 di \"servizi rari\", soprattutto con la creazione di molte caserma militari (complice anche la disponibilit\u00e0 di molti immobili religiosi, requisiti dallo Stato a seguito delle \u201cleggi liberali\u201d del 1855 e 1866). I costi della \u201clogistica\u201d erano in gran parte sostenuti dal Comune.\nLa posizione geografica della citt\u00e0 si prestava alle esercitazioni militari, ma soprattutto alle campagne contro il banditismo, essendo Ozieri al confine delle zone di montagna in cui imperavano diverse bande.\nD'altro canto la citt\u00e0 era tra le pi\u00f9 ricche del Regno di Sardegna, contava gi\u00e0 nel 1836 circa 8000 abitanti, ed era abitata da molte famiglie di nobili e di ricchissimi possidenti.\nE proprio nel 1836 si stanziano in citt\u00e0 i Cavalleggeri Reali (che dal 1853 diventeranno i \"Reali Carabinieri di Sardegna\") ed un battaglione (4 compagnie) di 420 soldati della Milizia (denominati anche \"Cacciatori Reali\", forse presenti a Ozieri fin dagli inizi del secolo).\nLa milizia fu alloggiata presso la caserma di Corte, dove fin dalla fine del Settecento erano i Dragoni Reali.\nSimile alla Milizia, per funzioni e origine dei membri, era la Compagnia dei Barraccelli, di antichissima fondazione, composta anch'essa di centinaia di uomini ozieresi dediti al controllo e alla tutela delle propriet\u00e0 rurali e zootecniche.\nNel 1848, a seguito dei molti disordini che si ebbero, fu insediato un distaccamento di Cacciatori Franchi.\nNel 1852 \u00e8 la volta del battaglione di Bersaglieri che occupa vari edifici: la caserma di piazza Corte, l'ex Convento di San Francesco, i magazzini del Monte Granatico e l'oratorio di S. Croce, lo Stato Maggiore dei Bersaglieri era invece alloggiato, a spese del Comune, in una casa del rione Cuzzolu.\nNel 1874 viene istituito il \"Regio Deposito Cavalli Stalloni\" presso la caserma di Corte, che rappresenta il primo embrione del futuro Istituto d'Incremento Ippico (fondato dalla Regione nel 1960), essendo Ozieri, gi\u00e0 da almeno 40 anni, un importante centro dell'allevamento equino da sella, soprattutto per le necessit\u00e0 dell'esercito.\nPer alloggiare la direzione e gli ufficiali del Regio Deposito, il Comune acquist\u00f2 nel 1884 il palazzo del conte Touffani, con annesso orto.\nNelle intenzioni del Ministero della Guerra, verso il 1880, Ozieri sarebbe dovuta diventare sede di un Distretto Militare e di un Deposito di Mobilitazione (che fu poi costituito nel 1888 presso la Chiesa di San Francesco).\nLa chiesa di Monserrato, dal 1889, divenne sede della colombaia militare (\"sa piccionera\", con diverse centinaia di piccioni viaggiatori, fondamentale sistema di comunicazione dell'epoca) del Genio militare, spostata poi nella Chiesa della Beata Vergine delle Grazie sul finire del XIX secolo.\nIntanto alcuni luoghi di culto inizialmente utilizzati dai militari venivano restituiti alla Chiesa (ad esempio la chiesa di San Leonardo, quella della Madonna di Monserrato nel 1901 e nel 1936 la chiesa di San Francesco.\nNel 1899 viene completata la nuova caserma dei Regi Carabinieri, utilizzata fino a pochi anni fa. I militari occuparono saltuariamente, dalla fine dell'Ottocento ai primi del Novecento, anche il teatro Tola (demolito nel dopoguerra per fare spazio ai nuovi uffici postali), che pertanto durante la Prima guerra mondiale chiuse definitivamente ogni attivit\u00e0 artistica.\nSul finire del XIX secolo, presso l'ex convento di S. Francesco (ribattezzato caserma Carlo Alberto) venne adibita ad accogliere la Fanteria, con annessi depositi chimici.\nNell'ex convento delle Clarisse (ribattezzato caserma Pietro Micca) si install\u00f2 il Battaglione misto del Genio, che sul finire del 1920 si trasfer\u00ec poi nell'ex convento di S. Francesco.\nPresso il palazzo Touffani, ed i numerosi magazzini circostanti, trov\u00f2 sede il comando di Artiglieria con i suoi laboratori e depositi.\nNelle immediate vicinanze della citt\u00e0 furono costruite molte strutture di supporto alle caserme cittadine: il deposito militare di Listinchedu, la polveriera di Bena Maiore (a servizio del deposito di artiglieria e della \"chimica\" della caserma \"Manara\"), il poligono di tiro a segno di Padru del 1907, l'acquedotto di San Leonardo (nato per merito dell'esercito) e alcuni tratti di viabilit\u00e0 extraurbana.\nSi inizi\u00f2 la costruzione di una trincea (poi non finita) ed una pista per il salto ostacoli presso Donnighedda (dove si svolgevano anche le esercitazioni di tiro dell'artiglieria).\nLa caserma ospit\u00f2 fin dall'inizio il Deposito del 45\u00ba e 46\u00ba Reggimento Fanteria \"Reggio\" e il 16\u00ba \"Gruppo di Artiglieria da campagna someggiato\" (cio\u00e8 trainato da bestie da soma). Nella parlata locale, ancora oggi, la caserma \u00e8 perci\u00f2 chiamata \"su barantasese\", cio\u00e8 \"il quarantasei\".\nNella palazzina principale erano originariamente allocati gli uffici del comando militare, le camerate degli ufficiali, e alcuni magazzini.\nIl grande edificio centrale era invece destinato alle camerate della truppa (al primo piano), mentre al piano terra vi erano i magazzini della logistica, le stalle con la selleria, le officine meccaniche ed i magazzini.\nDurante la seconda guerra mondiale questo immobile fu utilizzato anche come ospedale militare. La piazza d'armi \u00e8 ancora visibile in tutta la sua ampiezza, pari a circa 30 metri per 110, mentre l'intero compendio ha una superficie di circa mezzo ettaro.\nAd Ozieri si svolgeva la visita di leva dei giovani del territorio e pertanto durante la guerra la \"Manara\" fu utilizzata per concentrare le nuove reclute, provenienti dal Monteacuto e dal Goceano, da destinare al fronte sotto le insegne della Brigata Sassari.\nPresso questa caserma, nel 1924, fu stipulata la pace tra i capifamiglia ozieresi al fine di interrompere una \"disamistade\", che aveva prodotto omicidi e violenze.\nNel 1939 il 46\u00ba Reggimento di Fanteria, unitamente al 21\u00ba e 22\u00ba Fanteria e al 7\u00ba Reggimento Artiglieria, conflu\u00ec nella 44\u00ba Divisione di Fanteria \u201cCremona\u201d, destinata nel 1941 ad Ozieri per la difesa mobile dell'isola, alle dipendenze del XIII Corpo d'armata.\nContigua alla \"caserma Manara\" c'era la cosiddetta \"Casa Apeddu\". Sul finire del XIX secolo un certo Canonico Apeddu decise di realizzare una piccola fabbrica di tipo ignoto in un terreno agricolo posto a ridosso dell'abitato cittadino, lungo la Strada Nazionale che conduceva a Pattada.\nTerminata la costruzione dell'immobile strumentale all'opificio, iniziarono a presentarsi al canonico problemi economici insormontabili, tanto che sommerso dai debiti, si rifugi\u00f2 in Corsica.\nL'edificio venne incamerato dallo Stato, che lo destin\u00f2 successivamente a funzioni connesse con la nuova caserma \"Manara\".\nIn particolare, la Casa fu sempre riservata ad alloggio di ufficiali e sottufficiali del Deposito Chimico (che comprendeva anche il grande deposito di Listinchedu, alle pendici del Monte Littu di Ozieri), sede della Sezione staccata della Direzione di Artiglieria di La Maddalena.\nGli altri edifici che circondano l'edificio principale furono realizzati quando prese possesso dell'area l'esercito e quindi destinati a magazzini.\nDietro la \u201cCasa Apeddu\u201d il cortile era adibito dai militari a pollaio e porcile.\nGli altri locali ubicati all'interno dell'area erano adibiti ad alloggio del personale civile (che rappresentava la maggior parte del personale della \u201cCasa Apeddu\u201d) e a depositi militari (tra cui anche l'armeria).\nDurante l'ultimo conflitto mondiale fu realizzata una pista per aerei militari nella piana di Ozieri, in localit\u00e0 Tola, dove stavano, oltre agli aerei italiani, anche il 3\u00ba Gruppo di caccia tedeschi del 77\u00ba stormo, subito rinforzati nel 1943 dalla presenza del 121\u00ba gruppo \"tuffatori\" (anch'essi dotati degli Stuka).\nIl pericolo aereo, ad Ozieri, era contrastato da postazioni di mitragliatrici sulle maggiori eminenze della periferia, tra cui \"Su Furraghe\", ma non fu sufficiente ad impedire il bombardamento americano della stazione di Chilivani nel 1943 che caus\u00f2 13 vittime.\nDurante la guerra i tedeschi approntarono sul Monte Cheja una stazione radio permanente.\nUna presenza costante nel \"paesaggio urbano\" ozierese, almeno fino agli anni che precedettero l'ultima guerra, erano i presidi delle postazioni daziarie di tutti gli ingressi alla citt\u00e0 (in prossimit\u00e0 di S. Gavino, di S. Agostino, di S. Bachisio e sotto i Cappuccini).\nI dazi erano riscossi da personale para-militare, incaricato di tassare le merci in entrata. Durante la seconda guerra mondiale, fino all'8 settembre 1943, la sede del dazio dei Cappuccini fu utilizzata da un drappello tedesco per il controllo delle vie di comunicazione con Cagliari, Sassari e Nuoro.\nDopo la tragedia della 2\u00ba guerra mondiale molte cose, anche in ambito militare, in Italia cambiarono e Ozieri perse tutte le caserme. Nell'immediato dopoguerra la caserma Manara venne utilizzata dall'ERLAAS (Ente Regionale per la Lotta Anti-Anofelica in Sardegna, cio\u00e8 contro le zanzare portatrici della malaria);\nLa battaglia fu vinta cos\u00ec il grande fabbricato centrale della caserma fu utilizzato dal Consorzio agrario per l'ammasso del grano.\nDagli anni del 1950 la caserma ospita la Guardia di Finanza, oggi Tenenza, che occupa parte della Palazzina Comando.\nFino agli anni del 1980 le famiglie dei finanzieri abitavano nei vari caseggiati, essendo molto pi\u00f9 numeroso di oggi il contingente della Finanza."}
{"id": "2482326", "revid": "1654832", "url": "https://it.wikipedia.org/wiki?curid=2482326", "title": "Il mostro di Firenze (miniserie televisiva)", "text": "Il mostro di Firenze \u00e8 una miniserie televisiva di sei puntate trasmessa da Fox Crime dal 12 novembre al 10 dicembre 2009; la miniserie inoltre \u00e8 stata replicata anche su Canale 5 (2010), Iris (2011) e Rete 4 (2012 e 2013).\nLa fiction \u00e8 stata diretta da Antonello Grimaldi che oltre alla regia, interpreta il ruolo del criminologo Francesco Bruno.\nLa canzone che apre ogni episodio \u00e8 \"Gioco di bimba\" del gruppo Le Orme.\nLa serie.\nLa miniserie narra degli otto duplici omicidi commessi dal 1968 al 1985, nelle campagne fiorentine, in cui vennero massacrate giovani coppie che si appartavano nelle loro auto in cerca di intimit\u00e0. Si d\u00e0 risalto particolare alla battaglia personale di Renzo Rontini, padre di Pia uccisa insieme al fidanzato Claudio Stefanacci a Vicchio, nel Mugello (29 luglio 1984), nel cercare il colpevole della morte della figlia. Per le vicende si \u00e8 preso spunto dai materiali d'archivio delle indagini svolte nel corso degli anni dai vari inquirenti e forze dell'ordine che si sono alternati nella vicenda, cercando di mantenersi fedeli alla realt\u00e0 dei fatti accertati. L'arduo compito di interpretare i compagni di merende \u00e8 spettato a Massimo Sarchielli nel ruolo di Pietro Pacciani, Francesco Burroni nel ruolo di Mario Vanni e Massimo Bianchi in quello di Giancarlo Lotti. Ha un piccolo ruolo anche Daria Nicolodi, che interpreta la sensitiva che \"aiuta\" Renzo Rontini dopo l'omicidio della figlia.\nTrama.\nEpisodio 1.\n6 giugno 1981: Scandicci, due giovani, Giovanni Foggi e Carmela De Nuccio, vengono uccisi barbaramente mentre sono appartati nella loro automobile in un boschetto. Vengono prima uccisi a colpi di pistola, poi accoltellati e alla ragazza viene asportato il pube con un coltello. Le indagini sono coordinate dal procuratore capo Pier Luigi Vigna che le affida alla giovane procuratrice Silvia Della Monica, supportata dall'ispettore di polizia Rinaldi. Il medico legale sostiene che i due sono stati uccisi prima con l'arma da fuoco (vengono trovati 5 bossoli cal. 22 modello Winchester serie H) e che successivamente la ragazza sia stata trascinata fuori dalla vettura e qui menomata nelle parti intime. Il medico fa notare che nonostante la ferocia del duplice omicidio l'asportazione del pube sia stata quasi perfetta, da una mano esperta di chirurgia. La scena cambia totalmente e ci porta in quel di Vicchio, piccolo paesino fiorentino, dove vivono i Rontini: Renzo che lavora spesso a Livorno come meccanico nei cantieri navali, sua moglie Winnie, danese, e la figlia adolescente Pia con il fidanzato Claudio. Viene mostrato l'aspetto allegro e gioviale della famiglia, con le preoccupazioni di Renzo per la figlia che sta crescendo e sta cominciando ad avere una vita amorosa, e l'allegria di Pia che comincia a fare i progetti per il futuro non appena terminata la scuola. Intanto l'episodio dell'omicidio di Scandicci non passa inosservato e comincia a fare da sfondo alla vita della famiglia.\nSi ritorna alle indagini. Silvia Della Monica si mette subito al lavoro e comincia a cercare nell'archivio se ci sono stati nel passato omicidi simili a quello di Scandicci. La ricerca ha i suoi frutti perch\u00e9 viene trovato un duplice omicidio avvenuto il 14 settembre 1974 a Borgo San Lorenzo, in cui le vittime sono state uccise con 9 colpi di pistola (con proiettili cal.22 modello Winchester serie H) nella loro automobile. Infine, con quasi un centinaio di coltellate l'assassino ha infierito sul corpo della donna nella zona del pube, dentro al quale venne ritrovato un piccolo tralcio di vite. Intanto giunge in procura una segnalazione: il cliente di un bar sostiene di aver visto la notte dell'omicidio in zona Scandicci un certo Vincenzo Spalletti, noto guardone, che viene fermato ed interrogato. Spalletti per\u00f2 non parla, dice di non sapere nulla, Silvia Della Monica capisce che se non \u00e8 lui il colpevole di certo nasconde qualcosa e lo arresta per reticenza. Passano i mesi e il 23 ottobre 1981 a Calenzano vengono uccisi altri due giovani: Stefano Baldi, di 26 anni e di Susanna Cambi di 24, accanto alla loro automobile, anche a lei viene asportato il pube. La segnalazione alla procura fiorentina arriva per\u00f2 solo dopo alcuni giorni perch\u00e9 Calenzano \u00e8 sotto la giurisdizione di Prato e la procura pratese non collega subito gli omicidi di Calenzano e Scandicci.\nSul luogo del delitto vengono ritrovati un'impronta di scarpa numero 44 e sette bossoli cal.22 modello Winchester serie H, le vittime sono state raggiunte da cinque colpi e alla ragazza vengono inferte anche quattro coltellate oltre alla menomazione pubica. Il medico legale fa notare a Silvia Della Monica che, a differenza della De Nuccio, l'asportazione del pube della Cambi \u00e8 stata fatta in maniera frettolosa ed approssimativa, e di certo non dalla stessa mano. Silvia Della Monica comincia ad ipotizzare che il mostro abbia un complice. Viene interrogata un'amica della Cambi, la quale non sa nulla che possa essere di aiuto se non che Susanna le aveva parlato di un medico di Perugia ma non saprebbe dire se si tratti di un amico, un conoscente, o altro, di certo non un amante. Intanto la polizia comincia ad affiggere e a distribuire nei paesi che circondano Firenze dei volantini di ammonimento per i giovani che incutono paura. \"Occhio al Mostro\" \u00e8 il titolo che campeggia assieme al disegno di un occhio minaccioso. \u00c8 l'invito che viene dato ai ragazzi perch\u00e9 stiano attenti e non si appartino in luoghi bui e non frequentati. Renzo, come ogni padre, \u00e8 molto preoccupato. Intanto Pia va alcuni giorni in campeggio con la parrocchia. Alla procura vengono ascoltati due ragazzi che la notte dell'omicidio si trovano fermi sulla strada per Calenzano ed affermano di aver visto passare a tutta velocit\u00e0 una Fiat 126 Bianca. I due ragazzi non possono che offrire un identikit parziale della parte superiore del volto del guidatore.\nNel frattempo l'ipotesi di Silvia Della Monica in merito ad una coppia di assassini viene scartata dal capo procuratore Vigna, e Spalletti, dopo il secondo omicidio, viene scarcerato. 19 giugno 1982. Pia e Claudio escono nel pomeriggio a fare un giro. Nonostante le raccomandazioni dei genitori vanno ad appartarsi con l'automobile in un boschetto fuori Vicchio. Dovrebbero far ritorno per le 18:00 ma il tempo passa e quando sono le 19:00 cercano di tornare indietro ma l'autovettura di Claudio non parte.\nBaccaiano, frazione di Montespertoli. La stessa notte, due giovani appartati in una macchina vengono assaliti, uccisi nella loro automobile, a colpi di arma da fuoco: sono Paolo Mainardi e Antonella Migliorini. Paolo viene ritrovato ancora vivo e portato d'urgenza in ospedale mentre per Antonella non c'\u00e8 nulla da fare. La pistola che spara \u00e8 sempre la stessa, i proiettili sono cal.22 modello Winchester serie H, ma alla ragazza non \u00e8 stato asportato il pube, n\u00e9 viene inferto alcun accanimento sui due giovani con armi bianche, presumendo che l'assassino non ne abbia avuto il tempo. \u00c8 sempre il mostro di Firenze. Ci sono due testimoni che affermano di aver visto nella zona una Fiat 126 bianca seguita da una Fiat 128 Coup\u00e9 rossa. Ormai \u00e8 tardi e Pia e Claudio sono intrappolati, lontani dal paese per muoversi a piedi e dubbiosi dal chiedere aiuto (per via della situazione in cui si trovano). Un'automobile si avvicina da dietro e si ferma, i due si spaventano, l'automobile riparte e dopo poco fa marcia indietro e torna a fermarsi a poche decine di metri da loro, Pia strilla e Claudio \u00e8 altrettanto impaurito. Poi una figura scende dall'auto dietro di loro...\nEpisodio 2.\nUna voce famigliare rassicura Pia: \u00e8 Renzo che \u00e8 venuto a cercarli. I due ragazzi tornano a casa, Pia \u00e8 ancora scossa per l'accaduto ma la madre la rincuora. Intanto, all'ospedale dove \u00e8 stato ricoverato Paolo Mainardi, Silvia Della Monica chiede alla sorella del ragazzo il permesso di pubblicare sui giornali la falsa notizia che Paolo avrebbe riconosciuto l'assassino per far uscire il mostro allo scoperto. La famiglia acconsente e la notizia viene diffusa. Paolo per\u00f2 non si \u00e8 mai risvegliato e dopo poche ore dal suo ricovero muore. Non passa molto tempo che in ospedale giunge una telefonata sospetta: un uomo che si spaccia per un funzionario della procura e chiede al medico il nome fatto dal ragazzo. Il medico prende tempo e fa chiamare Silvia Della Monica, ma dall'altra parte riattaccano.\nLa procuratrice va su tutte le furie quando scopre che dopo aver diffuso la falsa notizia, nessuno aveva ancora messo i telefoni dell'ospedale sotto controllo, perch\u00e9 cos\u00ec si sono bruciati la possibilit\u00e0 di risalire all'assassino. Nel suo ufficio della procura Silvia Della Monica incontra il maresciallo Fiori che le racconta di un duplice omicidio avvenuto il 21 agosto 1968 e che potrebbe avere delle attinenze con quello del Mostro. Si tratta della storia di un bambino che nel cuore della notte bussa alla porta di un casolare: \u00e8 in pigiama, solo e piagnucola, \u00e8 giunto l\u00ec sulle spalle di un uomo e dice che la sua mamma \u00e8 stata uccisa. Il bambino \u00e8 Natalino Mele e la madre si chiama Barbara Locci (detta l'Ape Regina per la sua rinomata promiscuit\u00e0), lei ed il suo amante, un certo Antonio Lo Bianco, sono stati uccisi a colpi di arma da fuoco mentre stavano avendo un rapporto sessuale appartati nella loro autovettura, con Natalino che dormiva sui sedili posteriori. I colpi di pistola sono stati otto ed i proiettili sono sempre cal.22 modello Winchester serie H. Reo confesso del delitto \u00e8 Stefano Mele, marito della Locci e padre di Natalino, gi\u00e0 in carcere da anni. Il movente sarebbe stata l'infedelt\u00e0 della moglie. L'arma del delitto non \u00e8 mai stata ritrovata e con ogni probabilit\u00e0 \u00e8 la stessa usata negli omicidi di Scandicci, Borgo San Lorenzo e Baccaiano.\nPer dirigere le indagini viene incaricato il Giudice Istruttore Mario Rotella che fin dall'inizio sembra operare per conto proprio, senza la necessit\u00e0 dell'aiuto di Silvia Della Monica. Per prima cosa Rotella interroga, a distanza di quindici anni, Natalino che viene portato in procura dai due zii Giovanni Mele e Piero Mucciarini, adirati per questa nuova convocazione a distanza di tanti anni dal caso. Natalino dice a Rotella di ricordare molto poco, che si svegli\u00f2 nei sedili posteriori della macchina dopo l'omicidio e che Lo Bianco, morente, gli disse:\"Ci hanno ammazzati\". Rotella ipotizza quindi che l'assassino non era solo. A Baccaiano intanto viene ritrovata una Renault 4 Rossa di propriet\u00e0 di Francesco Vinci, amante della Locci e amico di Mele. Si apre cos\u00ec la cosiddetta \"pista sarda\". Rotella interroga Mele che riconfessa il delitto maturato per la frustrazione dovuta alla continua infedelt\u00e0 della moglie, e su pressione confessa che Vinci \u00e8 stato suo complice e che la pistola l'avesse tenuta lui. Vinci, interrogato in procura da Rotella, nega ogni cosa e viene arrestato. Rotella \u00e8 convinto che sia lui l'assassino ma la pistola non viene ritrovata. A Vicchio continua la quotidianit\u00e0 della famiglia Rontini, con Pia che confessa il suo desiderio di fare la cuoca mentre il padre vorrebbe che si iscrivesse all'universit\u00e0.\nGiogoli, frazione di Scandicci, 9 settembre 1983. Due amici tedeschi, Uwe Rush e Friedrich Meyer, sono in un furgoncino distesi mezzi nudi a parlottare quando d'improvviso vengono freddati da dei colpi di arma da fuoco che infrangono i vetri e li ammazzano. L'omicidio viene attribuito subito al Mostro: i proiettili e la pistola sono sempre gli stessi, solo che l'assassino ha compiuto forse un errore, scambiando i due per una coppia, mentre erano entrambi uomini. Iniziano i primi dissapori e differenze di veduta tra Vigna e Rotella: il primo \u00e8 convinto che si tratti del Mostro tratto in inganno dai capelli lunghi di uno dei due giovani, mentre il secondo sostiene che l'omicidio sia stato architettato per distogliere i sospetti da Vinci (ancora in carcere) che verrebbe cos\u00ec scarcerato. Pia parla con la madre perch\u00e9 vorrebbe partecipare ad un corso di cucina che si terr\u00e0 in Danimarca della durata di un mese e mezzo.\nRotella prosegue con la pista sarda e convoca Piero Mucciarini (zio di Natalino Mele) per interrogarlo, dopo aver trovato nel rapporto del 1968 che Natalino aveva dapprima incolpato proprio lo zio dell'omicidio della madre per poi ritrattare. Lo zio sostiene di avere un alibi per quella notte visto che lavorava in un forno ma il suo titolare dichiar\u00f2 che la notte dell'omicidio Mucciarini non era presente al lavoro. Giovanni Mele fa visita al fratello Stefano (in carcere per l'omicidio della moglie), i due parlano in sardo e prima di lasciarsi Giovanni consegna un biglietto al fratello. Stefano va in cella e dopo aver letto il biglietto chiama la guardia perch\u00e9 desidera parlare subito con Rotella. La confessione sembra inculcata, perch\u00e9 Mele ritratta le accuse a Vinci ed al cognato, sostenendo di essere solo lui l'ideatore ed il colpevole dell'omicidio. Una guardia carceraria ha per\u00f2 notato il biglietto passato da Giovanni a Stefano Mele, cos\u00ec viene perquisita la cella e trovato. Si tratta di una minaccia di morte per Natalino se Stefano non si accusa di essere l'unico colpevole.\nIl tempo passa, Pia va in Danimarca per il corso e fa ritorno dopo pi\u00f9 di un mese e mezzo. Renzo e Winnie vanno a prenderla alla stazione mentre Claudio non c'\u00e8. Rotella \u00e8 deciso ad andare in fondo all'omicidio della Locci e richiama Natalino Mele. Alla fine il ragazzo racconta che dopo essersi destato, aveva visto lo zio Giovanni con la pistola in pugno e lo zio Piero tirarlo fuori dall'auto e prenderlo sulle spalle, mentre suo padre stava in disparte in lacrime. Il giudice ormai non ha pi\u00f9 dubbi e fa arrestare gli zii di Natalino, convoca una conferenza stampa per illustrare il delitto Locci/Lo Bianco ad opera del fratello e del cognato di Stefano Mele, troppo vigliacco ed impotente per reagire alla vita promiscua della moglie. Rotella non si ferma qui ma sostiene che tempo dopo i due sardi desiderano riprovare il piacere di uccidere e cos\u00ec iniziano ad ammazzare altre giovani coppie con la stessa pistola. Francesco Vinci viene scarcerato ma la pistola ancora non si trova.\nPia ha trovato un lavoro come barista, Claudio la va a prendere tutte le sere quando esce. Un giorno Pia gli confessa che un uomo anziano l'aveva importunata quel pomeriggio ma lei lo aveva subito rimesso in riga. Ormai sono tutti convinti che il Mostro sia dietro le sbarre. Renzo parte per Livorno, la sera Winnie suggerisce a Pia di andare a fare un giro con Claudio dopo la giornata di lavoro, la figlia cos\u00ec si prepara e raggiunge il suo ragazzo col quale si apparta in un boschetto fuori paese. Winnie si sveglia dopo che si era assopita davanti alla tv, \u00e8 tardi e Pia non \u00e8 ancora tornata. Si sente con la madre di Claudio, le due sono molto preoccupate e si danno appuntamento nella piazza del paese. Intanto Winnie chiama la polizia ma gli agenti le rispondono che prima di una denuncia di scomparsa deve passare un certo numero di ore. In piazza si ritrovano le due madri, con loro ci sono anche gli amici dei figli ed alcuni loro genitori, nessuno sa dove siano i due ragazzi, la paura comincia a farsi palpabile, incominciano cos\u00ec le ricerche dentro e fuori paese. Si arriva cos\u00ec al momento pi\u00f9 drammatico della serie. Mauro Poggiali, il proprietario del bar, anche lui alla ricerca dei ragazzi con la sua automobile, riconosce poco distante dalla strada fuori Vicchio, in localit\u00e0 La Boschetta, l'automobile di Claudio. Immediatamente la raggiunge e qui fa la drammatica scoperta trovando il ragazzo ucciso a colpi di pistola nell'automobile e la povera Pia distesa sull'erba, nuda, con il pube ed il seno sinistro completamente asportati. L'uomo piange e si dispera e poi corre a chiamare la polizia.\nSono ormai le cinque di mattina, Winnie non ce la fa pi\u00f9 e telefona a Livorno a Renzo, gli racconta che Pia e Claudio non sono ancora tornati e che li stanno cercando dappertutto, e proprio mentre sono al telefono arriva la polizia a darle la tragica notizia: Pia \u00e8 morta. La donna scoppia a piangere mentre Renzo, dall'altro capo della cornetta, sente tutto e piange anche lui, affranto.\nEpisodio 3.\nRenzo, sconvolto, si dirige velocemente sul luogo dove \u00e8 avvenuto il massacro di Pia e Claudio e in lacrime non riesce a sopportare il fatto di aver perso la sua unica figlia. Intanto, le forze dell'ordine, si organizzano e costituiscono la S.A.M. (Squadra Anti Mostro, formata dai migliori poliziotti e carabinieri) con a capo il commissario Ruggero Perugini che si avvale della collaborazione dell'F.B.I. (Federal Bureau of Investigation), la quale si occuper\u00e0 esclusivamente di catturare al pi\u00f9 presto gli esecutori nonch\u00e9 gli eventuali mandanti dei delitti. Dopo il funerale, Renzo non riuscendo a rassegnarsi al fatto che i ragazzi siano morti senza giustizia, inizia anche lui a organizzarsi affinch\u00e9 i delitti del mostro non vengano dimenticati dall'opinione pubblica; quindi come prima fase, pianta sul terreno dove \u00e8 avvenuto l'assassinio, due croci con impressi i nomi di Pia e Claudio. Nelle fasi successive, Renzo tenta di coinvolgere alcuni familiari delle vittime in una possibile associazione a favore del loro ricordo, ma senza risultati; inoltre prova il consulto di una medium che si rivela inutile.\nScopeti, frazione di San Casciano in Val di Pesa, 8 settembre 1985. Vengono uccisi due campeggiatori francesi, Jean-Michel Kraveichvili e Nadine Mauriot, accanto alla loro autovettura. Secondo quando viene rappresentato, si vede sbucare dall'oscurit\u00e0 la mano dell'assassino (o di uno degli assassini) che impugna un grosso coltello dirigersi in silenzio verso la tenda; e in un sol colpo trancia di netto la stoffa, pratica un taglio, e da l\u00ec sbuca la mano armata di una pistola che spara alcuni colpi che uccidono mortalmente la donna, colpendola al collo e al seno. Il ragazzo viene raggiunto anche lui dai proiettili esplosi nella tenda (perlopi\u00f9 alla schiena), dopodich\u00e9 riesce a fuggire non essendo colpito mortalmente; per\u00f2 inciampa e cade barcollante verso una rietranza a pochi metri. Nonostante la scena si dissolva in quel punto, in seguito viene ritrovato finito mortalmente a coltellate in quella posizione; alla donna vengono praticate alcune mutilazioni e asportazioni come nei precedenti delitti. Dopo il ritrovamento dei corpi dei due giovani da parte di Luca Cantucci, i procuratori Silvia Della Monica, Pier Luigi Vigna e Paolo Canessa ricevono (ognuno di loro) una lettera anonima; quelle di Vigna e Canessa vengono consegnate a mano e contengono due proiettili con una frase scritta a macchina da scrivere su un foglio, mentre quella spedita a Silvia Della Monica \u00e8 differente per alcuni motivi: viene imbucata a San Piero a Sieve (che dista circa 40 chilometri dal luogo dell'ultimo assassinio), il nome e l'indirizzo sono composti da lettere di giornale ritagliate, ed infine il contenuto della busta \u00e8 un lembo della pelle del seno (asportato) di Nadine Mauriot, l'ultima vittima.\nIl commissario Perugini decide di fare appello alla coscienza del mostro rilasciando in televisione una dichiarazione in risposta alle lettere di sfida arrivate in procura; tutto ci\u00f2 sperando che il responsabile si costituisca. In seguito all'ultimo duplice delitto, una donna fa visita a Renzo dicendogli che suo marito, Francesco Calamandrei \u00e8 il mostro di Firenze; la donna spiega a Renzo di essere sicura di questa affermazione perch\u00e9 (secondo quanto avrebbe potuto vedere) il marito sarebbe in possesso di alcuni lembi di pelle umana e in pi\u00f9, sempre secondo quanto raccontato, la notte dell'ultimo assassinio, Calamandrei sarebbe rincasato a notte inoltrata, sconvolto, ferito alle braccia e non avrebbe giustificazioni per spiegare questi fatti insoliti. Renzo, al contrario dei conoscenti della donna, crede nelle sue parole e va a denunciare il fatto alla presenza del commissario Perugini e del procuratore Canessa; su suggerimento di questa segnalazione, Perugini si reca a San Casciano in Val di Pesa (dove risiede Calamandrei), e gli perquisisce la casa e la farmacia, senza per\u00f2 trovare nulla.\nSuccessivamente, il commissario Perugini suggerisce a Renzo di diffidare di chiunque voglia aiutarlo, perch\u00e9 spesso si tratta solo di mitomani. Francesco Calamandrei dopo aver subito la perquisizione, sapendo che la responsabile dell'accaduto \u00e8 la moglie va a trovare Renzo fino a casa; seppur con tensione e con toni leggermente alterati, Calamandrei spiega a Renzo che la donna \u00e8 la sua ex moglie e inoltre, quel che \u00e8 peggio, soffre di una malattia mentale e quindi non \u00e8 attendibile sulla realt\u00e0 di ci\u00f2 che avrebbe \"presumibilmente\" visto. Intanto le indagini del commissario proseguono e casualmente chiede chiarimenti a un suo collaboratore circa la morte \"sospetta\" del dottor Francesco Narducci, un medico e professore universitario di Perugia scomparso il 9 ottobre 1985 e ripescato cadavere nel Lago Trasimeno il 13 ottobre successivo. Poich\u00e9 Narducci scomparve un mese dopo l'ultimo delitto commesso dal mostro di Firenze, questa notizia fece vociferare anche in Toscana la possibilit\u00e0 che ci fosse un collegamento tra lui e i delitti. Il collaboratore di Perugini per\u00f2 non sa chi si sia occupato del suo caso perch\u00e9 nello stesso momento, si presenta sotto i loro occhi un possibile indiziato (segnalato attraverso una lettera anonima); l'uomo in questione \u00e8 Pietro Pacciani, un anziano agricoltore che vive a Mercatale in Val di Pesa e che ha dei precedenti penali. Pur non avendo tutte le caratteristiche del mostro, Pacciani finisce per divenire il principale sospettato principalmente perch\u00e9 possiede una Fiat 126 bianca come quella vista sfrecciare via dai luoghi dei delitti e poi perch\u00e9 una parte del suo viso somiglia all'identikit disegnato da due ragazzi che lo videro di sfuggita, alla guida dell'autovettura sospettata correre in senso opposto al luogo del delitto del 19 giugno del 1982, proprio quello nel quale l'assassino non ebbe il tempo di accanirsi sulle vittime.\nEpisodio 4.\nIl 17 gennaio 1993 Pietro Pacciani viene arrestato dal commissario Perugini con l'accusa di essere il mostro di Firenze; Renzo nel frattempo, lavora nella sua officina e assume Massimo, un giovane aiutante. Winnie che ha seguito l'avvenimento dal televisore, d\u00e0 la notizia anche a suo marito e successivamente; si rivolgono all'avvocato Patrizio Pellegrini per costituirsi parte civile nel processo contro Pacciani. Il 19 aprile del 1994, inizia il procedimento contro Pacciani, Canessa chiede al commissario Perugini di descrivere e spiegare tutti i motivi che hanno portato all'arresto dell'anziano contadino. Il commissario accusa Pacciani di essere un uomo violento e un pericoloso pervertito che ha anche abusato sessualmente delle sue due figlie; Canessa ribadisce per\u00f2 che queste atrocit\u00e0, per quanto efferate possano essere contro la sua famiglia, non costituiscono il fatto che Pacciani sia un assassino. Il commissario Perugini rivela che l'anziano agricoltore ha gi\u00e0 ucciso un rivale in amore nel 1951, sorprendendolo in un rapporto sessuale con la sua fidanzata dell'epoca; secondo la ricostruzione, Pacciani lo accoltell\u00f2 e dopo l'omicidio costrinse la ragazza ad avere un rapporto sessuale con lui accanto al corpo martoriato del giovane rivale.\nPietro Fioravanti, l'avvocato difensore di Pacciani, riesce ad ottenere la possibilit\u00e0 che il suo cliente racconti dal suo punto di vista, l'omicidio del 1951. Pietro Pacciani inizia a difendersi dicendo che l'uomo lo afferr\u00f2 per il collo e per reazione istintiva, avrebbe estratto da una tasca un coltello da lavoro e lo us\u00f2 contro il rivale per legittima difesa; inoltre precisa che fu la sua fidanzata a essere consenziente al rapporto sessuale con lui, tutto questo, contrariamente a quanto scritto sul verbale redatto all'epoca. Probabilmente per distogliere l'attenzione da questa incongruenza, Pacciani si rivolge al pretore e afferma di aver sbagliato e gi\u00e0 scontato anni di carcere per quell'omicidio e sottolinea fermamente di non aver commesso gli assassini, finora attribuiti all'ignoto mostro di Firenze. Canessa a questo punto, fa intervenire una delle figlie del contadino, Rosanna; la ragazza assumendo un atteggiamento timoroso, risponde alle domande che gli pone il pubblico ministero sulle questioni relative agli abusi da parte del padre, sia su di lei che su sua sorella, affermando che \u00e8 la verit\u00e0. Dopo le affermazioni della figlia Rosanna, Pacciani e Fioravanti rimangono in silenzio; anche nella successiva testimonianza del signor Gianelli, un ragazzo che nel 1984 (forse prima dell'omicidio del 29 luglio) una sera lo riconobbe (senza certezza), armato di una pistola che era puntata verso di lui e la sua fidanzata, attraverso il parabrezza della sua autovettura. Gianelli terrorizzato e in preda alla paura, avvi\u00f2 l'automobile e travolse di fianco l'uomo, procurandogli, probabilmente delle ferite. Il giorno dopo il fatto, Gianelli ammise di essersi recato a Mercatale in Val di Pesa per effettuare delle constatazioni; il ragazzo vide Pacciani davanti all'entrata di un bar e aveva una delle due braccia fasciate, anche Pacciani lo guard\u00f2 come se lo avesse riconosciuto, il tutto mentre Gianelli effettuava con la sua autovettura la manovra per rimettersi sulla corsia della strada in uscita dal parcheggio.\nA questo punto, Canessa chiede a Gianelli perch\u00e9 non dennunci\u00f2 Pacciani, il ragazzo (probabilmente perch\u00e9 impaurito dalla presenza dell'anziano agricoltore) non riesce a dare una motivazione; Canessa decide di congedare Gianelli dal processo, per\u00f2 viene seguito da Renzo Rontini che \u00e8 furibondo. Renzo in collera con Gianelli, rimprovera il ragazzo in maniera minacciosa; dopo pochi secondi per\u00f2 viene trattenuto da Pellegrini che consiglia a Rontini di non presenziare pi\u00f9 alle udienze, data la sua incapacit\u00e0 nell'astenersi dal farsi prendere dall'emotivit\u00e0. Il commissario Perugini parla di aver rinvenuto nell'abitazione di Pacciani e nella cella del carcere (quando nel 1987 era in detenzione per i reati contestatigli contro la sua famiglia) alcuni oggetti che appartengono alle vittime del mostro e altri che ne avrebbero attinenza dal punto di vista \"esoterico\": gli oggetti sono alcuni disegni e giornaletti di natura pornografica, dei libri sulla magia nera, l'album da disegno appartenuto a uno dei ragazzi tedeschi uccisi nel delitto del 9 settembre del 1983 ed infine durante una perlustrazione effettuata nell'orto di Pacciani, viene trovato sotto un paletto per reggere le piante di vite, un proiettile compatibile con tutti gli altri usati nella pistola in possesso del mostro di Firenze. Il processo prosegue e viene ascoltato un conoscente di Pacciani, Lorenzo Nesi; Nesi afferma, per quanto riguarda la perquisizione effettuata in carcere che Pacciani scrisse una lettera alla moglie, ma che per\u00f2 l'affid\u00f2 nelle mani di un'altra persona; Mario Vanni, un amico dell'agricoltore, che era spaventato quando lesse per primo la missiva. Vanni viene chiamato al processo e burlandosi di Canessa, risponde di aver strappato e buttato via la lettera e di non ricordare cosa ci fosse scritto. Renzo dopo aver visto Mario Vanni, ha la sensazione di averlo gi\u00e0 visto e per tale motivo (al di fuori delle udienze) si reca a San Casciano in Val di Pesa probabilmente per incontrarlo; quando giunge in paese, la gente lo accoglie come se nel centro abitato si fosse introdotto un intruso. Renzo prima si ferma davanti alla farmacia di Francesco Calamandrei (che lo nota a sua volta dall'interno, infatti i due si guardano rispettivamente per pochi secondi), poi entra in un bar e chiede di Mario Vanni.\nVanni, che nel frattempo era seduto all'esterno del bar, nota Rontini e per non farsi vedere da lui, prima si copre il volto con il giornale che stava leggendo e poi senza farsi notare, si dilegua. Renzo, uscito dal bar e non trovando pi\u00f9 Vanni, si dirige nuovamente nella farmacia di Calamandrei e questa volta vi entra, chiedendo appunto di parlare col farmacista; una donna che \u00e8 ora al suo posto, risponde che Calamandrei \u00e8 uscito pochi minuti prima. Renzo spazientito, decide di andarsene; sullo sfondo di poche persone presenti nella piazza che lo guardano con sospetto. Quello stesso pomeriggio, Renzo e Massimo stanno lavorando all'officina quando arriva la fidanzata del ragazzo che gli consiglia di firmare alcune pratiche che deve portare al loro avvocato; nel frattempo il processo prosegue intensamente. Durante un confronto, Fioravanti accusa Canessa di mostrare indizi che indichino Pacciani solo come colpevole, infatti anche lo stesso Pacciani, intervenendo accusa degli ignoti (in maniera un po' sboccata) di volerlo invischiare nei delitti. Fioravanti in risposta alle accuse mosse da Canessa e dal commissario Perugini, fa testimoniare il signor Bardazzi, il titolare di un bar dove Pia Rontini e Claudio Stefanacci si sarebbero fermati per una consumazione il pomeriggio del giorno del loro assassinio, il 29 luglio 1984. Fioravanti vuol convincere attraverso questa testimonianza che l'assassino \u00e8 giovane, atletico e alto almeno 1,80\u00a0cm. per il semplice fatto che Bardazzi vide seguire i ragazzi da un tizio che era intento a spiarne le mosse (che in effetti di spalle, poteva avere le caratteristiche del dottor Francesco Narducci, anzich\u00e9 quelle di Pacciani); Fioravanti fa inoltre notare che tali incogruenze si riferiscono anche ai delitti del 9 settembre 1983 e dell'8 settembre 1985.\nRenzo, nonostante tenti malamente di correggere ed evitare l'assoluzione di Pacciani, finisce irrediabilmente per sbagliarsi. Il 1\u00ba novembre del 1994, il processo giunge al termine e si conclude con l'ergastolo per Pietro Pacciani, come responsabile di essere l'assassino di tutti i delitti da quello del 14 settembre 1974 a quello dell'8 settembre 1985, eccezione per quello del 21 agosto 1968 per il quale fu ritenuto colpevole Stefano Mele. Renzo e Winnie felici per il verdetto, tornano a casa, anche se la loro gioia dura poco: Renzo \u00e8 stato dennunciato da Massimo attraverso il tribunale del lavoro perch\u00e9 non gli ha versato i contributi previdenziali. Renzo, furioso, va a casa di Massimo chiedendogli la ragione di quell'atto di vigliaccheria nei suoi confronti; prima che Massimo apra bocca, la sua fidanzata interviene ribadendogli che questi sono i suoi diritti e terminata la frase gli sbatte l'anta del portone in viso. La scena finale si dissolve mentre Renzo si accascia dolorante, davanti all'uscio della casa di Massimo.\nEpisodio 5.\nIl 15 ottobre 1995 il commissario Michele Giuttari prende il posto del commissario Perugini alla guida delle indagini sul mostro di Firenze, e presenta ai procuratori Vigna e Canessa il percorso da seguire per affrontare il processo d'appello contro Pietro Pacciani. Il commissario Giuttari, che si \u00e8 documentato su tutta la vicenda, ipotizza che Pacciani \u00e8 colpevole degli assassini per cui \u00e8 stato condannato e che inoltre ha avuto dei complici che spiegano tutte le incongruenze evidenziate dall'avvocato Fioravanti. Continuando, il commissario Giuttari rammenta che dopo il delitto del 19 giugno 1982 due testimoni videro due automobili che procedevano a forte andatura, la gi\u00e0 citata Fiat 128 Coup\u00e9 rossa che seguiva a forte andatura la Fiat 126, guidata senza dubbio da Pietro Pacciani; anche altri due testimoni, quella sera stessa, videro la medesima Fiat 126 bianca allontanarsi velocemente in senso opposto al luogo del delitto e disegnarono il profilo del viso del conducente, che corrispondeva al viso di Pacciani; di conseguenza, chi era alla guida della Fiat 128 Coup\u00e9 rossa era il complice di Pacciani. A Renzo Rontini nel frattempo, dopo una visita di controllo all'ospedale, vengono diagnosticati alcuni problemi cardiaci e il medico gli consiglia di evitare qualsiasi emotivit\u00e0 che potrebbe aggravare lo stato compromesso del suo cuore; dopodich\u00e9, Renzo si reca in officina sperando di recuperare qualche attrezzatura prima che gli possa venire confiscata dal tribunale del lavoro.\nIn officina, Renzo riceve la visita dell'avvocato Pellegrini che lo rimprovera di non averlo avvisato sulla faccenda retributiva di Massimo e promette (anche se ormai \u00e8 tardi) di cercare di risolvere questo problema. Intanto, il commissario Giuttari, dopo aver ricevuto da Renzo alcune documentazioni sulla faccenda del mostro di Firenze, convoca nel suo ufficio Lorenzo Nesi per un interrogatorio. Nesi racconta alcuni particolari riguardanti Mario Vanni e i rapporti che aveva con una prostituta, una certa Gabriella Ghiribelli, che frequentava insieme a lui e un'altra persona, un certo Giancarlo Lotti. Nesi ammette di non sapere se Pietro Pacciani fosse anche lui un cliente della Ghiribelli; per\u00f2 sa per certo che Vanni e Pacciani trascorrevano molto tempo insieme, nonostante Vanni avesse molta paura di Pacciani. Il 29 gennaio del 1996 inizia il processo d'appello, per\u00f2 Pacciani decide di rimanere in carcere. Durante il periodo di detenzione Pacciani aveva fatto conoscenza con suor Elisabetta, la guida spirituale che si occup\u00f2 di lui e che gli avrebbe tenuto in custodia qualcosa. Il commissario Giuttari, nel frattempo, continua il suo giro di interrogatori e convoca Giancarlo Lotti che ammette di essere amico di Vanni, ma nega di conoscere Pacciani; il commissario, per confrontare le versioni, chiede a Lotti il nome della prostituta che frequentava insieme a Vanni ed \u00e8 la stessa confermata da Nesi: Gabriella Ghiribelli. Convocata anche la Ghiribelli, il commissario Giuttari le chiede informazioni su Vanni, Pacciani e Lotti; a questo punto la donna descrive Vanni come un impotente, mentre di Pacciani dice solo che lo ha visto qualche volta a casa del mago Salvatore Indovino. A casa di questo mago, la Ghiribelli ammette di aver visto delle lenzuola macchiate di sangue durante il periodo in cui gli svolgeva delle pulizie.\nPer quanto riguarda Lotti, la Ghiribelli lo descrive come un \"gigante buono\" e che qualche volta veniva a trovarla con un suo amico, Fernando Pucci; per\u00f2 quando la donna nomina Lotti e Pucci, dice di ricordare una stranezza avvenuta la notte dell'omicidio dell'8 settembre 1985 nei pressi di Scopeti, il luogo dell'assassinio. La Ghiribelli guidava la sua automobile e di fianco, nel sedile del passeggero, era seduto Salvatore Indovino che, nonostante fosse ammalato, la obbligava a seguire un suo itinerario; durante il tragitto la donna ammette di aver visto un'automobile parcheggiata nei pressi del luogo del delitto, era una Fiat 128 Coup\u00e9 rossa e aggiunge che Giancarlo Lotti ne possedeva una identica. Il commissario Giuttari, a questo punto, convoca prima Fernando Pucci che gli rivela di essere un ex amico di Lotti e che la notte dell'8 settembre 1985 era sul luogo del delitto; sembra per una casualit\u00e0, poich\u00e9 Pucci insieme a Lotti ha visto due uomini commettere il massacro sui corpi dei due ragazzi francesi e aggiunge per\u00f2 di non conoscerli a differenza di Lotti, che invece li conosceva. Giancarlo Lotti viene nuovamente convocato dal commissario Giuttari in presenza di Canessa, Vigna e del suo ex amico Pucci.\nInizialmente l'uomo nega, poi confessa di averli riconosciuti: erano Pietro Pacciani e Mario Vanni. Il commissario Giuttari arresta Mario Vanni e lo trattiene in carcere, nel frattempo il 13 febbraio del 1996 Pacciani viene assolto dal processo d'appello e scarcerato; Vanni in carcere, quando viene interrogato da Canessa e dal commissario Giuttari, nega ogni coinvolgimento con i delitti del mostro di Firenze. Il commissario Giuttari convoca ancora una volta Lotti e lo mette alle corde quando gli confessa di aver visto Pacciani e Vanni anche la sera del delitto del 29 luglio 1984 nella localit\u00e0 Boschetta di Vicchio uccidere Pia Rontini e Claudio Stefanacci; a questo punto, sotto minaccia di arresto, Lotti confessa di aver fatto da palo nei delitti a partire da quello del 19 giugno del 1982; inoltre era stato scelto da Pacciani e Vanni per selezionare le vittime femminili. Una volta arrestato Lotti, in carcere viene intercettata una lettera compromettente scritta da lui stesso, che mette in evidenza il fatto che c'era un certo dottore che pagava Pacciani e Vanni per commettere i delitti. Lotti fu violentato sessualmente e ricattato da Pacciani per partecipare ai delitti, mentre Pucci non ha nessun collegamento con loro, salvo il fatto che Lotti lo port\u00f2 con s\u00e9 la notte del delitto dell'8 settembre 1985.\nQuesti fatti spingono il commissario Giuttari a mettere sotto controllo la linea telefonica della casa di Pacciani che viene intercettato in un dialogo telefonico con suor Elisabetta, che ha intenzione di restituirgli ci\u00f2 che ha in custodia. Il commissario Giuttari perquisisce la stanza del convento dove risiede la suora e trova una busta contenente un estratto conto postale di Pacciani dal quale risultano versamenti fino a 157 milioni di lire che con ogni probabilit\u00e0 non ha mai potuto risparmiare con l'usufrutto del suo lavoro. Quello che \u00e8 ancora pi\u00f9 sospetto sono le date dei versamenti del denaro di Pacciani che sono di pochi giorni successivi alle date di tutti i delitti a partire da quello del 14 settembre del 1974; inoltre i versamenti furono effettuati da diversi uffici postali. Successivamente, al processo di 1\u00ba grado, Vanni e Lotti vengono condannati, il primo all'ergastolo, mentre Lotti subisce una pena a 30 anni di carcere. Il commissario Giuttari, intanto, prepara insieme a Canessa il nuovo processo di 1\u00ba grado contro Pacciani, ma il 22 febbraio del 1998 una telefonata annuncia l'improvviso decesso di Pietro Pacciani. L'autopsia sul corpo dell'anziano agricoltore rivela che non \u00e8 deceduto di morte naturale, ma che ha preso (o che gli \u00e8 stato somministrato) un antiasmatico che lo ha ucciso; questo farmaco era letale per una persona cardiopatica come lui. Renzo e Winnie Rontini, dopo la morte di Pacciani, si rifiutano di rivalersi sull'eredit\u00e0 del contadino per non causare un ulteriore torto alle sue figlie, gi\u00e0 succubi del padre, nonostante l'avvocato Pellegrini avverta Renzo del pericolo di confisca della sua abitazione. L'episodio si conclude nel dicembre del 1999, alla morte di Renzo Rontini per causa di un infarto.\nEpisodio 6.\nL'episodio si apre con un flashback: il 13 ottobre del 1985 nel Lago Trasimeno due pescatori riemergono dall'acqua un cadavere che stava galleggiando. Nella scena successiva si riprende la vicenda dall'ottobre del 2001 a Perugia, in cui una donna il cui nome \u00e8 Dora, viene minacciata di morte per telefono da uno sconosciuto. Lo sconosciuto dice chiaramente che Dora sar\u00e0 la prossima vittima di una setta satanica che ha gi\u00e0 ucciso il dottor Francesco Narducci e Pietro Pacciani per opera di un loro tradimento. Winnie Rontini, rimasta vedova si vede costretta ad abbandonare la sua casa quando sar\u00e0 messa in vendita e acquistata ad un'asta giudiziaria. Dora, la signora minacciata dalle telefonate sconosciute, si rivolge al procuratore di Perugia Giuliano Mignini e gli riferisce tutti i dettagli delle minacce indicando chiaramente il luogo dove si riunirebbe il sacerdote e i fedeli della setta satanica; ed \u00e8 la cripta del beato Alano all'Abbazia di Sassovivo, a 6 km di distanza da Foligno. Il commissario Giuttari nel frattempo si \u00e8 organizzato una squadra di lavoro specifica per scoprire i mandanti dei delitti del mostro di Firenze e per scoprire l'eventuale assassino di Pacciani; a tal proposito il commissario Giuttari convoca nel suo nuovo ufficio il criminologo Francesco Bruno che \u00e8 stato oltre il medico curante di Pacciani a partire dal 1993, anche colui che ha tracciato tra il 1984 e il 1985 il profilo psicologico dell'assassino.\nIl procuratore Mignini contemporaneamente alle indagini del commissario Giuttari, si reca insieme al professor Giovanni Pierucci alla cripta del beato Alano all'abbazia di Sassovivo e rinviene degli ossi di animali e delle ossa umane; questo spinge Mignini ad aprire un'inchiesta sulla morte di Francesco Narducci. Il commissario Giuttari nel suo ufficio, formula e spiega a Canessa un'ipotesi sulla misteriosa pistola Beretta usata dal mostro; secondo la sua teoria Giovanni Mele, fratello di Stefano e Piero Mucciarini uccisero Antonio Lo Bianco e Barbara Locci e in seguito si sbarazzarono dell'arma dandola a Francesco Vinci. Salvatore Indovino e Francesco Vinci erano amici e lo stesso Indovino, fece da mediatore tra Vinci e Pacciani per quanto riguarda il passaggio della pistola. Secondo il commissario Giuttari, Pietro Pacciani si impossess\u00f2 dell'arma sotto l'ordine del mandante o dei mandanti dei delitti per svolgere omicidi dietro pagamento, per scopi religiosamente rituali ed esoterici; nel frattempo il procuratore Mignini si documenta sulla morte di Narducci e scopre che, stranamente, sul corpo del medico perugino non fu eseguita nessuna autopsia. Un collaboratore del commissario Giuttari porta un proiettile con lettera H stampata sul fondello che fu rinvenuto a Monte Morello, nella stessa area boschiva si erano accampati i ragazzi francesi uccisi l'8 settembre 1985. Il proiettile fu ritrovato il 10 settembre 1985 all'interno di un cerchio di sassi scomposto che secondo un'esperta di esoterismo ha un significato preciso; nell'area del bosco dove era stato trovato il cerchio di sassi, vennero scattate fotografie in diversi momenti che ne identificavano l'individuazione, l'uccisione e la distruzione definitiva di una coppia innamorata.\nDopo gli ultimi rilievi, le indagini di Mignini e Giuttari si incrociano e si uniscono perch\u00e9 si comincia a sospettare che Francesco Narducci fosse uno dei mandanti dei delitti del mostro di Firenze, a causa del fatto che il suo gruppo sanguigno era lo stesso che si trovava sulle lettere inviate ai procuratori Canessa, Vigna e Della Monica il 9 ottobre 1985, esattamente un mese dopo l'ultimo delitto. Mignini interroga la vedova di Narducci e scopre che proprio il 9 ottobre 1985, il medico perugino ricevette una telefonata all'universit\u00e0 e poche ore dopo si allontan\u00f2 e scomparve con la sua imbarcazione sul lago Trasimeno. Il commissario Giuttari si reca all'ospizio dove hanno rinchiuso Mario Vanni e gli mostra una fotografia di Francesco Narducci; Vanni risponde che \u00e8 il dottore di Perugia con la quale lui, Pacciani e Calamandrei facevano orge a casa di Gabriella Ghiribelli, sedute spiritiche e festini di dubbia moralit\u00e0 a casa del mago Salvatore Indovino. Mignini, intensifica gli accertamenti sul giorno del ritrovamento del cadavere nel lago e scopre che c'erano molte persone che desideravano chiudere l'inchiesta sulla morte di Narducci; infatti la patente di Narducci che il cadavere aveva in tasca era stranamente asciutta e poi anche gli abiti che indossava non sembravano gli stessi. Quando le pompe funebri se lo portarono via, furono obbligati da un funzionario a trasportarlo a casa anzich\u00e9 all'obitorio e una volta giunti all'abitazione fu interpellata, senza una ragione, un'altra agenzia di pompe funebri per il trasporto al cimitero. L'addetto alla seconda agenzia di pompe funebri conferm\u00f2 che il cadavere era troppo gonfio per vestirlo con i suoi abiti e gli fu accomodata una tuta che per\u00f2 gli risult\u00f2 lunga, data la bassa statura dell'uomo.\nDopo le rivelazioni di Vanni, gli viene perquisita per la terza volta, la farmacia e la casa al dottor Francesco Calamandrei. A partire dal 2004 su un'inchiesta iniziata nel settembre 2007 Calamandrei, questa volta subisce anche un avviso di garanzia da parte di Canessa che lo identifica come il mandante insieme a Narducci dei delitti del mostro di Firenze e del presunto omicidio del medico perugino; il farmacista di San Casciano in Val di Pesa ha sempre negato ogni coinvolgimento con le vicende del mostro di Firenze. Il procuratore Mignini nota parecchie incongruenze nel cadavere ripescato nel lago Trasimeno il 13 ottobre 1985 e per cancellare ogni incertezza, nel 2002 fa riesumare la salma del dottor Francesco Narducci; la prima stranezza si ha sulla targa del coperchio della bara: la data del decesso \u00e8 il 9 ottobre 1985 e non il 13 ottobre 1985, giorno del ritrovamento. L'autopsia, che viene eseguita dal dottor Giovanni Pierucci alla presenza del procuratore Mignini, evidenzia che il corpo nella bara \u00e8 quello di Francesco Narducci ed \u00e8 in perfetto stato di conservazione, malgrado si voglia far credere sia stato alcuni giorni in acqua; alla conclusione, il dottor Pierucci spiega che Narducci \u00e8 morto per strangolamento e non per annegamento. Quindi appare abbastanza ovvio, che qualcuno sostitu\u00ec prima della tumulazione, il cadavere di uno sconosciuto ritrovato nel lago Trasimeno con quello del vero Francesco Narducci; facendo anche incidere sulla targa della bara, la vera data del decesso del medico perugino, il 9 ottobre 1985. Giuttari, Mignini e Canessa formulano un'ipotesi: Narducci \u00e8 uno dei mandati dei delitti del mostro di Firenze e il 9 ottobre 1985 manda le lettere minatorie ai procuratori Della Monica, Vigna e Canessa; i suoi complici spaventati dal suo gesto, lo convocano al lago Trasimeno e lo uccidono. Una prova del suo coinvolgimento nei delitti del mostro di Firenze \u00e8 il DNA sulle lettere e Giuttari va a prenderle per il confronto; qualcuno per\u00f2 \u00e8 arrivato prima di lui, facendole sparire per sempre. Winnie Rontini ormai \u00e8 costretta ad andarsene da casa sua ma non vuole lasciare Vicchio, quindi rifiuta di partire con la sorella per Copenaghen, sua citt\u00e0 natale. Il procuratore capo toglie al commissario Giuttari il caso del mostro di Firenze perch\u00e9 ritiene che questa storia debba concludersi, per il via del fatto che non ci sono prove, ma solo voci di corridoio e qualche misero indizio tra la morte di Narducci e i delitti del mostro di Firenze.\nSuccessivamente, il commissario Giuttari rinviene tra le carte della S.A.M. alcune prove del delitto dell'8 settembre 1985 (tra cui un fazzoletto sporco di sangue) che nel processo di 1\u00ba grado a Pacciani non vennero presentate; infuriato, chiede spiegazioni a Canessa e risponde che il sangue sul fazzoletto non \u00e8 dei due ragazzi francesi, non \u00e8 di Narducci, non \u00e8 di Calamandrei, non \u00e8 di Pacciani, non \u00e8 di Vanni e neppure di Lotti. Questo sta a significare che se questa prova saltava fuori al momento giusto, Pietro Pacciani sarebbe stato assolto nel processo di 1\u00ba grado; inoltre adesso si pensa che ci sia qualcun altro che sa la verit\u00e0 e che si \u00e8 sempre divertito a tramare nell'ombra. Canessa discute animatamente con il commissario Giuttari sul fatto che nell'arco di 30 anni le prove sono apparse e scomparse; concludendo, Giuttari dice che la verit\u00e0 sulle vicende del mostro di Firenze non si scoprir\u00e0 mai. Tornando in procura \u00e8 costretto a dare la cattiva notizia della chiusura del caso anche a Mignini e come se non bastasse degli ignoti, gli hanno bucato tutte e quattro le ruote della sua automobile. Il 21 maggio 2008 Francesco Calamandrei \u00e8 assolto definitivamente dall'accusa di essere uno dei mandanti dei delitti del mostro di Firenze, nonch\u00e9 da quello dell'omicidio di Francesco Narducci. Per quanto riguarda Francesco Narducci, il procuratore Mignini ha archiviato l'inchiesta sul suo presunto coinvolgimento, come uno dei mandanti dei delitti del mostro di Firenze; quindi a tutt'oggi i presunti mandanti del mostro di Firenze rimangono ancora ignoti. L'episodio si conclude con Winnie Rontini che rimasta sola, rimane a vivere a Vicchio nel ricordo di suo marito Renzo e di sua figlia Pia.\nDistribuzione.\nLa miniserie \u00e8 stata presentata l'8 luglio 2009 al Roma Fiction Fest insieme al numeroso cast, tra cui Nicole Grimaudo, nel ruolo del magistrato Silvia Della Monica."}
{"id": "2482327", "revid": "339392", "url": "https://it.wikipedia.org/wiki?curid=2482327", "title": "Shake Edizioni Underground", "text": ""}
{"id": "2482328", "revid": "834", "url": "https://it.wikipedia.org/wiki?curid=2482328", "title": "Civilization, Phaze III", "text": ""}
{"id": "2482329", "revid": "1305772", "url": "https://it.wikipedia.org/wiki?curid=2482329", "title": "Guitar", "text": "Guitar (\"chitarra\" in lingua inglese) pu\u00f2 riferirsi a:"}
{"id": "2482330", "revid": "2130303", "url": "https://it.wikipedia.org/wiki?curid=2482330", "title": "Santuario di Nostra Signora Assunta (Bajardo)", "text": "Il santuario di Nostra Signora Assunta \u00e8 un edificio di culto cattolico situato nella frazione di Berzi, nel comune di Bajardo, in provincia di Imperia. La principale festivit\u00e0 si celebra il 15 agosto nella ricorrenza religiosa dell'Assunzione di Maria.\nStoria e descrizione.\nSecondo la tradizione popolare l'edificazione del primitivo santuario avvenne nel XV secolo per volere della famiglia Doria, signori del feudo di Dolceacqua, che avrebbe cos\u00ec testimoniato l'aiuto divino per un'impresa militare.\nDell'antico edificio quattrocentesco non rimane per\u00f2 traccia, in quanto l'intero complesso fu rivisto dalle fondamenta in epoca barocca; la facciata si presenta ad oggi mossa e adornata di stucchi decorativi cos\u00ec come l'interno a pianta ellissoidale.\nLa volta fu affrescata dal pittore Maurizio Carrega nel 1819 con la raffigurazione della \"Gloria della Vergine Maria\". Anticamente qui era conservato il polittico ritraente la \"Madonna col Bambino e santi Giovanni Battista e Pietro\" di Francesco da Verzate, custodito oggi nella chiesa parrocchiale di San Nicola di Bajardo, per motivi di sicurezza dopo il furto di altri due dipinti."}
{"id": "2482332", "revid": "834", "url": "https://it.wikipedia.org/wiki?curid=2482332", "title": "Tinsel Town Rebellion", "text": ""}
{"id": "2482333", "revid": "767487", "url": "https://it.wikipedia.org/wiki?curid=2482333", "title": "The War (film 1994)", "text": "The War \u00e8 un film del 1994 diretto da Jon Avnet. Protagonisti Elijah Wood, Kevin Costner e Mare Winningham.\nTrama.\nStephen, un veterano del Vietnam sconvolto dalla guerra, ritorna da un ospedale psichiatrico, in cui \u00e8 entrato volontariamente perch\u00e9 soffriva di incubi sulla guerra e di conseguenza aveva perso tre lavori di fila. Dopo essere stato curato e finalmente tornato a casa, ottiene un nuovo lavoro come custode presso una scuola elementare, ma lo perde di nuovo in meno di una settimana a causa di una legge che vieta alle persone che hanno trascorso del tempo in un ospedale psichiatrico di lavorare nelle vicinanze di bambini. Tuttavia, la famiglia Simmons ha un disperato bisogno di soldi, quindi Stephen continua a cercare lavoro e trova lavoro a raccogliere patate. L\u00ec fa amicizia con un uomo di nome Moe Henry, con il cui aiuto riesce a ottenere un lavoro lavorando in una miniera, la migliore di sempre.\nNel frattempo, i gemelli Lidia e Stu cercano di allontanarsi dalla triste realt\u00e0 delle loro vite. Trovano un albero in una foresta vicino alla loro casa e decidono di costruirvi una casa sull'albero. Inizialmente loro e i loro amici discutono su chi deve costruirlo e su chi \u00e8 autorizzato a usarlo; i tre ragazzi - Stu, Chet e Marsh - vogliono tutto da soli, mentre le ragazze - Lidia, Elvadine e Amber - vogliono che ci lavorino sopra e poi lo condividano. Dopo diversi accordi, decidono di costruire insieme la casa sull'albero. Le ragazze ottengono tutto ci\u00f2 di cui hanno bisogno dal mucchio di immondizie dei Lipnickis, una famiglia vicina con una reputazione di bullismo, che hanno rancore nei confronti dei Simmons e dei loro amici. Sfortunatamente Billy, il pi\u00f9 giovane dei bambini di Lipnicki, scopre Lidia, Elvadine e Amber sul territorio di suo padre, quindi le ragazze devono pagarlo per tacere, ma in seguito, dopo essere caduto in un coma di caramelle, i suoi fratelli lo costringono a tradire il segreto di Lidia.\nMentre i bambini sono impegnati a costruire la loro casa sull'albero, Stephen e Moe vengono colpiti in un crollo mentre scaricano l'acqua da una caverna. Moe viene catturato dalle macerie che cadono ma Stephen, che in Vietnam ha dovuto lasciare il suo migliore amico per morire per salvarsi, \u00e8 determinato a salvarlo, anche se gli costa la vita. Libera Moe ma viene colpito da una caduta di sassi, e sebbene i due uomini siano entrambi soccorsi, Stephen \u00e8 gravemente ferito e in coma, mentre viene ricoverato in ospedale.\nMentre Stu e Lidia temono per la vita del padre, i Lipnicki trovano la casa sull'albero e la prendono in consegna, rubando la serratura e la chiave, che appartenevano a Stephen. Tuttavia, concordano di restituirli se Stu riuscir\u00e0 a vincere una scommessa, ovvero fare un giro nuotando all'interno di una torre d'acqua mentre si svuota: il ragazzo accetta e ci riesce. I bambini possono mantenere il posto ma non prima che i Lipnicki gettino la chiave sul tetto marcio e insidioso della torre dell'acqua, dicendo a Stu che se lo vuole, pu\u00f2 recuperarlo da solo. Poco dopo, il padre viene rimosso dal supporto vitale e muore. Quando i bambini scappano da casa alla casa sull'albero, scoprono che i Lipnicki sono tornati. Nella lotta che scoppia tra di loro, la casa sull'albero viene distrutta. Nel frattempo, Billy Lipnicki protesta contro tutti i combattimenti, chiedendo perch\u00e9 non possano condividere il forte, ma viene ignorato. Lo prende su se stesso per andare alla torre dell'acqua per recuperare la chiave, ma il tetto crolla proprio come Stu e gli altri lo trovano, e quasi annega nella torre dell'acqua. Stu lo salva e lo rianima insieme a Lidia, e Billy dice loro che ha visto un angelo, uno che \"sembrava, solo pi\u00f9 grande\", (implicava essere Stephen) che gli disse che doveva rimanere sulla Terra e prendersi cura della sua famiglia.\nDa quel momento in poi i Lipnicki smettono di combattere con gli altri e stanno lontani dalla loro strada, tranne Billy, che diventa loro un buon amico. I gemelli e i loro amici iniziano a ricostruire la casa sull'albero, ma dopo un paio di giorni rinunciano a causa della mancanza di interesse. Inoltre, scoprono che il padre ha comprato loro una nuova casa prima di morire e sono felici di avere finalmente una casa adeguata."}
{"id": "2482334", "revid": "6923", "url": "https://it.wikipedia.org/wiki?curid=2482334", "title": "Renault Kangoo Be-Pop", "text": ""}
{"id": "2482345", "revid": "125850035", "url": "https://it.wikipedia.org/wiki?curid=2482345", "title": "Consiglio internazionale bahai", "text": "Il Consiglio Internazionale bahai, istituito nel 1951, fu un transitorio organo amministrativo della Fede bahai, la religione fondata da Bah\u00e1'u'll\u00e1h.\nIl Consiglio Internazionale bahai, come annunciato dal telex di Shoghi Effendi ai Bahai di tutto il mondo il 9 gennaio 1951, fu il \nNella concezione baha'i viene veicolata una nuova visuale 'religiosa' sia del passato che del futuro dell'umanit\u00e0. Bah\u00e1'u'll\u00e1h ha inaugurato, secondo tale punto di vista, un ciclo evolutivo, o ciclo del compimento, che durer\u00e0 cinquecentomila anni. Sono stati e saranno perci\u00f2 necessari grandi passi avanti nel processo seguente al profetico ciclo Adamico, durato seimila anni, tutti parte di una catena globale di formazione umana e di Guida Divina. In quest'ottica ristretta \u00e8 interessante perci\u00f2 considerare i dettagli relativi alla nascita di un'Istituzione destinata ad essere fondamentale nel millenario e armonico futuro dell'umanit\u00e0.\nFunzione.\nIl Consiglio \u00e8 stato un elemento di transizione verso l'organo definitivo: la Casa Universale di Giustizia e ha contribuito, quindi, alla crescita del Centro Amministrativo Mondiale Bahai nelle vicinanze del Mausoleo del B\u00e1b e del Mausoleo di Bah\u00e1'u'll\u00e1h.\nNomine del 1951.\nNel marzo 1951 Shoghi Effendi, allora leader della Fede bahai, inizi\u00f2 a nominare i Consiglieri, otto tra uomini e donne, e nel 1955 nomin\u00f2 il nono.\nMembri del Consiglio Internazionale baha'i.\nNomi dei Consiglieri, date, funzioni ed eventuale titolo di Mano della Causa:\nTra il 1951 e il 1957 Shoghi Effendi aiut\u00f2 il Consiglio ad avere una funzione internazionale servendo, da Haifa, gli affari della Comunit\u00e0 bahai.\nSecondo Shoghi Effendi i compiti del Consiglio erano:\nConsiglio Internazionale bahai.\nNei \"Messaggi al Mondo Bahai\", 1950-1957, Shoghi Effendi descrisse il Consiglio Internazionale bahai come il \"preludio essenziale alla istituzione della Casa Universale di Giustizia\" e precis\u00f2 che il Consiglio Internazionale \"doveva aprire la strada alla formazione della Casa Universale di Giustizia\".\nDopo la morte di Shoghi Effendi, avvenuta nel 1957, il Consiglio Internazionale oper\u00f2 sotto la direzione delle Mani della Causa che, nel novembre 1959, decisero la trasformazione del Consiglio da Istituzione nominata in Istituzione eletta dai Baha'i del mondo.\nNel 1960 uno dei membri del Consiglio, Charles Mason Remey, fu dichiarato dalle Mani della Causa \"Violatore del Patto\" per essersi autonominato successore di Shoghi Effendi nella leadership della Fede bahai e fu di conseguenza espulso dalla fede stessa.\nElezione del 1961.\nL'elezione del Consiglio Internazionale Bahai fu quindi stabilita per il Ridv\u00e1n 1961.\nLe Mani della Causa si dichiararono formalmente ineleggibili e chiesero ai Bahai di non votarli, data la diversa natura e le diverse funzioni di un'istituzione elettiva, in rapporto ad una istituzione nominata com'erano invece le Mani della Causa, e il precedente Consiglio.\nL'elezione avvenne per votazione, via corrispondenza postale, da parte di tutti i membri delle Assemblee Spirituali Nazionali e regionali allora attive nel mondo.\nTutti i Bahai adulti della Comunit\u00e0 mondiale erano considerati eleggibili tranne le Mani della Causa, come proposto da Loro stesse.\nNuovo Consiglio.\nI Consiglieri eletti per il nuovo Consiglio furono:\nIl nuovo Consiglio rimase sotto la direzione e la supervisione delle Mani della Causa che assegn\u00f2 al Consiglio il compito di assistere le Mani della Causa nella:\nAccanto a tali responsabilit\u00e0 restarono quelle originariamente indicate da Shoghi Effendi di:\nElezione della prima Casa Universale di Giustizia.\nL'elezione della prima Casa Universale di Giustizia avvenne nel Ridvan 1963 e con quell'elezione il Consiglio Internazionale Bahai cess\u00f2 di esistere, e ben cinque dei suoi membri furono eletti nella Casa Universale di Giustizia."}
{"id": "2482347", "revid": "941725", "url": "https://it.wikipedia.org/wiki?curid=2482347", "title": "Uve nel mondo", "text": "Quella che segue \u00e8 la lista delle uve nel mondo (vitigni) in ordine alfabetico.\nU.\nUva fragola"}
{"id": "2482350", "revid": "628767", "url": "https://it.wikipedia.org/wiki?curid=2482350", "title": "Distretto di Ellikqala", "text": "Il distretto di Ellikqala \u00e8 uno dei 14 distretti della Repubblica autonoma del Karakalpakstan, in Uzbekistan. Il capoluogo \u00e8 Bustan (Bo'ston in usbeco).\nVi si trovano i resti di numerose fortezze e cittadelle fortificate (Ellik Qala significa 50 fortezze), la pi\u00f9 grande delle quali \u00e8 Toprak Qala (il cui nome significa fortezza d'argilla), riportata alla luce dalla spedizione di Sergey P.Tolstov (1945-1950), e che fu residenza dei governatori dell'antico Khorezm; tra le principali ci sono poi le fortezze di Ayaz Qala, Guldursun Qala (cittadella delle aquile) e Kirkiz Qala (cittadella delle 40 donne)."}
{"id": "2482351", "revid": "1305772", "url": "https://it.wikipedia.org/wiki?curid=2482351", "title": "Playmate of the Year", "text": ""}
{"id": "2482354", "revid": "1568601", "url": "https://it.wikipedia.org/wiki?curid=2482354", "title": "Alluvioni del fiume Arno", "text": "Le alluvioni del fiume Arno furono una lunga serie di piene, molte delle quali hanno causato gravi inondazioni delle campagne e delle zone urbane attraversate, in particolare nelle maggiori Firenze, Pisa e Pontedera. Molte alluvioni ricordate nelle varie cronache storiche hanno causato ingenti danni a tutti i centri attraversati dal fiume.\nAlluvioni di Firenze.\nFirenze \u00e8 la prima grande citt\u00e0 attraversata dal fiume Arno e, nel corso della sua storia, \u00e8 stata a pi\u00f9 riprese invasa dalla sue acque con danni spesso catastrofici.\nAlluvione del 4 novembre 1333.\nL'alluvione dell'anno 1333 \u00e8 considerata la pi\u00f9 catastrofica ad aver colpito la citt\u00e0 fiorentina, ben pi\u00f9 di quella del 1966, anche se le acque raggiunsero un livello inferiore che in quest'ultima. L'assenza di protezioni provoc\u00f2 ingenti danni, facendo ad esempio crollare tutti i ponti cittadini, tranne il ponte di Rubaconte. Il Ponte Vecchio, ricostruito 12 anni pi\u00f9 tardi, \u00e8 l'unico a conservarne memoria in una targa in volgare, oggi quasi completamente consunta.\nIn quell'occasione and\u00f2 perduta la statua di Marte citata da Dante, fatto letto come presagio di sciagure: quindici anni dopo infatti la terribile epidemia di peste nera falcidi\u00f2 la citt\u00e0.\nL'alluvione provoc\u00f2 gravi danni anche alle mura di Empoli.\nDi seguito si riporta la testimonianza di Giovanni Villani:\nAlluvione del 13 agosto 1547.\nQuella del 13 agosto 1547 - alluvione insolita data la stagione - caus\u00f2, secondo lo storico fiorentino Giovanni Battista Adriani, oltre cento vittime.\nAlluvione del 13 settembre 1557.\nL'alluvione del 13 settembre 1557 \u00e8 ricordata come una delle pi\u00f9 catastrofiche della storia della citt\u00e0 toscana. Le acque invasero e distrussero molti edifici del tempo, causando negli anni successivi un vero e proprio rimodellamento della struttura urbana.\nCome al solito Santa Croce fu particolarmente colpita, in particolare la zona delle attuali via de' Benci e via Verdi, dove in antico scorreva il fossato che costeggiava le mura del XII secolo, per questo altimetricamente a livello pi\u00f9 basso: via Verdi venne chiamata in quell'occasione \"via del Diluvio\", e tra i simboli dell'inondazione ci fu la cosiddetta casa del Diluvio, dove l'acqua arriv\u00f2 a oltre 6 braccia (3,62 metri). Nella basilica di Santa Croce molti affreschi trecenteschi furono lavati via e scialbati. Giorgio Vasari procedette poi alla ristrutturazione di quanto rimasto progettando grandi altari laterali in pietra di gusto controriformato.\nIl Monte Comune, collocato al pian terreno del Palazzo del Podest\u00e0, venne gravemente danneggiato e il suo provveditore Filippo dell\u2019Antella si accord\u00f2 con i ministri della Parte Guelfa, per il trasferimento della sede nei locali del palagio di Parte Guelfa, avvenuto il 24 ottobre dell'anno successivo.\nAlluvione del 3 novembre 1844.\nL'alluvione del 1844 fu l'ultima grande inondazione dell'Arno che colp\u00ec il capoluogo toscano ed i suoi dintorni prima della pi\u00f9 celebre, quella del 4 novembre 1966.\nL'alluvione fiorentina si manifest\u00f2 il 3 novembre 1844 ed ancora una volta la calamit\u00e0 non coinvolse solo il capoluogo ma anche diverse zone del contado.\nLe acque invasero il centro cittadino dalle zone delle porte di Santa Croce e San Niccol\u00f2 e la fortuna volle che l'allagamento avvenisse di domenica e nelle ore in cui la gente si stava recando a Messa, per cui fu possibile sia dare l'allarme che tentare di salvare il salvabile portando le masserizie ai piani superiori delle case.\nAlluvione del 4 novembre 1966.\nL'alluvione del 1966 \u00e8 l'ultima di una serie di esondazioni del fiume Arno che hanno nel corso dei secoli mutato il volto della citt\u00e0 di Firenze.\nAvvenuta nelle prime ore del 4 novembre 1966 in seguito di un'eccezionale ondata di maltempo, fu uno dei pi\u00f9 gravi eventi alluvionali accaduti in Italia, e caus\u00f2 forti danni non solo a Firenze ma in gran parte della Toscana e pi\u00f9 in generale tutto il paese.\nDiversamente dall'immagine che in generale si ha dell'evento, l'alluvione non colp\u00ec solo il centro storico di Firenze ma l'intero bacino dell'Arno, sia a monte sia a valle della citt\u00e0. Sommersi dalle acque furono anche diversi quartieri periferici della citt\u00e0, mentre le campagne circostanti rimasero allagate per giorni, con molti comuni minori isolati e danneggiati gravemente.\nAlluvioni di Pisa.\nPisa \u00e8 l'ultima grande citt\u00e0 che il fiume attraversa prima di giungere al mare. Una volta la foce era collocata nelle vicinanze di Pisa e sfruttata come porto dall'allora potente Repubblica Marinara. Il progressivo depositarsi di materiale trasportato dalle acque ha allontanato la foce dalla citt\u00e0, contribuendo in maniera determinante alla scomparsa della sua importanza portuale. Il problema delle continue alluvioni del fiume ha indotto le varie amministrazioni che si sono succedute al controllo del Valdarno inferiore attraverso un'opera di modifica continua del tracciato fluviale, con la creazione di nuove anse a monte della citt\u00e0 pisana e la rettificazione del corso a valle della stessa, nonch\u00e9 con la costruzione di un elaborato sistema di fossi e canali scolmatori.\nLe misurazioni venivano anticamente prese nei pressi del mulino delle Piagge, all'ingresso del fiume nella citt\u00e0. L'altezza era calcolata 60\u00a0cm sotto il \"pelo\" delle acque \"magre\": quando superava i 7,27 metri le acque straripavano e invadevano le strade cittadine. Nel 1828 e nel 1870 vennero piazzati nuovi idrometri per facilitare la lettura.\nAlluvioni dell'autunno 1167.\nTra il mese di settembre a quello di novembre del 1167 l'Arno usc\u00ec dagli argini in ben nove occasioni, distruggendo ogni volta numerosi edifici. A questo eccezionale autunno di piogge segu\u00ec un inverno rigidissimo, con la superficie del fiume che arriv\u00f2 a congelarsi per svariati giorni. Tali intemperie furono attribuite, per tradizione, all'esilio forzato dell'amato arcivescovo Villano oppostosi all'antipapa Pasquale III.\nAlluvione del maggio 1680.\nIl 19 maggio 1680 le acque del fiume superarono di 30\u00a0cm gli argini, alti a quel tempo 4,60 metri. Le parti pi\u00f9 basse della citt\u00e0 vennero invase dalle acque delle fogne incapaci di scolare in Arno.\nAlluvione del 1777.\nIl rovinoso straripamento del 1777 convinse le autorit\u00e0 cittadine a costruire muri di contenimento pi\u00f9 alti e resistenti. Questi parapetti in laterizio, evidentemente considerati eccessivi, vennero ridotti nel 1836 di quasi un metro, ma si dimostrarono deboli nel contrastare le piene pi\u00f9 violente dell'Arno, come nel 1863-64 o nel 1869.\nAlluvione del dicembre 1869.\nIl 10 dicembre 1869 una violenta piena del fiume provoc\u00f2 alcune morti e immani danni alle strutture cittadine. Croll\u00f2 un lungo tratto dei parapetti sulla sponda sinistra, tra il ponte di Mezzo e quello della Fortezza. Quest'ultimo venne gravemente danneggiato, mentre il ponte del Brunelleschi (detto \"della Degazia\") fu completamente distrutto.\nAlluvione del gennaio 1913.\nIl 12 gennaio 1913 l'Arno provoc\u00f2 un'inondazione che mise sott'acqua la zona di Porta a Mare, con le fabbriche della Saint-Gobain, come immortalato da alcune cartoline dell'epoca.\nAlluvione del gennaio 1920.\nDurante l'Epifania del 1920 la violenza delle acque distrusse parzialmente il ponte Vittorio Emanuele a San Rossore.\nAlluvione del dicembre 1937.\nNel mese di dicembre del 1937 le piogge abbondanti fecero giungere il fiume fino a un livello di 5,75 metri, costringendo il Comune a installare delle cateratte protettive in legno sopra tutti i muri d'argine cittadini. Per fortuna i danni furono limitati e interessarono prevalentemente le campagne circostanti.\nAlluvione del novembre 1944.\nIl 2 novembre 1944 le acque del fiume, sebbene non eccessivamente alte, invasero facilmente le strade cittadine a causa degli ingenti danni agli argini provocati dall'assedio dei mesi precedenti, conclusosi con la conquista di Pisa da parte degli Alleati il 2 settembre.\nAlluvione del novembre 1966.\nL'ultima grave alluvione, avvenuta nella notte del 4 novembre, provoc\u00f2 ingenti danni alla citt\u00e0 pisana, soprattutto con il crollo dello storico ponte Solferino, ricostruito solo alcuni anni dopo, e del lungarno Pacinotti. Pisa si pot\u00e9 comunque considerare \"miracolata\" in confronto alla distruzione che il fiume port\u00f2 in tutta la Toscana, in primis a Firenze.\nAlluvioni di Pontedera.\nPontedera ha subito molte alluvioni in passato, essendo posta in un punto critico del corso dell'Arno, ovvero all'affluenza del fiume Era.\nAlluvione del 4 novembre 1966.\nIl 4 novembre 1966 Pontedera, come molte altre citt\u00e0 della Toscana tra cui notoriamente Firenze, fu colpita da una tragica alluvione, l'ultima di una lunga serie di inondazioni che hanno funestato la citt\u00e0 nel corso dei secoli. Proprio per evitare il rinnovarsi di simili episodi in quello stesso periodo si stava costruendo il canale Scolmatore dell'Arno.\nContrariamente alle aspettative la temuta rottura degli argini dell'Arno non avvenne; a travolgere la citt\u00e0 fu invece l'Era: in breve tempo la maggior parte della citt\u00e0 venne sommersa dalle acque limacciose dell'affluente e verso le 18 venne registrato il livello massimo di 13 metri sul livello stradale. La citt\u00e0 rimase per l'intera giornata e per tutta la notte successiva completamente isolata e senza corrente elettrica. Solo nella tarda serata del 5 novembre le acque iniziano a defluire, permettendo alla popolazione di uscire in strada."}
{"id": "2482358", "revid": "287204", "url": "https://it.wikipedia.org/wiki?curid=2482358", "title": "Open 13 2006", "text": "L'Open 13 2006 \u00e8 stato un torneo di tennis giocato sul cemento indoor.\n\u00c8 stata la 14\u00aa edizione dell'Open 13,che fa parte della categoria International Series nell'ambito dell'ATP Tour 2006.\nSi \u00e8 giocato al Palais des Sports di Marsiglia in Francia,\ndall'13 al 20 febbraio 2006.\nCampioni.\nSingolare.\n Arnaud Cl\u00e9ment ha battuto in finale Mario An\u010di\u0107 6-4, 6-2\nDoppio.\n Martin Damm / Radek \u0160t\u011bp\u00e1nek hanno battuto in finale Mark Knowles / Daniel Nestor 6-2, 6-7 (4-7), [10-3] (Match Tie-Break)"}
{"id": "2482363", "revid": "1684799", "url": "https://it.wikipedia.org/wiki?curid=2482363", "title": "Simple Things", "text": "Simple Things (\"cose semplici\" in lingua inglese) pu\u00f2 riferirsi a:"}
{"id": "2482366", "revid": "36426", "url": "https://it.wikipedia.org/wiki?curid=2482366", "title": "Paratattico", "text": ""}
{"id": "2482367", "revid": "36426", "url": "https://it.wikipedia.org/wiki?curid=2482367", "title": "Vittorie alate", "text": ""}
{"id": "2482368", "revid": "110157", "url": "https://it.wikipedia.org/wiki?curid=2482368", "title": "Disney Cruise Line", "text": "Disney Cruise Line \u00e8 una compagnia di navigazione statunitense di propriet\u00e0 della Disney, specializzata in crociere tematiche per famiglie aventi per tema portante i personaggi della Banda Disney. Costituita nel 1996, \u00e8 domiciliata a Londra ma ha sede operativa in Florida nella citt\u00e0 di Celebration. Dal 2009 il presidente della Disney Cruise Line \u00e8 Karl Holz.\nStoria.\nLa Disney Cruise Line fu costituita nel 1996 in occasione della commessa di due grandi navi da crociera alla ditta italiana Fincantieri e della conclusione di importanti accordi con la \"Premier Cruise Line\". La Disney aveva accordi con la Premier Cruise Line gi\u00e0 durante gli anni ottanta per la gestione di alcune vacanze tematiche in cui le navi della Premier fornivano intrattenimento ai propri passeggeri sfruttando i personaggi e i marchi Disney.\nFlotta.\nLa sua flotta, comprendente un totale di 4 navi in servizio, \u00e8 composta da:\nDisney Cruise Line opera tramite quattro grandi navi da crociera di nome \"Disney Magic\", \"Disney Wonder\", \"Disney Dream\" e \"Disney Fantasy\" .\nLa \"Disney Magic\" entra in servizio il 30 luglio 1998 mentre la \"Disney Wonder\" oltre un anno dopo il 15 agosto 1999, entrambe sono state costruite presso la Fincantieri Le due navi sono quasi del tutto identiche, differenziandosi solo per alcune sale dedicate a ristoranti o locali di intrattenimento e dispongono di 875 cabine per i passeggeri\nLa \" Disney Dream\" entra in servizio il 26 gennaio 2011 mentre la sua gemella, la \"Disney Fantasy\" ben 1 anno e 2 mesi dopo, esattamente il 31 marzo 2012. Come la Magic, e la Wonder, anche la Dream e la Fantasy sono identiche per quanto riguarda la costruzione delle 2 navi, ma si differenziano solo per gli interni dove la fantasy ha locali diversi dalla prima e inoltre ha in pi\u00f9 una boutique (la prima che \u00e8 in mare) e un AquaLab.\nPossiede inoltre la piccola isola privata \"Castaway Cay\" nelle Bahamas attrezzata appositamente per essere un porto e un luogo turistico per le navi e i crocieristi Disney.\nLe navi viaggiano nei Caraibi, nelle Bahamas, in Alaska e in Europa e seguendo itinerari transatlantici.\nOperazioni Future.\nLa Disney Cruise Line ha negoziato con l'autorit\u00e0 portuale di Port Canaveral e ha prolungato il contratto per altri 15 anni, fino al 2022. Nell'ambito di questo contratto, l'autorit\u00e0 portuale ha ampliato proprio il dock per ospitare delle nuove navi (appena ne saranno costruite altre da parte della Disney Cruise Line), il terminale sar\u00e0 ampliato per accogliere pi\u00f9 passeggeri e bagagli, ed \u00e8 stato anche costruito un garage. Sia la Disney Dream che Disney Fantasy sono partiti da Port Canaveral.\nAlla fine del 2012, Disney Magic e Disney Wonder, cominciarono i loro viaggi da Galveston in Texas e da Miami, in Florida, Nell'estate 2013, Disney Magic si trasferisce a Barcellona, in Spagna mentre Disney Wonder si trasferisce a Vancouver, Columbia Britannica. Nell'autunno 2013, Magic e Wonder torneranno negli Stati Uniti, ma cambiando le rispettive citt\u00e0, la Magic a Galveston e la Wonder invece a Miami. Nel gennaio 2014, la Wonder, raggiunge la Magic a Miami e poi si uniscono con la dream e la fantasy a Port Canaveral, ponendo tutte e quattro le navi nello stato della Florida, per la prima volta."}
{"id": "2482369", "revid": "709406", "url": "https://it.wikipedia.org/wiki?curid=2482369", "title": "CoQ10", "text": ""}
{"id": "2482370", "revid": "237161", "url": "https://it.wikipedia.org/wiki?curid=2482370", "title": "Vittoria alata", "text": ""}
{"id": "2482373", "revid": "709406", "url": "https://it.wikipedia.org/wiki?curid=2482373", "title": "Coenzima Q10", "text": ""}
{"id": "2482374", "revid": "1543377", "url": "https://it.wikipedia.org/wiki?curid=2482374", "title": "Roger Salnot", "text": "Carriera.\nAllenatore.\nTecnico della Selezione di calcio di Guadalupa dal 2001 al 2011, Salnot guid\u00f2 la sua squadra al quarto posto nella Coppa dei Caraibi 2007. Al primo turno, la Guadalupa fin\u00ec al primo posto nel gruppo F, insieme ad un altro dipartimento d'Oltremare francese, la , e nella seconda fase si classific\u00f2 al secondo posto nel gruppo H dietro alla Nazionale di calcio della Guyana. Le successive sconfitte contro in semifinale e nella finalina fecero s\u00ec che la Guadalupa si qualificasse al quarto posto assoluto, che valse la storica qualificazione alla CONCACAF Gold Cup 2007.\nQualificata a sorpresa, la Selezione guadalupense approd\u00f2 al torneo senza i favori del pronostico, che davano in dubbio anche il passaggio del turno. Il primo match contro Haiti dimostr\u00f2 per\u00f2 che la squadra si poteva candidare al ruolo di sorpresa e \"mina vagante\" del torneo, in quanto costrinse la squadra haitiana al pareggio. La squadra di Salnot continu\u00f2 nel suo cammino battendo a sorpresa il per 2-1 grazie ai gol di Jocelyn Angloma e David Fleurival, guadagnandosi il passaggio del turno come miglior terza dopo la sconfitta contro la .\nQualificata ai quarti, sconfisse l' per 2-1, con un altro gol di Angloma e la marcatura di Richard Socrier. Dopo quella partita, la squadra perse contro il per 1-0 con gol al 70mo di P\u00e1vel Pardo. Al termine del torneo Franck Grandel fu nominato miglior portiere del torneo.\nQualificatasi anche alla CONCACAF Gold Cup 2009, la Guadalupa non ha ripetuto l'impresa dell'edizione precedente, finendo eliminata ai quarti di finale."}
{"id": "2482376", "revid": "219355", "url": "https://it.wikipedia.org/wiki?curid=2482376", "title": "QH2", "text": ""}
{"id": "2482377", "revid": "219355", "url": "https://it.wikipedia.org/wiki?curid=2482377", "title": "Ubichinolo", "text": ""}
{"id": "2482381", "revid": "219355", "url": "https://it.wikipedia.org/wiki?curid=2482381", "title": "QH.", "text": ""}
{"id": "2482382", "revid": "219355", "url": "https://it.wikipedia.org/wiki?curid=2482382", "title": "Ubisemichinone", "text": ""}
{"id": "2482383", "revid": "219355", "url": "https://it.wikipedia.org/wiki?curid=2482383", "title": "Radicale semichinonico", "text": ""}
{"id": "2482384", "revid": "36426", "url": "https://it.wikipedia.org/wiki?curid=2482384", "title": "Pseudo-Matteo", "text": ""}
{"id": "2482385", "revid": "123930627", "url": "https://it.wikipedia.org/wiki?curid=2482385", "title": "Apparato mitotico", "text": "L\u2019apparato mitotico \u00e8 una struttura presente all'interno del citoplasma della cellula, scoperta da Van Beneden nel 1876. Composta da microtubuli e centrioli, permette la migrazione dei cromosomi durante la mitosi e la meiosi.\nStruttura.\nNell'apparato mitotico sono presenti diversi organuli e strutture che nell'insieme hanno la funzione di permettere la divisione cellulare. Essi sono il centriolo, l'aster e le fibre del fuso.\nCentriolo.\nIl principale organello \u00e8 il \"centriolo\", il quale ha l'importante compito di organizzare le fibre del fuso. Esso presenta una struttura del tutto simile a quella del corpo basale, \u00e8 cio\u00e8 composto da nove triplette di microtubuli. Il centriolo \u00e8 l'unico organo dell'apparato mitotico presente in interfase e occupa nella cellula una posizione centrale. Prima che la cellula entri in mitosi, nella fase G1 dell'interfase, la coppia di centrioli normalmente presente si separa e nella successiva fase S si duplica consentendo cos\u00ec alle cellule figlie di avere due centrioli ciascuna. Questi nuovi organelli, detti \"procentrioli\", non sono per\u00f2 ancora costituiti dalle classiche triplette, bens\u00ec da nove singoli microtubuli. Il centriolo \u00e8 circondato da ulteriore materiale che nel complesso prende il nome di centrosoma.\nAster.\nL\u2019\"aster\" \u00e8 composto da microtubuli che si irradiano dal centrosoma. Questa struttura compare nella profase e scompare nella telofase, ingrandendosi soprattutto nella metafase.\nEssa ricopre una funzione strutturale: queste fibre si ancorano alla membrana plasmatica, stabilizzando l'apparato mitotico.\nFibre del fuso.\nLe \"fibre del fuso\" compaiono, come l'aster, nella profase e scompaiono nella telofase. Queste fibre si propagano dai due poli della cellula e possono essere distinte in base alla loro posizione e al loro rapporto con cromosomi e poli cellulari. Le fibre dette continue si irradiano dai poli fino alla placca metafasica, le fibre cromosomiche partono dai cinetocori dei cromosomi per giungere ad uno dei due poli, mentre le fibre interzonali presenti solo in anafase tra i due gruppi di cromosomi. Le fibre del fuso sono composte da microtubuli ed hanno per questo polarit\u00e0 e capacit\u00e0 di polimerizzare e depolimerizzare, per permettere l'allungamento della cellula e la divisione dei cromatidi fratelli. Pi\u00f9 nello specifico, l'accorciamento delle fibre cromosomiche permette la divisione dei cromatidi, mentre l'allungamento di quelle continue l'allungamento della cellula.\nFunzione.\nL'apparato mitotico ha la funzione di consentire la divisione cellulare, ponendo i cromosomi nella piastra equatoriale e permettendo alle cellule figlie di avere un completo corredo genetico. Grazie ad esso vengono poi ripartiti equamente gli organuli."}
{"id": "2482390", "revid": "319329", "url": "https://it.wikipedia.org/wiki?curid=2482390", "title": "Tuffi ai campionati mondiali di nuoto 2009 - Piattaforma 10 metri sincro maschile", "text": "Le qualificazioni si sono disputate il 24 luglio 2009; hanno partecipato 28 atleti di 14 nazioni; i primi 12 dopo il primo turno sono passati alla finale che si \u00e8 disputata il 25 luglio."}
{"id": "2482392", "revid": "1305772", "url": "https://it.wikipedia.org/wiki?curid=2482392", "title": "Ravina", "text": "Ebraismo.\nRavina (scritto anche \"Rabina\") fu il nome di due saggi ebrei (\"amoraim\") del periodo della Ghemara:"}
{"id": "2482395", "revid": "219355", "url": "https://it.wikipedia.org/wiki?curid=2482395", "title": "Ciclo di CoQ", "text": ""}
{"id": "2482396", "revid": "219355", "url": "https://it.wikipedia.org/wiki?curid=2482396", "title": "Ciclo del coenzima Q", "text": ""}
{"id": "2482397", "revid": "1318658", "url": "https://it.wikipedia.org/wiki?curid=2482397", "title": "Roberto Missiroli", "text": "Biografia.\nFrequenta il DAMS di Bologna e poi si trasferisce a Roma dove inizia la sua attivit\u00e0 di montatore.\nHa vinto il David di Donatello con i film \"La meglio giovent\u00f9\" e \"I cento passi\" e il Nastro d'argento per il miglior montaggio con \"La meglio giovent\u00f9\". Ha montato i film \"Jack Frusciante \u00e8 uscito dal gruppo\", \"Meglio tardi che mai\", \"I cento passi\", \"Il vestito da sposa\", \"Quando sei nato non puoi pi\u00f9 nasconderti\", \"Angela\", \"L'uomo della carit\u00e0\", \"Per sempre\", \"Sanguepazzo\", \"Riparo\", \"Fine pena mai\"."}
{"id": "2482398", "revid": "1756193", "url": "https://it.wikipedia.org/wiki?curid=2482398", "title": "Aeroporto di Alicante-Elche", "text": "L'Aeroporto di Alicante-Elche (IATA: ALC, ICAO: LEAL), presso \"El Altet\" e all'interno dei confini municipali di Elche, si trova a 9\u00a0km a sud-ovest di Alicante e a 10\u00a0km ad est della citt\u00e0 di Elche (Comunit\u00e0 Valenciana). Per la sua localizzazione, l'aeroporto serve una gran parte della costa levantina spagnola (Costa Blanca). Tradizionalmente ha avuto un importante traffico charter. Attualmente la maggior parte del traffico \u00e8 regolare e internazionale.\nOccupa il sesto posto nella rete degli aeroporti spagnoli in termini di passeggeri, dopo gli aeroporti di Madrid-Barajas, Barcellona, Palma di Maiorca, Malaga e Gran Canaria, e tra i cinquanta aeroporti di maggiore transito di Europa. In seguito ai risultati statistici di dicembre 2010, occupa il quarantesimo posto nella rete europea per il traffico dei passeggeri. Inoltre, rappresenta l'aeroporto di maggiore traffico passeggeri della Comunit\u00e0 Valenciana.\nNel 2010 era arrivato a 9.382.935 passeggeri (un aumento del 2,7% sul 2009), ha effettuato 74.474 operazioni (un aumento del 0,3% sul 2009) e ha gestito 3.112.660\u00a0kg (una diminuzione del 2,7% sul 2009). L'aumento del numero di passeggeri si traduce in un graduale recupero del settore del trasporto aereo, a seguito di una crisi economica globale. Il traffico di passeggeri mostra segni di graduale ripresa dalla seconda met\u00e0 del 2009, principalmente nel mercato interno.\nL'anno 2011 ha registrato un passo storico per il futuro dell'aeroporto di Alicante. Con l'inizio della stagione estiva, infatti, \u00e8 stato inaugurato il nuovo terminal dell'aerostazione (in costruzione dall'anno 2005) che ha moltiplicato per sei l'area precedente e duplicare la capacit\u00e0 dell'aeroporto. Successivamente, le strutture esistenti per il trattamento dei passeggeri (Terminali 1 e 2) sono state messe fuori servizio.\nRaggiunto questo traguardo storico, si integra un nuovo campo di volo con l'espansione della piattaforma di stazionamento di aeromobili, vie nuove di rullaggio, ampliamento e miglioramento dei punti di attesa e la riparazione di parti della pista.\nLa crescita del traffico aeroportuale rientra in un contesto di graduale ripresa del settore aereo. Mette in evidenza l'impegno della compagnia britannica Jet2 con tre nuove destinazioni e la compagnia irlandese Ryanair con sei nuove destinazioni e l'aggiunta di un nuovo aeromobile alla base di Alicante durante la stagione estiva (dieci in totale), pi\u00f9 altre che estendono o rinnovano la propria rete come Norwegian, Vueling e Wizz Air.\nIntroduzione.\nL'aeroporto di Alicante si trova in un'area dinamica e di grande proiezione economica e imprenditoriale della costa mediterranea. L'importanza vitale del turismo si riflette sulla percentuale di passeggeri di voli internazionali, quasi l'ottanta per cento del totale. Regno Unito (41,5%), Germania (8,2%), Paesi Bassi (4,2%) e Norvegia (4,2%) sono i Paesi che apportano pi\u00f9 passeggeri.\nInoltre, il traffico regolare nazionale (22%) \u00e8 cresciuto negli ultimi anni. Madrid, Palma di Maiorca e Barcellona sono le destinazioni pi\u00f9 richieste. Nel 2010 il traffico domestico ha raccolto un 8,7% in pi\u00f9 rispetto all'anno precedente.\nAttualmente (2012), ci sono collegamenti regolari tra l'Aeroporto di Alicante e gli aeroporti italiani di Bergamo, Bologna e Roma, serviti i primi due da Ryanair e l'ultimo da Vueling.\nInfrastrutture.\nTerminali passeggeri.\nIl 23 marzo 2011 \u00e8 stato inaugurato il nuovo terminal passeggeri, denominato 'Terminal N'. A partire dal giorno successivo le attivit\u00e0 del terminal 1 e del terminal 2 sono state trasferite al terminal N.\nCollegamenti.\nAttualmente, l'aeroporto di Alicante \u00e8 accessibile solo su strada (N-338). Tuttavia, \u00e8 previsto l'arrivo in treno e tram in un prossimo futuro."}
{"id": "2482399", "revid": "72396", "url": "https://it.wikipedia.org/wiki?curid=2482399", "title": "Nazionale di pallanuoto maschile della Grecia", "text": "La nazionale di pallanuoto maschile greca (\u0395\u03b8\u03bd\u03b9\u03ba\u03ae \u03bf\u03bc\u03ac\u03b4\u03b1 \u0395\u03bb\u03bb\u03ac\u03b4\u03b1\u03c2 \u03c5\u03b4\u03b1\u03c4\u03bf\u03c3\u03c6\u03b1\u03af\u03c1\u03b9\u03c3\u03b7\u03c2) \u00e8 la rappresentativa pallanuotistica della Grecia in campo maschile nelle competizioni internazionali.\nStoria.\n\u00c8 una delle principali squadre nazionali europee fin dagli ultimi anni novanta, sebbene sia riuscita a conquistare, nelle massime competizioni internazionali, pochi titoli di rilievo: i suoi massimi traguardi, infatti, sono stati due Bronzi mondiale ed un Argento olimpico nell'edizione di Tokyo 2020.\nRisultati.\nMassime competizioni.\nOlimpiadi\nMondiali\nEuropei\nAltre competizioni.\nCoppa del Mondo\nWorld League\nGiochi del Mediterraneo\nRosa attuale.\nConvocati per gli Europei di Belgrado 2016. Sono riportate le squadre di militanza di ciascun giocatore nel momento dell'inizio della manifestazione."}
{"id": "2482403", "revid": "1602064", "url": "https://it.wikipedia.org/wiki?curid=2482403", "title": "Citocromi c", "text": "I citocromi c sono una classe di citocromi mitocondriali. Altre classi di citocromi mitocondriali sono i \"citocromi a\" e i \"citocromi b\".\nCitocromo c.\nIl citocromo c \u00e8 una proteina solubile che si lega covalentemente sulla superficie esterna della membrana mitocondriale interna. Il rilascio di citocromi \"c\" nel citoplasma della cellula li rende automaticamente proteine pro-apoptotiche, il cui legame con recettori intracellulari porta la cellula verso il percorso di morte programmata."}
{"id": "2482406", "revid": "767487", "url": "https://it.wikipedia.org/wiki?curid=2482406", "title": "ATP Buenos Aires 2006", "text": "L'ATP di Buenos Aires 2006 \u00e8 stato un torneo di tennis giocato sulla terra rossa. \u00c8 stata la 10\u00aa edizione dell'ATP di Buenos Aires, che fa parte della categoria International Series nell'ambito dell'ATP Tour 2006. Si \u00e8 giocato nel Buenos Aires Lawn Tennis Club di Buenos Aires in Argentina, dal 13 al 20 febbraio 2006.\nCampioni.\nSingolare.\n Carlos Moy\u00e1 ha battuto in finale Filippo Volandri 7-6 (8-6), 6-4\nDoppio.\n Franti\u0161ek \u010cerm\u00e1k / Leo\u0161 Friedl hanno battuto in finale Vasil\u012bs Mazarak\u012bs / Boris Pa\u0161anski 6-1, 6-2"}
{"id": "2482408", "revid": "76963", "url": "https://it.wikipedia.org/wiki?curid=2482408", "title": "Nikki Fritz", "text": "Si afferm\u00f2 come modella e attrice di film erotici. Esord\u00ec sul grande schermo nel 1983, e in seguito prese parte a una miriade di b-movie di genere softcore, diventando in breve tempo una dei nomi di rilievo di questo genere di pellicole. Lavor\u00f2 anche con registi noti come Doug Liman e Roger Corman. Nel 2005, con all'attivo oltre 50 film e show televisivi, decise di ritirarsi. Dal 2005 era sposata con l'attore pornografico Jonathan Morgan. Dopo una lunga battaglia contro la leucemia, \u00e8 morta a Los Angeles il 25 febbraio 2020. "}
{"id": "2482413", "revid": "219355", "url": "https://it.wikipedia.org/wiki?curid=2482413", "title": "Citocromo c dei mitocondri", "text": ""}
{"id": "2482414", "revid": "219355", "url": "https://it.wikipedia.org/wiki?curid=2482414", "title": "Citocromo c mitocondriale", "text": ""}
{"id": "2482415", "revid": "180559", "url": "https://it.wikipedia.org/wiki?curid=2482415", "title": "Nihad Hasanovi\u0107", "text": " \nTra le sue pubblicazioni vi sono le opere teatrali \"Podigni visoko baklju\" (\"Solleva la tua torcia\", 1996) e \"Zaista?\" (\"Davvero?\", 2001), la raccolta di prose \"Kad su narodi nestali\" (\"Quando i popoli scomparvero\", 2003) e il romanzo \"O ro\u0161tilju i raznim smetnjama\" (\"Sulla grigliata e disturbi vari\", 2008). Ha pubblicato anche poesie, saggi e traduzioni dal francese, e occasionalmente dall'inglese e dallo spagnolo, in diverse riviste letterarie, cartacee ed online. Ha tradotto il romanzo di Keniz\u00e9 Mourad \"Le jardin de Badalpour\", \"L'esprit du terrorisme\" di Jean Baudrillard, e \"Cahier de Talamanca\" di Emil Cioran. Nihad Hasanovi\u0107 vive e lavora a Sarajevo."}
{"id": "2482418", "revid": "1522738", "url": "https://it.wikipedia.org/wiki?curid=2482418", "title": "La soglia degli Eelfinn", "text": ""}
{"id": "2482419", "revid": "6923", "url": "https://it.wikipedia.org/wiki?curid=2482419", "title": "Decentramento", "text": "Il decentramento indica, in diritto e nelle scienze politiche, il trasferimento di funzioni e responsabilit\u00e0 delle funzioni pubbliche dal governo centrale ad organi periferici o addirittura, per il principio di sussidiariet\u00e0 alla societ\u00e0 civile.\nSolitamente vi si riferisce come opposto al processo contrario di accentramento amministrativo di funzioni e responsabilit\u00e0 della funzione pubblica.\nDefinizione.\nSi tratta di un concetto complesso che abbraccia una variet\u00e0 di tipologie con differenti caratteristiche, implicazioni politiche, e condizioni necessarie per il buon esito del decentramento stesso.\nSi distinguono svariate tipologie di decentramento. Per esempio, decentramento politico, amministrativo, fiscale, di mercato. Tracciare distinzioni tra tali diversi concetti \u00e8 utile per evidenziare le molteplici dimensioni di un decentramento ben riuscito e la necessit\u00e0 di coordinamento tra di esse. Tuttavia, vi sono chiaramente sovrapposizioni nella definizione di tali termini e le definizioni precise non sono importanti quanto la necessit\u00e0 di un approccio globale (vedi Sharma, 2006). Forme di decentramento politico, amministrativo, fiscale e di mercato possono anche apparire in varie forme e combinazioni tra diversi paesi, all'interno dei paesi e anche all'interno di settori.\nDecentramento politico.\nIl decentramento politico mira a dare ai cittadini o ai deputati da essi eletti maggiore potere nell'ambito delle decisioni pubbliche. \u00c8 spesso associato alle politiche pluralistiche e alle forme di governo rappresentative, ma pu\u00f2 anche sostenere la democratizzazione, dando ai cittadini, o ai loro deputati, pi\u00f9 influenza nella formulazione e nell'attuazione delle decisioni politiche. I fautori del decentramento politico presuppongono che le decisioni prese con una maggiore partecipazione saranno meglio informate e pi\u00f9 rilevanti per i diversi interessi della societ\u00e0 di quelle fatte solo dalle autorit\u00e0 politiche nazionali. Il concetto implica che la selezione dei rappresentanti dalle circoscrizioni elettorali locali consente ai cittadini di conoscere meglio i loro rappresentanti politici nonch\u00e9 ai rappresentanti stessi di conoscere meglio i bisogni e i desideri dei loro elettori. Il decentramento politico spesso richiede riforme costituzionali o legislative, la creazione di unit\u00e0 politiche locali e la promozione di gruppi di interesse pubblico efficaci.\nDecentramento amministrativo.\nIl decentramento amministrativo mira a ridistribuire autorit\u00e0, responsabilit\u00e0 e risorse finanziarie per la fornitura di servizi pubblici tra i diversi livelli di governance. \u00c8 il trasferimento della responsabilit\u00e0 per la progettazione, il finanziamento e la gestione delle funzioni pubbliche da parte del governo centrale o regionale, e delle sue agenzie a governi locali, autorit\u00e0 pubbliche semi-autonome o societ\u00e0, ovvero autorit\u00e0 regionali o funzionali di zona. Le tre principali forme di decentramento amministrativo - deconcentrazione, delega e devoluzione - hanno ciascuna caratteristiche diverse.\nDeconcentrazione.\nLa deconcentrazione \u00e8 la pi\u00f9 debole forma di decentramento, ed \u00e8 usata pi\u00f9 frequentemente negli stati unitari - ridistribuisce il processo decisionale dell'autorit\u00e0 e le responsabilit\u00e0 finanziarie e di gestione tra i diversi livelli di governo nazionale. Pu\u00f2 semplicemente trasferire responsabilit\u00e0 dai funzionari del governo centrale nella capitale a quelli che lavorano nelle regioni, province o distretti, o pu\u00f2 creare una forte amministrazione sul campo o capacit\u00e0 amministrativa locale sotto la supervisione dei ministeri del governo centrale.\nDelegazione.\nAttraverso la delega il governo centrale trasferisce del processo decisionale e della gestione delle funzioni pubbliche a organizzazioni semi-autonome non interamente controllate dal governo centrale, ma che in ultima analisi ad esso rispondono. Il governo delega responsabilit\u00e0 quando crea imprese o aziende pubbliche, autorit\u00e0 di edilizia abitativa, autorit\u00e0 di trasporto, distretti scolastici semi-autonomi, societ\u00e0 di sviluppo regionale, o unit\u00e0 speciali per l'attuazione di un progetto. Di solito queste organizzazioni hanno una grande discrezionalit\u00e0 nel processo decisionale. Possono essere esentate da vincoli che riguardano i normali dipendenti pubblici ed essere in grado di far pagare direttamente gli utenti per i servizi resi.\nDecentramento economico.\nIl decentramento economico \u00e8 un'altra tipologia di decentramento, che trasferisce responsabilit\u00e0 dal settore pubblico alla societ\u00e0 civile. Si articola nella privatizzazione e nella liberalizzazione (o \"deregolamentazione\"). Privatizzazione e deregolamentazione sono di solito, ma non sempre, accompagnate da liberalizzazione economica e politiche per favorire lo sviluppo del mercato. Consentono che funzioni che erano state principalmente o esclusivamente responsabilit\u00e0 del governo siano realizzate da imprese, gruppi di comunit\u00e0, cooperative, associazioni private di volontariato e altre organizzazioni non-governative.\nPrivatizzazione.\nLa gamma delle privatizzazioni pu\u00f2 variare dal lasciare la fornitura di beni e servizi interamente al libero funzionamento del mercato, fino a \"partnership pubblico-privato\" in cui il governo e il settore privato collaborano per fornire servizi o infrastrutture. La privatizzazione pu\u00f2 comprendere:\nLa privatizzazione non pu\u00f2 in senso proprio essere ritenuta equivalente al decentramento.\nLiberalizzazione.\nLa liberalizzazione riduce i vincoli giuridici sulla partecipazione privata nella fornitura di servizi o permette la concorrenza tra i fornitori privati di servizi che in passato erano stati forniti dal governo o dai monopoli regolamentati. Negli ultimi anni la privatizzazione e la liberalizzazione sono diventate alternative pi\u00f9 attraenti per i governi dei paesi in via di sviluppo. Anche i governi locali privatizzano attraverso il subappalto di prestazioni di servizi o di amministrazione.\nDecentramento fiscale.\nLa dispersione delle responsabilit\u00e0 finanziarie \u00e8 una componente fondamentale del decentramento. Per svolgere le funzioni decentrate in modo efficace, i governi locali e le organizzazioni private devono disporre di un adeguato livello di entrate - siano esse riscosse a livello locale o trasferite dal governo centrale - e la facolt\u00e0 di prendere decisioni sulle spese."}
{"id": "2482421", "revid": "451735", "url": "https://it.wikipedia.org/wiki?curid=2482421", "title": "Brent Scott", "text": "Carriera.\nGiocatore.\nDi ruolo centro, arriv\u00f2 per la prima volta nel campionato italiano nel 1995-1996, ingaggiato dalla Libertas Forl\u00ec in Serie A1 con cui viaggi\u00f2 a medie di 16,5 punti, 9,5 rimbalzi e il 67,6% al tiro da due.\nDopo un'estate nella lega USBL, nel 1996-1997 trascorse la sua prima e unica stagione in NBA totalizzando 16 apparizioni con gli Indiana Pacers. Dopo questa esperienza fece ritorno in USBL, poi vest\u00ec per un'annata i colori del TAU Vitoria, contribuendo con 13,6 punti in regular season e 15,0 nei play-off al raggiungimento delle finali play-off che videro per\u00f2 il club basco sconfitto.\nPer la stagione 1998-1999 scese nella Serie A2 italiana ingaggiato dalla Viola Reggio Calabria. Scott ebbe una stagione da 19,9 punti e 11,7 rimbalzi di media, mentre a livello di squadra i calabresi centrarono la promozione dopo il 3-0 nella serie finale play-off contro Biella.\nQueste prestazioni gli valsero la chiamata da parte del Real Madrid. Con 11,1 punti e 6,9 rimbalzi di media in regular season e 8,1 punti e 5,8 nei play-off, Scott fece parte della rosa che divenne campione di Spagna.\nNell'estate 2000 torn\u00f2 alla Viola Reggio Calabria, dove replic\u00f2 i 19,9 punti di media di due anni prima (oltre a 9,9 rimbalzi), questa volta per\u00f2 in Serie A1 e non in A2. Le sue prestazioni contribuirono al raggiungimento della salvezza.\nFirmato dalla Pallalcesto Amatori Udine per l'annata 2001-2002. La sua stagione, che lo vide mettere a segno cifre minori rispetto alle precedenti parentesi (13,0 punti e 7,7 rimbalzi di media), si interruppe il 17 febbraio sul campo della Pallacanestro Varese, quando si frattur\u00f2 l'anulare sinistro e fu costretto a un'operazione. Rientr\u00f2 per due gare dei play-off a maggio, senza per\u00f2 incidere.\nNel 2002-2003 fu di scena in Grecia con il PAOK Salonicco, quindi gioc\u00f2 per altri due anni in Spagna, prima al Murcia e poi al Badalona.\nLe ultime tappe della sua carriera da giocatore furono in Polonia al W\u0142oc\u0142awek e in Grecia all'AEK Atene.\nAllenatore.\nDal 2012 al 2016 ricopr\u00ec la carica di assistente allenatore di Trent Johnson ai TCU Horned Frogs. Nel 2016-2017 ricopr\u00ec nuovamente il ruolo di assistente alla Rice University dove lavor\u00f2 gi\u00e0 anni prima nonch\u00e9 dove crebbe a livello universitario, poi venne ingaggiato come assistente di Mike Rhoades presso la Virginia Commonwealth University."}
{"id": "2482423", "revid": "219355", "url": "https://it.wikipedia.org/wiki?curid=2482423", "title": "Classe dei citocromi c", "text": ""}
{"id": "2482425", "revid": "599013", "url": "https://it.wikipedia.org/wiki?curid=2482425", "title": "Gi\u014drgos Afroudak\u012bs", "text": "Biografia.\n\u00c8 cresciuto nel Vouliagmeni, squadra con la quale ha vinto due scudetti greci (1997 e 1998), una Coppa delle Coppe nel 1997 ed una Coppa nazionale nel 1999.\nNel 2004 \u00e8 approdato ad un'altra squadra ateniese, il Panionios, con la quale ha trascorso due stagioni: il 25 novembre 2005 \u00e8 entrato nella storia della pallanuoto greca segnando a Nea Smirni il suo millesimo gol nel massimo campionato, divenendo cos\u00ec il miglior marcatore di sempre nella storia dello sport ellenico.\nNel 2006 \u00e8 stato acquistato dall'Olympiakos, la squadra pi\u00f9 titolata della pallanuoto greca. Con la polisportiva biancorossa ha vinto tre scudetti (2007, 2008 e 2009) e quattro Coppe nazionali (2006, 2007, 2008 e 2009). Per sei volte (1996, 1999, 2001, 2003, 2006 e 2007) \u00e8 stato capocannoniere della A1 Ethniki, il massimo campionato greco.\nAfroudak\u012bs \u00e8 stato, ed \u00e8, uno dei principali idoli dei tifosi in patria nonch\u00e9 uno dei giocatori simbolo della Nazionale: con la calottina della Nazionale ha partecipato a quattro edizioni dei Giochi olimpici (1996, 2000, 2004 e 2008), raggiungendo lo storico quarto posto ad Atene. Ha inoltre vinto la medaglia d'argento nella Coppa del Mondo nel 1997 ed il bronzo ai Mondiali di Montreal del 2005.\n\u00c8 il fratello maggiore di Chr\u012bstos, compagno di squadra nell'Olympiakos e nella Nazionale. Nonostante sia stato a lungo seguito dalle dirigenze di molte squadre italiane, soprattutto dalla Pro Recco, a differenza del fratello (che ha vestito per due anni la calottina del Posillipo) non ha mai lasciato il suo Paese.\nCaratteristiche tecniche.\nCentroboa dotato di grande tecnica e potenza, fin dalla giovane et\u00e0 \u00e8 stato l'indiscussa prima scelta nel suo ruolo. Il suo stile di gioco \u00e8 di difficile lettura da parte dei difensori, poich\u00e9 unisce le grandi doti fisiche e tecniche ad una spiccata intelligenza realizzativa: nonostante infatti sia un ottimo procacciatore di espulsioni, ha una percentuale di realizzazione a uomini pari elevatissima per un centroboa. \nNegli anni ha inoltre dimostrato di saper ricoprire egregiamente diversi ruoli come l'esterno difensivo e, occasionalmente, il difensore."}
{"id": "2482428", "revid": "339392", "url": "https://it.wikipedia.org/wiki?curid=2482428", "title": "Dissalatore solare", "text": ""}
{"id": "2482430", "revid": "729019", "url": "https://it.wikipedia.org/wiki?curid=2482430", "title": "Manor House (metropolitana di Londra)", "text": "Manor House \u00e8 una stazione della metropolitana di Londra della linea Piccadilly.\nStoria.\nProgettata da Charles Holden, fu aperta il 19 settembre 1932. Come tutte le stazioni costruite al tempo dell'estensione a Cockfosters, la stazione di Manor House defin\u00ec nuovi standard estetici, mai visti prima sulla Metropolitana di Londra. La stazione fu dotata di nove ingressi a livello della strada, due dei quali davano accesso ai tram da e per Tottenham, Edmonton e Stamford Hill per mezzo di fermate del tram in Seven Sisters Road. L'ultima di queste linee tranviarie fu chiusa nel 1938 e furono sostituite da filobus e le uscite furono chiuse nel 1951.\nLe aree sotterranee della stazione furono piastrellate con piastrelle di color biscotto con fregi blu. Furono restaurate nel 2005 e i lavori furono completati nel maggio 2006. Le gallerie della stazione hanno, in comune con quelle di Turnpike Lane e di Wood Green, un diametro di 23 piedi (7 metri) e furono progettate per il maggior volume di traffico che ci si attendeva. In contrasto, le stazioni di Bounds Green e Southgate hanno gallerie di soli 21 piedi (6.4 metri) di diametro sui binari. La costruzione delle cosiddette \"buche del suicida\" tra le rotaie era anch'essa innovativa. Queste furono costruite insieme ad un sistema di passaggi sotto i binari per permettere l'accesso alla rotaia.\nDurante la progettazione della linea Victoria si propose di trasferire la stazione di Manor House a quest'ultima linea. Fu proposta anche la costruzione di nuove gallerie per la linea Piccadilly tra Finsbury Park e Turnpike Lane, riducendo considerevolmente il tempo di viaggio dall'area settentrionale della Londra esterna al centro di Londra. Gli inconvenienti che avrebbe causato la ricostruzione, cos\u00ec come l'elevato costo, spinsero ad abbandonare il progetto.\nVicino all'uscita settentrionale si trovano i resti dei binari della tranvia che porta al retro dell'ex sede della Metropolitan Electric Tramways (M.E.T), successivamente l'Ufficio della Divisione Orientale della London Transport Buses.\nStrutture e impianti.\nLa stazione di Manor House \u00e8 situata sul confine tra il borgo di Hackney e quello di Haringey, con l'indirizzo postale e tre delle entrate situate nel primo, ed una entrata nel secondo. La stazione, che prende nome da un vicino pub, \u00e8 situata all'incrocio di Seven Sisters Road e Green Lanes.\nSi trova al confine tra la \"Travelcard Zone\" 2 e la 3.\nInterscambi.\nLa stazione consente l'interscambio con la stazione di Harringay Green Lanes della ferrovia Gospel Oak-Barking, servita dai treni della linea Gospel Oak to Barking della London Overground. La distanza tra le due stazioni \u00e8 di circa 650 metri di distanza, continuando verso nord lungo \"Green Lanes\".\nNelle vicinanze della stazione effettuano fermata numerose linee automobilistiche, gestite da London Buses."}
{"id": "2482432", "revid": "1573940", "url": "https://it.wikipedia.org/wiki?curid=2482432", "title": "Una giornata sull'isola Highlight", "text": " \u00e8 una storia autoconclusiva creata da Akira Toriyama nell'estate dell'anno 1979 e pubblicata su un numero straordinario della rivista settimanale giapponese \"Sh\u014dnen Jump\".\nTrama.\nKanta \u00e8 un bambino che una mattina viene svegliato a colpi di tronco da un maialino umanizzato. Arriva a scuola all'ora di pranzo e viene scoperto a mangiare dentro una pentola da un compagno di classe che fa il bis di zenzai (zuppa di fagiolini rossa zuccherata, con pasta di riso cotto al vapore e pestato).\nKanta afferma di aver male ad un dente e viene cos\u00ec portato da un montone dentista, il quale estrae dalla sua bocca una cicala, una formica, una libellula, un cervo volante, uno scarafaggio ed un abitante del pianeta Baltan.\nIl dentista gli spruzza allora in bocca un insetticida, poi mette una bomba ed infine gli lega al dente una macchina e lo trascina senza alcun risultato, rivelandogli per\u00f2 che ha una carie. Kanta torna cos\u00ec a scuola affamato ma poich\u00e9 non c'\u00e8 pi\u00f9 riso se non sulle labbra di una compagna, cerca di mangiare proprio da questa, ricevendo una ginocchiata che gli fa finalmente perdere il dente. Dopo aver fatto indigestione di zucche viene riportato dal dentista.\nMedia.\nIl manga \u00e8 stato raccolto nel secondo volume di \"Toriyama World\" nel 1988 ed edito in Italia da Star Comics nel marzo 1999 sul primo volumetto della raccolta con il titolo approssimativo de \"L'isola delle meraviglie\". \u00c8 presente inoltre nel secondo volume di \"Akira Toriyama - Menu \u00e0 la Carte\" del 2008, pubblicato in Italia nel 2012 con la traduzione corretta del titolo."}
{"id": "2482436", "revid": "599013", "url": "https://it.wikipedia.org/wiki?curid=2482436", "title": "Chr\u012bstos Afroudak\u012bs", "text": "In carriera vanta anche un'Eurolega (oggi \"Champions League\"), il massimo torneo europeo per club, conquistata nel 2005 con la calottina del , segnando anche una rete nel 9-8 con cui la squadra partenopea ha sconfitto gli ungheresi dell'Honv\u00e9d nella finale di Napoli."}
{"id": "2482437", "revid": "767487", "url": "https://it.wikipedia.org/wiki?curid=2482437", "title": "Wibbling Rivalry", "text": "Wibbling Rivalry \u00e8 un singolo lanciato sotto la dicitura \"Oas*s\" dall'etichetta Fierce Panda nel 1995. \u00c8 una registrazione di un'intervista fatta da John Harris della rivista \"Q\" ai fratelli Noel Gallagher e Liam Gallagher del gruppo musicale Oasis il 7 aprile 1994 presso l'Hotel Forte Crest di Glasgow.\nIl titolo \u00e8 una parola macedonia, risultato dell'unione tra l'espressione \"sibling rivalry\" (rivalit\u00e0 tra fratelli) e la parola \"wibble\" (chiacchierata). In essa i due tengono fede alla fama di fratelli litigiosi. Durante il colloquio infatti si genera un'animata discussione a partire da un incidente avvenuto su un traghetto a seguito del quale i fratelli vennero portati via in manette. Nella prima parte, la Noel\"'s track\", Liam ride dell'accaduto sostenendo che ci\u00f2 faccia parte dell'essere \"rock 'n' roll\". Ci\u00f2 che genera il diverbio \u00e8 la replica di Noel, il quale sostiene che \"il rock 'n' roll riguarda la musica, non ha niente a che vedere con il farsi arrestare su un traghetto\". Si prosegue con uno scambio di battute molto acceso e pieno di imprecazioni. Il tenore della seconda parte, la Liam\"'s Track\", \u00e8 il medesimo, ma il fulcro della discussione sono le gerarchie e i ruoli all'interno della band e l'uso di droghe. \u00c8 interessante notare come alla domanda finale di John Harris \"Avete qualche sogno ricorrente?\" (\"Do you have any recurrent dreams?\") Liam risponda \"S\u00ec. Quando prender\u00f2 il controllo della band\" (\"Yeah, when I take over the band\"), un'affermazione quasi profetica su ci\u00f2 che in seguito sar\u00e0 la fine degli Oasis e la genesi dei Beady Eye.\n\"Wibbling Rivalry\" dura 14 minuti e 32 secondi e detiene un primato: \u00e8 l'intervista pubblicata come singolo che ha raggiunto la posizione pi\u00f9 alta nelle classifiche. Il 25 novembre 1995 raggiunse la posizione 52."}
{"id": "2482441", "revid": "466539", "url": "https://it.wikipedia.org/wiki?curid=2482441", "title": "C\u00e9cile Cassel", "text": "Biografia.\nFiglia di Jean-Pierre Cassel e della giornalista Anne C\u00e9l\u00e9rier, molto conosciuta in Francia e in Italia, sorellastra dell'attore Vincent Cassel, debutta per la prima volta in teatro. Nel 2000, all'et\u00e0 di 18 anni, partecipa al telefilm \"Le Grand Patron\". Entra nel grande schermo nel 2002 con \"Vivante\". Questo dar\u00e0 il via alla sua carriera di attrice. Nel 2008 partecipa nel ruolo di Mon\u00ecque ad \"Ex\", film di Fausto Brizzi uscito nelle sale il 6 febbraio 2009. Nel 2009 interpreta il ruolo di Beatrice di Borgogna, seconda moglie di Federico I Hohenstaufen nel film \"Barbarossa\", di Renzo Martinelli, uscito nelle sale il 9 ottobre 2009."}
{"id": "2482442", "revid": "47767", "url": "https://it.wikipedia.org/wiki?curid=2482442", "title": "Ildebrando (nome)", "text": "Origine e diffusione.\nContinua il nome germanico \"Hildebrand\" che, composto dalle radici \"hild\" (o \"hildi\", \"battaglia\", \"guerra\") e \"brand\" (o \"branda\", \"brant\", \"spada\"), pu\u00f2 essere interpretato come \"spada della battaglia\", \"spada del guerriero\" o, in senso lato, \"guerriero fino al midollo\". Alcune fonti identificano invece il secondo elemento con \"brand\" (\"fuoco\").\nLa sua diffusione in epoca medievale \u00e8 dovuta principalmente al culto di sant'Ildebrando; cos\u00ec si chiam\u00f2 anche Ildebrando da Soana prima di salire al soglio pontificio col nome Gregorio VII. In Italia il nome venne importato dai Franchi; \"Ildebrando\" si \u00e8 attestata come forma dotta, mentre nell'uso comune il nome \u00e8 generalmente mutato in Aldobrando (che pu\u00f2 per\u00f2 avere anche un'altra origine).\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "2482443", "revid": "287204", "url": "https://it.wikipedia.org/wiki?curid=2482443", "title": "Cecile Cassel", "text": ""}
{"id": "2482444", "revid": "767487", "url": "https://it.wikipedia.org/wiki?curid=2482444", "title": "Franco Binotto", "text": "Carriera.\nFranco Binotto ha militato per sette stagioni consecutive, dal 1988 al 1995, nelle file della Reyer Venezia Mestre. Nel 1994/95 ha disputato la sua migliore annata dal punto di vista statistico, realizzando 23.1 a partita in Serie A2, tirando col 47.5% da due, 34.2% da tre e con un ottimo 85.2% ai liberi. Il 9 febbraio 1995, nella sfida esterna vinta 81-91 a Fabriano, Binotto ha realizzato il suo career high, mettendo a referto 50 punti in 38 minuti, con 48 di valutazione. Successivamente ha giocato anche a Cant\u00f9, alla Viola RC (dov'\u00e8 stato compagno di squadra di Manu Ginobili), a Napoli, chiudendo la carriera nei campionati professionistici a Ferrara in Legadue.\nSuccessivamente ha continuato a giocare per altri 8 anni tra Siena, Napoli e Jesolo San Don\u00e0 in Serie B, per poi chiudere la carriera in Serie C a Montebelluna, sua citt\u00e0 natale.\nTerminata la carriera di giocatore, ha intrapreso quella di allenatore. Dalla stagione 2014/2015 allena la prima squadra di Valdobbiadene, squadra militante nel campionato di Promozione della provincia di Treviso, di cui fanno parte giocatori come Marco \"Caste\" Castellan (Presidente dell'Antica Sagra del Rosario di Caerano di San Marco), Gigi Stramare, Stefano Prosdocimo e Francesco Buziol."}
{"id": "2482447", "revid": "599013", "url": "https://it.wikipedia.org/wiki?curid=2482447", "title": "Victor Agali", "text": "Carriera.\nClub.\nAgali inizia a farsi notare all'et\u00e0 di 17 anni quando vince il titolo di capocannoniere della seconda serie del campionato nigeriano. Queste buone prestazioni gli valgono il trasferimento in Europa e cos\u00ec nel 1996 viene messo sotto contratto dall'Olympique Marsiglia; Agali disputa 5 partite e viene spesso aggregato alla squadra B con la quale segna 7 gol in 12 partite. La stagione successiva viene ceduto in prestito al Tolone in seconda divisione dove disuputa una buona stagione con 15 gol in 38 partite.\nNella stagione 1998-1999 Agali si trasferisce in Germania all'Hansa Rostock per una cifra equivalente a 250.000 euro, rimane all'Hansa Rostock fino al 2001 giocando 66 partite e segnando 17 gol, oltre a una presenza e un gol con la seconda squadra. Nel 2001 si trasferisce per 5.1 milioni di euro allo Schalke 04 in quello che \u00e8 il trasferimento pi\u00f9 caro per un giocatore dell'Hansa Rostock. Con lo Schalke Agali vince la Coppa di Germania nel 2002 segnando tra l'altro un gol nella finale vinta per 4-2 contro il Bayer Leverkusen. Nell'aprile 2004 lo Schalke 04 rescinde il contratto con Agali per cattiva condotta durante la riabilitazione da un infortunio. Nei suoi tre anni allo Schalke Agali disputa 54 partite con 14 gol segnati alle quali vanno aggiunte 3 partite e 1 gol con la seconda squadra.\nNell'estate del 2004 Agali fa ritorno in Francia al Nizza dove disputa 30 partite e segna 6 gol. Nella stagione 2005-2006 si trasferisce in Turchia al Kayseri Erciyesspor. Rimane in Turchia anche la stagione successiva, quando milita per l'Ankarag\u00fcc\u00fc, tuttavia nel febbraio 2007 rescinde il suo contratto per il ritardo nel pagamento dello stipendio. Nell'agosto 2007 Agali fa il suo ritorno all'Hansa Rostock con un contratto annuale; segna un gol in 23 presenze e ottiene la retrocessione dell'Hansa Rostock in Zweite Bundesliga.\nNella stagione 2008-2009 si trasferisce in Gracia allo Skoda Xanthi firmando un contratto valido fino al 2011.\nIl 27 dicembre 2009 viene arrestato ad Amsterdam per l'uso di passaporti falsi.\nTuttavia dopo una sola stagione, nella quale disputa 23 partite e segna 5 reti (il 20 per cento del totale delle reti segnate dalla squadra) passa all', squadra cipriota. Con l'Anorthosis disputa solo due partite dei preliminari di Champions League, prima di fare ritorno in Grecia al .\nNell'estate 2010 lascia l'Europa e si trasferisce in Cina, al Jiangsu Sainty..\nNazionale.\nAgali disputa con la maglia della Nazionale nigeriana i Giochi olimpici di Sidney 2000. Successivamente \u00e8 convocato per la fase finale della Coppa d'Africa 2002 e disputa le qualificazioni per i mondiali del 2002, nelle quali \u00e8 il miglior marcatore della Nigeria. Nonostante ci\u00f2 non viene convocato per la fase finale dei mondiali e decide cos\u00ec di dare l'addio alla Nazionale. e partecipa alla Coppa d'Africa 2004.\nIn totale Agali vanta 5 reti in 12 presenze con la Nazionale nigeriana."}
{"id": "2482448", "revid": "177744", "url": "https://it.wikipedia.org/wiki?curid=2482448", "title": "Ko e Iki he Lagi", "text": "Ko e Iki he Lagi (\"Il Signore del Cielo\") \u00e8 l'inno nazionale di Niue.\nTesto niueano.\nKo e Iki he Lagi\nKua fakaalofa mai\nKi Niue nei, ki Niue nei\nKua pule totonu\nE Patuiki toatu\nKua pule okooko ki Niue nei\nKi Niue nei, ki Niue nei\nKi Niue nei, ki Niue nei\nKi Niue nei, ki Niue nei\nKi Niue nei\nKua pule okooko ki Niue nei\nKua pule ki Niue nei\nTraduzione inglese.\nThe Lord in Heaven\nWho loves\nNiue\nWho rules kindly\nThe Almighty\nWho rules completely over Niue\nOver Niue, Over Niue\nOver Niue, Over Niue\nOver Niue, Over Niue\nOver Niue\nWho rules completely over Niue\nWho rules over Niue"}
{"id": "2482449", "revid": "33751", "url": "https://it.wikipedia.org/wiki?curid=2482449", "title": "Big Brother Recordings", "text": "La Big Brother Recordings Ltd. \u00e8 un'etichetta discografica fondata nel 2000 per la pubblicazione di materiale della rock band inglese degli Oasis nel Regno Unito e in Irlanda attraverso la societ\u00e0 distributrice indipendente [PIAS] UK (ex Vital).\nIl nome dell'etichetta fa riferimento al ruolo ricoperto da Noel Gallagher, fratello maggiore di Liam Gallagher e compositore della band. Il numero di catalogazione di ogni singolo o album edito dalla Big Brother inizia con \"RKID\", che significa \"our kid\", slang mancuniano traducibile con \"fratellone\", soprannome attribuito da Liam a Noel e viceversa. \nStoria.\nL'impresa ebbe inizio dopo che Alan McGee il 25 novembre 1999 annunci\u00f2 che stava lasciando la Creation Records, l'etichetta discografica originaria degli Oasis. Il primo prodotto su Big Brother fu il singolo \"Go Let It Out\" (numero di catalogo 'RKID 001') uscito il 7 febbraio del 2000, primo singolo dal quarto album della band \"Standing on the Shoulder of Giants\". Il 14 agosto del 2000, tutti i singoli degli Oasis tratti dagli album \"Definitely Maybe\", \"(What's the Story) Morning Glory?\" e \"Be Here Now\" vennero ripubblicati su etichetta Big Brother e dotati di nuovi numeri di catalogazione RKID. Nel 2005, la band inglese degli Happy Mondays pubblic\u00f2 il primo materiale nuovo dopo oltre 13 anni sull'etichetta Big Brother, con il singolo \"Playground Superstar\".\nOltre alla Big Brother Recordings, Noel Gallagher possiede la \"Sour Mash Records\", un'etichetta discografica fondata nel 2001, che ha prodotto i Proud Mary (una band di Royton) e gli Shack (band formatasi a Liverpool).\nLa Big Brother ha ricomprato i diritti dei titoli a catalogo dalla Sony BMG, la quale acquis\u00ec il completo controllo della Creation Records nel 2000.. Con il nuovo accordo siglato con la Sony, questo processo non avr\u00e0 grossi sviluppi in un vicino futuro.\nNel settembre 2007 gli Oasis firmano un contratto discografico con la Universal Music Group ed esce il DVD \"Lord Don't Slow Me Down\" su etichetta Big Brother Recordings Ltd. nel Regno Unito e su etichetta Big Brother Recordings Ltd./Universal Music per il mercato internazionale. Il 21 ottobre dello stesso anno la band pubblica il suo primo singolo distribuito esclusivamente in formato digitale, l'omonimo \"Lord Don't Slow Me Down\".\nIl 19 giugno 2008 \u00e8 stato firmato un accordo con la Sony BMG per la pubblicazione dei successivi tre album della band sotto l'etichetta Big Brother.\nIl 30 luglio 2008 la Warner Bros. Records comunica ufficialmente di aver siglato un accordo con la Big Brother Recordings per la distribuzione in USA e Canada. La prima uscita dopo questo accordo \u00e8 stata l'album \"Dig Out Your Soul\", pubblicato nell'ottobre 2008 su etichetta WB/Reprise Records."}
{"id": "2482450", "revid": "115440401", "url": "https://it.wikipedia.org/wiki?curid=2482450", "title": "Louis Robert", "text": "Biografia.\nRobert fu un professore di Storia greca ed Epigrafia al Coll\u00e8ge de France ed autore di numerosi saggi ed articoli di epigrafia greca (di tutti i periodi, da quello arcaico fino alla tarda antichit\u00e0), numismatica antica e di geografia storica della Grecia antica. Robert si form\u00f2 all'\u00c9cole Normale Sup\u00e9rieure dal 1924-1927, fu membro della \u00c9cole fran\u00e7aise d'Ath\u00e8nes dal 1927 al 1932 ed insegn\u00f2 all'\u00c9cole pratique des hautes \u00e9tudes (IV sezione) di Parigi a partire dal 1932. Fu professore ordinario di al Coll\u00e8ge de France dal 1939 e vi rimase fino al pensionamento, avvenuto nel 1974.\nLouis Robert \u00e8 conosciuto soprattutto come epigrafista: ha lasciato un'impronta significativa sull'epigrafia greca, sia per i suoi libri, sia per le sue pubblicazioni annuali (in collaborazione con sua moglie Jeanne Robert) del \"Bulletin \u00e9pigraphique\", recensione critica delle pubblicazioni di epigrafia greca. Egli non ha mai considerato l'epigrafia greca come un dominio separato ed autonomo, ma come uno dei campi di indagine necessari alla conoscenza della storia del mondo antico. L'epigrafia dovr\u00e0, dunque, essere abbinata ad altre fonti (letterarie, numismatcihe, archeologiche...) al fine di ricostruire gli avvenimenti del passato, ma anche con altre discipline, come ad esempio la geografia, che possono fornirci preziose informazioni su un territorio e sul popolo che lo abita / lo ha abitato. Gli studi di geografia storica che Louis Robert ha dedicato all'Asia minore forniscono un buon esempio del suo metodo di indagine."}
{"id": "2482451", "revid": "1318658", "url": "https://it.wikipedia.org/wiki?curid=2482451", "title": "Girolamo Mirola", "text": "A partire dal 1564 oper\u00f2 nella realizzazione degli affreschi del Palazzo del Giardino di Parma alle dipendenze del duca Ottavio Farnese, signore di Parma e Piacenza, e coadiuvato dal pi\u00f9 giovane Jacopo Zanguidi, detto il Bertoja."}
{"id": "2482454", "revid": "729019", "url": "https://it.wikipedia.org/wiki?curid=2482454", "title": "Battaglia di Bosworth Field", "text": "La battaglia di Bosworth Field fu un'importante battaglia della guerra delle due rose, la guerra civile inglese che, nel corso della seconda met\u00e0 del XV secolo, vide contrapporsi due rami della famiglia dei Plantageneti, il casato dei Lancaster contro il casato di York. La battaglia in argomento determin\u00f2 la definitiva vittoria del casato dei Lancaster, guidato da Enrico Tudor conte di Richmond futuro Enrico VII, sul casato di York, guidato dal re d'Inghilterra Riccardo III, che durante la battaglia perse la vita, ponendo termine alla dinastia dei Plantageneti. Il vincitore Enrico Tudor, conte di Richmond, plantageneto da parte di madre, fu eletto re divenendo Enrico VII, diede inizio alla dinastia dei Tudor, ponendo cos\u00ec termine alla guerra delle due rose.\nAntefatto.\nRiccardo di York, alla met\u00e0 del secolo XV, aveva rivendicato il trono d'Inghilterra, e, nel 1455, aveva dato inizio alle ostilit\u00e0 (guerra delle due rose) tra il casato di York e il casato dei Lancaster, che da tre generazioni regnava in Inghilterra.\nDurante la guerra delle due rose, il casato di York, nel 1471, aveva avuto il sopravvento e Edoardo di York era divenuto re d'Inghilterra (Edoardo IV). Alla morte di Edoardo IV, nel 1483, gli era succeduto il figlio tredicenne, Edoardo V, che era stato subito spodestato dallo zio, il duca di Gloucester, Riccardo di York che divenne Riccardo III.\nDopo l'avvento al trono di Riccardo III, che aveva perso il sostegno di una parte dei sostenitori della casata di York, sia per l'eliminazione di quasi tutti i componenti della famiglia Woodville e sia perch\u00e9 da alcuni era considerato un usurpatore, il casato dei Lancaster che, sotto Edoardo IV, negli ultimi dieci anni, non aveva dato praticamente segni di vita, si era ripreso e con un esponente dei Lancaster, per via materna, Enrico Tudor conte di Richmond, discendente di un figlio illegittimo di Giovanni di Gand, Giovanni Beaufort, I conte di Somerset, successivamente legittimato dal cugino, Riccardo II d'Inghilterra, nel 1397, e confermato dal fratellastro, Enrico IV d'Inghilterra a condizione che nessuno dei suoi discendenti avrebbe mai reclamato la corona; nonostante questo veto, Enrico, nominato capo del casato di Lancaster, nel 1483, divenne aspirante alla corona d'Inghilterra.\nEnrico Tudor riusc\u00ec ad ottenere il sostegno di Enrico Stafford, secondo duca di Buckingham, uno dei sostenitori pi\u00f9 leali di Riccardo III, che ribellatosi al suo sovrano, dopo un fallito tentativo di rovesciarlo con la forza, sconfitto e catturato, fu giustiziato nello stesso 1483. I nemici di Riccardo si unirono ancora contro di lui e, il 7 agosto 1485, Enrico di Richmond sbarc\u00f2 a Milford Haven nel Pembrokeshire (Galles), si diresse nelle Midlands, raccogliendo sostenitori man mano che avanzava. Riccardo gli si fece incontro e il 22 agosto i due eserciti si scontrarono vicino a Market Bosworth, nel Leicestershire.\nLa battaglia.\nEnrico Tudor aveva raccolto circa 5.000 sostenitori, mentre l'esercito regio era forte di circa 10.000 uomini (circa 7.000, comandati dal re in persona, mentre i circa 3.000 di retroguardia, di riserva, erano al comando di Henry Percy, IV conte di Northumberland, pi\u00f9 un contingente di circa 6.000, guidato dai fratelli Stanley, Thomas Stanley, 2\u00ba Barone di Stanley e Lord William Stanley.\nL'esercito reale fronteggiava i lancasteriani, mentre gli Stanley con il loro contingente si erano posizionati su una collina che dominava la pianura. Enrico invi\u00f2 un messaggio a Stanley perch\u00e9 passasse dalla sua parte, ma il conte tergivers\u00f2. Riccardo III, intuendo l'atteggiamento attendista degli Stanley, decise di attaccare e avanz\u00f2 personalmente contro il nucleo di armati che attorniava Enrico Tudor, che, nel frattempo, si era mosso in direzione degli Stanley. Riccardo riusc\u00ec ad uccidere il portabandiera di Enrico e ad appiedare altri cavalieri. A questo punto, il conte Stanley, visto il re isolato dal grosso del suo esercito, decise di intervenire nella battaglia al fianco di Enrico contro le truppe reali. Il cambio di campo degli Stanley indebol\u00ec seriamente l'esercito di Riccardo, che per\u00f2 continu\u00f2 a battersi.\nRiccardo, intanto, attaccato dagli uomini di scorta di Enrico, fu a sua volta appiedato, e continu\u00f2 a combattere strenuamente, a piedi. E mentre Henry Percy, IV conte di Northumberland, con la retroguardia, non interveniva nella battaglia, Riccardo perdeva la vita nel combattimento ucciso da un gallese. Riccardo III fu l'ultimo re della dinastia dei Plantageneti e, nel contempo, fu l'ultimo re d'Inghilterra che perse la vita in combattimento.\nDopo la battaglia.\nLa leggenda dice che dopo la battaglia la corona di Riccardo fosse trovata dal conte Stanley, che la porse a Enrico per essere incoronato sul campo di battaglia. Si dice che il corpo privo di vestiti di Riccardo fu esibito per le strade prima di essere tumulato nella Greyfriars Church a Leicester. Comunque con questa sconfitta le forze yorkiste furono debellate ed Enrico Tudor, come capo della casata dei Lancaster, fu incoronato re d'Inghilterra, come Enrico VII, dando inizio alla Dinastia Tudor e, dopo aver annullato il \"Titulus Regius\", l'anno successivo (1486), spos\u00f2 Elisabetta di York, erede di Edoardo IV, dopo la morte dei suoi due fratelli, Edoardo V e Riccardo di Shrewsbury, unendo il casato dei Lancaster con il casato di York e ponendo cos\u00ec fine alle cause che avevano dato inizio al conflitto (la guerra delle due rose)."}
{"id": "2482455", "revid": "628767", "url": "https://it.wikipedia.org/wiki?curid=2482455", "title": "Distretto di Kegeyli", "text": "Il distretto di Kegeyli \u00e8 uno dei 14 distretti della Repubblica autonoma del Karakalpakstan, in Uzbekistan. Il capoluogo \u00e8 Kegeyli.\nIl distretto di Kegeyli \u00e8 stato creato nel 2004 dalla fusione del precedente distretto di Bozatau con l'esistente distretto di Kegeyli. In precedenza esistevano quindi 15 distretti nel Karakalpakstan."}
{"id": "2482456", "revid": "212348", "url": "https://it.wikipedia.org/wiki?curid=2482456", "title": "Johnson Hall State Historic Site", "text": ""}
{"id": "2482458", "revid": "1071652", "url": "https://it.wikipedia.org/wiki?curid=2482458", "title": "Distretto di Mo\u2018ynoq", "text": "Il distretto di Mo\u2018ynoq \u00e8 uno dei 14 distretti della Repubblica autonoma del Karakalpakstan, in Uzbekistan. Il capoluogo \u00e8 Mo\u2018ynoq."}
{"id": "2482461", "revid": "287204", "url": "https://it.wikipedia.org/wiki?curid=2482461", "title": "Episodi di Profiler - Intuizioni mortali (seconda stagione)", "text": "La seconda stagione della serie Profiler - Intuizioni mortali \u00e8 stata trasmessa negli Stati Uniti dal 1\u00ba novembre 1997. In Italia questa stagione \u00e8 trasmessa in prima visione dal 4 settembre 2000 su Rai 2."}
{"id": "2482465", "revid": "242434", "url": "https://it.wikipedia.org/wiki?curid=2482465", "title": "Coenzima Q reduttasi", "text": ""}
{"id": "2482467", "revid": "242434", "url": "https://it.wikipedia.org/wiki?curid=2482467", "title": "NADH-coenzima Q reduttasi", "text": ""}
{"id": "2482469", "revid": "183483", "url": "https://it.wikipedia.org/wiki?curid=2482469", "title": "Alfa Capricorni", "text": ""}
{"id": "2482470", "revid": "219355", "url": "https://it.wikipedia.org/wiki?curid=2482470", "title": "Succinato-coenzima Q reduttasi", "text": ""}
{"id": "2482473", "revid": "110157", "url": "https://it.wikipedia.org/wiki?curid=2482473", "title": "Presidio di San Francisco", "text": "Il Presidio di San Francisco (nome originale El Presidio Real de San Francisco o Royal Presidio of San Francisco) \u00e8 un parco situato sulla punta settentrionale della penisola di San Francisco, nella citt\u00e0 di San Francisco, rientrante nel Golden Gate National Recreation Area. \u00c8 un punto molto particolare della citt\u00e0 perch\u00e9 \u00e8 caratterizzato da villette, colline, parchi ed anche perch\u00e9 offre un punto di vista panoramico sulla baia di San Francisco.\nStoria.\nIl Presidio era originariamente un forte spagnolo voluto il 28 marzo 1776 da Juan Bautista de Anza, ma costruito un anno pi\u00f9 tardi da Jos\u00e9 Joaqu\u00edn Moraga. Nel 1848 si stabil\u00ec l'esercito statunitense, e l\u00ec vissero anche alcuni generali, tra cui William Sherman e John Pershing. Fino alla sua chiusura nel 1995, risiedeva la base militare degli Stati Uniti, che \u00e8 rimasta attiva per tutto il tempo."}
{"id": "2482474", "revid": "767487", "url": "https://it.wikipedia.org/wiki?curid=2482474", "title": "Ndubuisi Egbo", "text": ""}
{"id": "2482475", "revid": "729019", "url": "https://it.wikipedia.org/wiki?curid=2482475", "title": "BHRT", "text": "La Radiotelevizija Bosne i Hercegovine (Radiotelevisione della Bosnia ed Erzegovina), o BHRT, precedentemente conosciuta come PBSBiH (Servizio pubblico radiotelevisivo della Bosnia ed Erzegovina) \u00e8 l'ente di teleradiodiffusione pubblica della Bosnia ed Erzegovina, ed \u00e8 inoltre membro dell'Unione europea di radiodiffusione.\nStoria.\nConosciuta come RTVBiH (Radio-Televizija Bosne i Hercegovine) dal 1992 al 1998, quando l'azienda fu ristrutturata ed assunse il nome attuale, il 1\u00ba gennaio 1993, RTVBiH fu ammessa come membro effettivo dell'Unione europea di radiodiffusione. L'affiliazione fu poi trasferita al nuovo ente pubblico radiotelevisivo PBSBiH nel 2000.\nRTVBiH (e quindi, di conseguenza, la BHRT) nacque nel 1992 dalla RTV Sarajevo, una degli otto enti pubblici radiotelevisivi dell'allora Jugoslavia: gli altri enti erano RTV Lubiana, RTV Zagabria, RTV Belgrado, RTV Novi Sad, RTV Titograd, RTV Pri\u0161tina, e RTV Skopje.\nNel 2016 (ultima partecipazione della Bosnia ed Erzegovina all'Eurovision Song Contest) l'azienda ha annunciato che avrebbe probabilmente interrotto le proprie attivit\u00e0 a causa di una forte carenza di fondi.\nCanali.\nNel 2018 la BHRT gestisce i canali di tre enti pubblici radiotelevisivi:"}
{"id": "2482478", "revid": "599013", "url": "https://it.wikipedia.org/wiki?curid=2482478", "title": "Theodoros Chatzitheodorou", "text": "Biografia.\nChatzitheodorou \u00e8 uno dei giocatori simbolo della pallanuoto greca, avendo recitato un ruolo da protagonista negli ultimi successi raccolti dalla Nazionale e dall'Olympiakos, di cui \u00e8 stato capitano.&lt;br&gt;\nCon la squadra del Pireo ha vinto undici scudetti, dieci Coppe nazionali, due Supercoppe nazionali, una Coppa dei Campioni ed una Supercoppa LEN. Chatzitheodorou appartiene cos\u00ec alla schiera di giocatori che, unici nella storia della pallanuoto, hanno vinto in una sola stagione (2002) campionato, Coppa nazionale, Coppa dei Campioni e Supercoppa europea.&lt;br&gt;\nCon la Nazionale ha giocato 156 partite, conquistando il bronzo nella World League del 2004 ed ai Mondiali di Montreal dell'anno successivo. Gioca sempre con la calottina numero 5.\nNell'estate 2010, complice la crisi economica dell'Olympiakos, si chiude dopo quindici anni la sua carriera con la squadra greca. Passa al Partizan Belgrado, con cui vince il 4 giugno 2011 la seconda Coppa dei Campioni personale."}
{"id": "2482479", "revid": "1305772", "url": "https://it.wikipedia.org/wiki?curid=2482479", "title": "Distretto di Nukus", "text": "Il distretto di Nukus \u00e8 uno dei 14 distretti della Repubblica autonoma del Karakalpakstan, in Uzbekistan. Il capoluogo \u00e8 Akmangit (usbeco Oqmang'it) . \u00c8 un distretto principalmente agricolo con la pi\u00f9 alta percentuale di raccolta di cotone per ettaro del paese grazie all'uso dell'irrigazione a goccia."}
{"id": "2482480", "revid": "1543377", "url": "https://it.wikipedia.org/wiki?curid=2482480", "title": "Rezart Ta\u00e7i", "text": "\u00c8 un petroliere albanese, fondatore e presidente della Ta\u00e7i Oil, inoltre \u00e8 un importante socio della Vetro Energy principale investitore dell'Albpetrol. \nPresidente della Federazione Albanese degli Scacchi (Federata Shqiptare e Shahut).\nBiografia.\nHa studiato giurisprudenza in Italia dal 1991 al 1997, prima ad Alessandria e poi a Torino.\nTornato in Albania, dal 2002 \u00e8 il direttore generale di Ta\u00e7i Oil International, azienda leader in Albania nell'estrazione del petrolio.\nDiventa presidente della Federazione Albanese degli Scacchi.\nNel novembre del 2008 acquista la raffineria statale ARMO SH.A.\nEsperienza calcistica.\nAssieme al padre Mustafa acquisisce il KS Gramozi Ersek\u00eb e lo porta in Kategoria Superiore, la massima serie del calcio albanese.\nIl 9 settembre 2011 firma, per la Ta\u00e7i Oil, una partnership annuale come premium sponsor con la squadra di calcio del Milan.\nInoltre nel luglio 2014 acquisisce il club inglese del Leyton Orient militante nella terza inglese in compropriet\u00e0 con l'imprenditore romano Francesco Becchetti.\nIl 21 dicembre 2014, dopo alcuni giorni di trattative e di silenzi, tramite la Dastraso Holdings Limited acquista il , squadra italiana militante in Serie A, nominando presidente il giovane Ermir Kodra. Vista la situazione societaria e i risultati negativi, gi\u00e0 il 6 febbraio cede la societ\u00e0 a Giampietro Manenti."}
{"id": "2482486", "revid": "4175", "url": "https://it.wikipedia.org/wiki?curid=2482486", "title": "Sindrome di M\u00fcnchausen", "text": ""}
{"id": "2482489", "revid": "4175", "url": "https://it.wikipedia.org/wiki?curid=2482489", "title": "Sindrome di M\u00fcnchausen per procura", "text": ""}
{"id": "2482491", "revid": "125305682", "url": "https://it.wikipedia.org/wiki?curid=2482491", "title": "HRT (azienda)", "text": "HRT Hrvatska radiotelevizija (in italiano HRT Radiotelevisione croata) \u00e8 l'ente pubblico radiotelevisivo della Repubblica di Croazia.\nTrasmette canali radiofonici e televisivi, attraverso trasmettitori collocati su tutto il territorio nazionale (i quali coprono anche alcune aree della Bosnia ed Erzegovina a maggioranza croata e in piccola parte le regioni adriatiche italiane per l'effetto spillover era disponibile addirittura in televisione analogica nella costa adriatica in UHF) e mediante l'ausilio del satellite.\nLa Radiotelevisione Croata \u00e8 suddivisa in tre unit\u00e0: Radio croata \"(Hrvatski radio)\", Televisione croata \"(Hrvatska televizija)\" e Produzione musicale \"(Glazbena proizvodnja)\".\nHRT riscuote il canone (la cui quota dipende dallo stipendio annuo medio croato, su cui si calcola l'1,5%; esso \u00e8 dilazionato mensilmente) e trasmette pubblicit\u00e0.\nStoria.\nLa Croazia \u00e8 uno dei primi stati dell'Europa meridionale ad aver fondato un'emittente radio.\nLa Radio Televisione Croata, HRT, \u00e8 l'erede diretta di \"Radio Stazione Zagabria\" (\"Radio stanica Zagreb\"), che inizi\u00f2 le proprie trasmissioni il 15 maggio 1926 con la prima frase emessa: \"Halo, halo! Ovdje Radio Zagreb!\" (\"Pronto, pronto! Qui Radio Zagabria!\"). Nei primi quattordici anni della sua esistenza, Radio Stazione Zagabria fu posseduta da una compagnia privata, \"Radio Zagabria\", poi nazionalizzata il 1\u00ba maggio 1940.\nNegli anni dello Stato indipendente di Croazia, la stazione radiofonica assunse il nome \"Hrvatski krugoval\". Dopo la Seconda guerra mondiale inizi\u00f2 ad operare come stazione radiofonica di propriet\u00e0 dello Stato. Radio Zagabria fu il primo ente pubblico di trasmissione dell'Europa sud-orientale. Alla fine del primo anno di trasmissione, Radio Zagabria aveva poco pi\u00f9 di quattromila abbonati.\nNel trentesimo anniversario di Radio Zagabria, il 15 maggio 1956, il trasmettitore di Sljeme mand\u00f2 in onda il primo programma televisivo, che era la trasmissione differita del segnale del Programma Nazionale della Televisione italiana, mentre il 7 settembre fu trasmessa in diretta l'apertura della Fiera di Zagabria. Nei due anni successivi, questa fu l'unica emittente televisiva nell'area dell'Europa sud-orientale.\nLa HRT \u00e8 membro del UER (in croato EBU) dal 1950 ma il 1\u00ba gennaio 1993, data l'indipendenza ottenuta dal ex Jugoslavia, fu ammessa a pieno titolo come membro dell'Unione europea di radiodiffusione.\nIl 12 settembre 2012 nasce la terza rete televisiva HRT 3.\nIl 1\u00ba gennaio 2018 viene lanciata HRT 5, dal 2 gennaio 2019 rinominata HRT int., trasmessa solo via satellite (Eutelsat 16\u00b0 est ed Eutelsat Hot Bird 13\u00b0 est) e dedicata ai croati residenti fuori dai confini nazionali. Il canale, oltre a trasmettere programmi esclusivi, ripropone le migliori trasmissioni in onda su HRT1, HRT2, HRT3 e HRT4. \u00c8 ricevibile in chiaro in Europa, in Nord America, Nuova Zelanda e Australia.\nCanali radio.\nRegionali.\nHR Rijeka (Radio Fiume in italiano) trasmette, all'interno della convenzione con la comunit\u00e0 italiana, anche programmi radiofonici in lingua italiana: in particolare, la stazione diffonde ogni giorno tre notiziari (ore 10:30, 12:30, 14:30) e un giornale radio (ore 16:00) in lingua italiana: \u00e8 ricevibile in loco, anche in Friuli e Veneto Orientale via FM 104,7 MHz, su internet (intero programma) HRT\u2013Radio Rijeka , via satellite (ore 18.30) in Europa, Nord Africa, Medio oriente su Eutelsat Hot Bird 13C, 13\u00b0E; in Europa orientale su Eutelsat 16A, 16\u00b0Est; in America Centrale e Meridionale sul satellite Galaxy 19, 97\u00b0 ovest; in Australia e Nuova Zelanda su OPTUS D2, 152\u00b0 est.\nUn ruolo simile svolge in Slovenia, Radio Capodistria, canale radio della RTVSLO, ma quest'ultima ha suddiviso la sua programmazione in due canali radio distinti, uno in lingua italiana (Radio Capodistria) e l'altro in lingua slovena (Radio Koper).\nAnche HR Pula (in italiano Radio Pola) possiede una redazione italiana, che produce tre notiziari giornalieri, che il sabato si riducono a uno, e due programmi che vanno in onda la domenica, la \"Mezz'ora italiana\", mosaico d'informazione e curiosit\u00e0, e \"La parola del Signore\", rubrica religiosa.\nInternazionali.\nLa \"Voce della Croazia\" \u00e8 il programma per l'estero della HRT. Fino al primo gennaio 2013 essa ha trasmesso su onde corte e medie, ma da quella data la diffusione in onde corte \u00e8 stata abbandonata, lasciando solo la trasmissione da Zara su 1134\u00a0kHz.\nIl trasmettitore a onde medie di Zara era un tempo uno dei pi\u00f9 potenti d'Europa e permetteva di ascoltare in gran parte del continente, nelle ore notturne, i programmi della Jugoslovenska radiotelevizija e pi\u00f9 tardi della HRT: esso fu danneggiato duramente durante il conflitto dei primi anni novanta e da allora ha operato con una potenza ridotta sulla frequenza di 1134\u00a0kHz, fino alla sua disattivazione, avvenuta il primo gennaio 2014. La \"Voce della Croazia\" trasmette programmi in inglese, spagnolo, tedesco, volti a un pubblico internazionale, e in croato, volti ai croati residenti all'estero. Sono anche ritrasmessi i notiziari di Radio Fiume in italiano, di Radio Osijek in ungherese, di Radio \u017dep\u010de, stazione bosniaca con sede a \u017dep\u010de (citt\u00e0 con una notevole presenza croata) in croato.\nAttualmente \"Glas Hrvatske\" (\"Voce della Croazia\") trasmette 24 ore al giorno\nin Europa, Nord Africa, Medio Oriente sui satelliti Eutelsat Hot Bird 13C a 13\u00b0E ed Eutelsat 16A a 16 gradi est per l'Europa centrale e orientale."}
{"id": "2482493", "revid": "287204", "url": "https://it.wikipedia.org/wiki?curid=2482493", "title": "Tuffi ai campionati mondiali di nuoto 2009 - Piattaforma 10 metri maschile", "text": "La fase preliminare si \u00e8 svolta il 20 luglio 2009 e vi hanno partecipato 37 atleti. I primi 18 hanno avuto accesso alla semifinale del 21 luglio 2009; i primi 12 semifinalisti hanno avuto accesso alla finale dello stesso giorno."}
{"id": "2482500", "revid": "767487", "url": "https://it.wikipedia.org/wiki?curid=2482500", "title": "The Red Piano", "text": "The Red Piano \u00e8 un video concerto di Elton John pubblicato nel 2008, tratto dall'omonimo tour.\nNell'ottobre del 2008 uno dei numerosi concerti di Las Vegas (tenutosi nel dicembre del 2005 e gi\u00e0 pubblicato in parte nel DVD \"\") \u00e8 stato distribuito ufficialmente in un cofanetto contenente 2 DVD e un CD; il primo DVD contiene lo show, il secondo un documentario sullo spettacolo e i video di David LaChapelle, mentre il CD contiene quasi tutti i brani del DVD. Il concerto \u00e8 stato distribuito anche in blu-ray pi\u00f9 il CD citato.\nEsistono inoltre due versioni di Best Buy: una in blu-ray con 2 CD e una composta da 2 DVD e due CD. Sono infine in circolazione una versione europea del cofanetto con due DVD ma senza il CD bonus e una versione americana con un DVD e 2 CD (manca il DVD con i vari bonus)."}
{"id": "2482503", "revid": "125639689", "url": "https://it.wikipedia.org/wiki?curid=2482503", "title": "Wycombe Wanderers Football Club", "text": "Il Wycombe Wanderers Football Club \u00e8 una societ\u00e0 calcistica inglese con sede nella citt\u00e0 di High Wycombe. Milita in Football League One, la terza divisione del campionato inglese di calcio.\nIl club venne fondato nel 1887 e disputa le partite casalinghe all'Adams Park, stadio con capienza di 10 000 spettatori.\nStoria.\nFondati nel 1887, entrarono nella Southern League nel 1896. Passarono alla Great Western Suburban League nel 1908 e poi alla Spartan League nel 1919, prima di unirsi alla Isthmian League dopo aver vinto la Spartan League nel 1919-20 e 1920-21. Hanno trascorso 64 anni nella Isthmian League, vincendo otto campionati e un titolo FA Amateur Cup. Dopo aver rifiutato numerosi inviti ad unirsi alla Alliance Premier (Gola) League (ora National League), hanno finalmente accettato un'offerta nel 1985 e alla fine hanno trovato il successo nel quinto livello del calcio inglese sotto la gestione di Martin O'Neill, vincendo la promozione nel Football League come campioni della GM Vauxhall Conference nel 1992-1993. Hanno anche alzato l'FA Trophy nel 1991 e nel 1993 e hanno vinto la Conference League Cup, Conference Shield (tre volte) e Conference Charity Shield.\nWycombe ha avuto un impatto immediato nella Football League, vincendo la promozione dalla Terza Divisione tramite i play-off nel 1994. Hanno trascorso un decennio nel terzo livello e hanno raggiunto le semifinali di FA Cup nel 2001, anche se sono stati retrocessi tre anni dopo. Hanno anche raggiunto le semifinali della Coppa di Lega nel 2007 e poi hanno ottenuto la promozione dalla League Two nel 2008-2009. Questa \u00e8 stata la prima di quattro stagioni consecutive di promozioni e retrocessioni tra League Two e League One, seguita da un calo che ha visto il club evitare la retrocessione in National League per differenza reti nel 2014. Il club si \u00e8 assicurato la promozione dalla League Two nel 2017-18 sotto la guida di Gareth Ainsworth, che, il 13 luglio 2020, battendo in finale l' a Wembley, ha centrato la prima promozione in Championship della sua storia."}
{"id": "2482505", "revid": "1632387", "url": "https://it.wikipedia.org/wiki?curid=2482505", "title": "Sphoeroides pachygaster", "text": "Il pesce palla liscio (Sphoeroides pachygaster) \u00e8 un pesce di mare appartenente alla famiglia Tetraodontidae dell'ordine Tetraodontiformes.\nDistribuzione e habitat.\nSi tratta di una specie a vastissimo areale, considerata circumtropicale, ovvero diffusa in tutti i mari e gli oceani caldi e temperati caldi. Nell'Oceano Atlantico si rinviene tra l'Irlanda (rarissimo) e il New Jersey a nord e le acque argentine e sudafricane a sud.\nNel mar Mediterraneo questa specie era del tutto ignota fino agli anni ottanta, da quel periodo si \u00e8 diffuso inarrestabilmente a partire dalle acque spagnole ed \u00e8 oggi presente anche nei bacini pi\u00f9 orientali di questo mare. Nei mari italiani \u00e8 presente ovunque tranne che nel nord Adriatico ma non comune. Si crede che questa invasione del Mediterraneo da parte di questa specie rientri nel fenomeno generale noto come tropicalizzazione del Mediterraneo.\nVive su fondi a prateria, mobili o rocciosi, tra 20 e 250 m.\nDescrizione.\nHa il caratteristico aspetto dei pesci palle, con corpo tozzo, gonfiabile, pinne dorsale ed anale brevi ed arretrate, testa ed occhi grandi, bocca dotata di 4 grossi denti. La pinna caudale ha margine dritto. le pinne ventrali sono assenti mentre le pinne pettorali sono ampie.\nIl colore \u00e8 bruno sul dorso ed argenteo su fianchi e ventre.\nRaggiunge i 25\u00a0cm di lunghezza, le femmine sono pi\u00f9 grandi dei maschi.\nRiproduzione.\nLa stagione riproduttiva in Mediterraneo va da aprile a ottobre.\nAlimentazione.\nSi ciba soprattutto di calamari.\nBiologia.\nSe spaventato, al pari di tutti gli altri pesci palla, pu\u00f2 riempire il suo stomaco di acqua o aria e gonfiarsi come una palla.\nPesca.\nOccasionale, soprattutto con reti a strascico.\nNon ha alcuna importanza e non viene commercializzato, alcune specie della stessa famiglia hanno carni altamente tossiche per il contenuto di tetrodotossina, non \u00e8 ben chiaro se questa specie sia da considerarsi velenosa."}
{"id": "2482506", "revid": "599013", "url": "https://it.wikipedia.org/wiki?curid=2482506", "title": "Pascal Ojigwe", "text": ""}
{"id": "2482510", "revid": "339392", "url": "https://it.wikipedia.org/wiki?curid=2482510", "title": "Blu fiore di granturco", "text": ""}
{"id": "2482512", "revid": "599013", "url": "https://it.wikipedia.org/wiki?curid=2482512", "title": "Murphy Akanji", "text": ""}
{"id": "2482514", "revid": "183666", "url": "https://it.wikipedia.org/wiki?curid=2482514", "title": "Accuracy International PM", "text": ""}
{"id": "2482516", "revid": "183666", "url": "https://it.wikipedia.org/wiki?curid=2482516", "title": "Accuracy International Precision Marksman", "text": ""}
{"id": "2482517", "revid": "183666", "url": "https://it.wikipedia.org/wiki?curid=2482517", "title": "Accuracy International AW", "text": ""}
{"id": "2482519", "revid": "1652134", "url": "https://it.wikipedia.org/wiki?curid=2482519", "title": "Penisola di San Francisco", "text": "La penisola di San Francisco (in inglese \"San Francisco Peninsula\") \u00e8 una penisola situata in California che separa la baia di San Francisco dall'Oceano Pacifico. Sulla punta settentrionale vi \u00e8 la citt\u00e0 di San Francisco, mentre, nel suo punto meridionale, vi \u00e8 la contea di Santa Clara, che include le citt\u00e0 di Palo Alto, Los Altos e Mountain View. La maggior parte della penisola \u00e8 compresa nella contea di San Mateo, tra le contee di San Francisco e Santa Clara, e include le citt\u00e0 di Atherton, Belmont, Brisbane, Burlingame, Colma, Daly City, East Palo Alto, El Granada, Foster City, Half Moon Bay, Hillsborough, La Honda, Menlo Park, Millbrae, Montara, Pacifica, Pescadero, Portola Valley, Redwood City, San Bruno, San Carlos, San Mateo, South San Francisco, e Woodside."}
{"id": "2482526", "revid": "36426", "url": "https://it.wikipedia.org/wiki?curid=2482526", "title": "Lastre", "text": ""}
{"id": "2482528", "revid": "1305772", "url": "https://it.wikipedia.org/wiki?curid=2482528", "title": "Historisches Museum", "text": "Germania\nAustria\nSvizzera"}
{"id": "2482533", "revid": "319329", "url": "https://it.wikipedia.org/wiki?curid=2482533", "title": "Nuoto sincronizzato ai Campionati mondiali di nuoto 2009 - Squadre Free Routine", "text": "La fase preliminare si \u00e8 svolta il 24 luglio 2009 e vi hanno partecipato 18 squadre. Le prime 12 hanno avuto accesso alla finale del 25 luglio 2009."}
{"id": "2482534", "revid": "767487", "url": "https://it.wikipedia.org/wiki?curid=2482534", "title": "When the World Comes Down", "text": "When the World Comes Down \u00e8 il terzo album in studio del gruppo musicale statunitense The All-American Rejects, pubblicato il 16 dicembre 2008.\nNella prima settimana di uscita ha venduto oltre 112.000 di copie, e ad oggi ne ha vendute 444.000. L'album ha venduto 90.000 copie in pi\u00f9 rispetto al precedente \"Move Along\".\nL'album vede la partecipazione nel brano \"Another Heart Calls\" del duo indie rock The Pierces\nIl disco.\nProdotto da Eric Valentine, dell'album sono stati pubblicati 4 singoli, \"Gives You Hell\", \"The Wind Blows\", \"I Wanna\", e \"Real World\" dopo la pubblicazione dei testi di tutte le canzoni l'11 dicembre 2008.\nVideo.\nIl 3 novembre 2008 la band ha pubblicato il video del primo singolo \"Gives You Hell\". Il 27 aprile 2009 \u00e8 stato distribuito il video di \"The Wind Blows\", diretto da Rich Lee. In seguito \u00e8 stato pubblicato anche il video di \"I Wanna\", nuovamente diretto da Rich Lee."}
{"id": "2482535", "revid": "287204", "url": "https://it.wikipedia.org/wiki?curid=2482535", "title": "Historisches Museum di Berna", "text": "LHistorisches Museum di Berna \u00e8 il secondo pi\u00f9 grande museo storico della Svizzera.\nL'edificio venne costruito nel 1894 da Andr\u00e9 Lambert e doveva essere il Museo Nazionale Svizzero, che poi venne invece collocato a Zurigo. \u00c8 incluso nella lista di siti di rilevanza nazionale.\nIl museo contiene reperti sulla storia di Berna e del suo territorio dalla preistoria al presente, ed ospita anche alcune esposizioni permanenti sull'Asia e sull'Egitto. Dal 2005 si \u00e8 aggiunto anche una sezione su Albert Einstein e la sua vita (\"Einstein Museum\"), con numerosi reperti del suo soggiorno a Berna."}
{"id": "2482537", "revid": "36426", "url": "https://it.wikipedia.org/wiki?curid=2482537", "title": "Historisches Museum di Basilea", "text": ""}
{"id": "2482540", "revid": "36426", "url": "https://it.wikipedia.org/wiki?curid=2482540", "title": "Musei a Berlino", "text": ""}
{"id": "2482542", "revid": "36426", "url": "https://it.wikipedia.org/wiki?curid=2482542", "title": "Stadtmuseum, Monaco di Baviera", "text": ""}
{"id": "2482543", "revid": "611126", "url": "https://it.wikipedia.org/wiki?curid=2482543", "title": "Staatliches Museum f\u00fcr V\u00f6lkerkunde, Monaco di Baviera", "text": ""}
{"id": "2482544", "revid": "339392", "url": "https://it.wikipedia.org/wiki?curid=2482544", "title": "Alpines Museum, Monaco di Baviera", "text": ""}
{"id": "2482545", "revid": "36426", "url": "https://it.wikipedia.org/wiki?curid=2482545", "title": "Haus der Kunst, Monaco di Baviera", "text": ""}
{"id": "2482546", "revid": "729019", "url": "https://it.wikipedia.org/wiki?curid=2482546", "title": "SAP Open 2006", "text": "Il SAP Open 2006 \u00e8 stato un torneo di tennis giocato sul cemento indoor. \u00c8 stata la 117\u00aa edizione del SAP Open, che fa parte della categoria International Series nell'ambito dell'ATP Tour 2006. Si \u00e8 giocato nell'HP Pavilion di San Jose negli Stati Uniti, dal 13 al 19 febbraio 2006.\nL'evento vide il ritorno alla vittoria in un torneo di doppio di John McEnroe che, all'et\u00e0 di 47, vinse in coppia con lo svedese Jonas Bj\u00f6rkman, 14 anni dopo l'ultimo successo nella specialit\u00e0: quello del Paris Open 1992 quando vinse in coppia con il fratello Patrick.\nCampioni.\nSingolare.\n Andy Murray ha battuto in finale Lleyton Hewitt 2-6, 6-1, 7-6\nDoppio.\n John McEnroe / Jonas Bj\u00f6rkman hanno battuto in finale Paul Goldstein / Jim Thomas 7-6 (7-2), 4-6, 10-7"}
{"id": "2482548", "revid": "2096950", "url": "https://it.wikipedia.org/wiki?curid=2482548", "title": "Amato Berardi", "text": "Biografia.\nDeputato e imprenditore italo-americano nel settore assicurativo, vive a Philadelphia dall'et\u00e0 di 12 anni.\n\u00c8 presidente della \"National Italian American Political Action Committee\".\nHa fondato nel 1983 negli Stati Uniti la Berardi &amp; Associates Inc. operante nel settore previdenziale e assicurativo, ed \u00e8 cofondatore della Camera di Commercio Italo-Americana di Philadelphia.\nElezione a deputato.\n\u00c8 stato eletto alla Camera dei deputati nel 2008 nella circoscrizione Nord America con il Popolo della Libert\u00e0."}
{"id": "2482550", "revid": "36426", "url": "https://it.wikipedia.org/wiki?curid=2482550", "title": "Einstein Museum", "text": ""}
{"id": "2482556", "revid": "1564499", "url": "https://it.wikipedia.org/wiki?curid=2482556", "title": "Dialetto sercquiais", "text": "Il sercquiais (in sercquiais: \"serkyee\", in lingua francese: \"s\u00e8rtchais\") \u00e8 un dialetto della lingua normanna parlato nell'Isola del canale di Sark.\n\u00c8 definita lingua Patois, lingua regionale della Francia.\nIl Sercquiais \u00e8 di fatto un diretto discendente del J\u00e8rriais che era la lingua parlata dai coloni, circa 40 famiglie che, provenienti da Saint Ouen, una delle parrocchie dell'isola di Jersey, furono inviate nel XVI secolo ad abitare l'isola.\n\u00c8 una lingua in drastico declino, parlato in particolare dalle persone anziane. Sebbene influenzato in maniera pesante da anglicismi, la fonologia svela le origini dell'antico J\u00e8rriais, mostrando un certo grado di parentela anche con il Auregnais.\nIl Sercquiais non presenta la Fricativa dentale sonora, caratteristica distintiva della lingua parlata a Saint Ouen."}
{"id": "2482557", "revid": "1543377", "url": "https://it.wikipedia.org/wiki?curid=2482557", "title": "Tom (Lost)", "text": "Tom \u00e8 un personaggio della serie televisiva statunitense \"Lost\", interpretato da M. C. Gainey. \u00c8 il rappresentante della fazione degli Altri. Tom \u00e8 un influente membro del gruppo e viene introdotto nel 2005, nell'episodio finale della prima stagione, \"Esodo, seconda parte\", in cui rapisce uno dei sopravvissuti allo schianto del volo Oceanic 815, da cui la serie si sviluppa. In seguito, il personaggio compare in altri quindici episodi, prima di essere ucciso in \"Attraverso lo specchio\", episodio finale della terza stagione. Successivamente, Tom appare due volte nella quarta stagione, in flashback di altri personaggi (Juliet e Michael).\nA causa di una battuta pronunciata all'inizio della terza stagione della serie (\"Non sei il mio tipo\", rivolto a una delle sopravvissute), sono ben presto emerse ipotesi sulla sessualit\u00e0 del personaggio. Gainey ha cominciato a interpretare il personaggio di conseguenza finch\u00e9, nella quarta stagione, Tom bacia un altro uomo sulla guancia, confermando le ipotesi e rendendo lui e il suo compagno gli unici personaggi omosessuali visti finora nella serie. Il produttore Damon Lindelof ha definito la rivelazione \"a dir poco esplicita\".\nTom \u00e8 stato ben accolto dalla critica, in particolare per la sua prima apparizione. Gainey ha accettato il ruolo senza saperne nulla, pur di poter nuovamente lavorare con il produttore Carlton Cuse.\nBiografia.\nIn un flashback ambientato circa tre anni prima dello schianto del volo Oceanic 815, Tom ha una breve conversazione con Juliet, mentre questa sta avendo un colloquio con la psicoterapeuta di cui anche lui \u00e8 apparentemente paziente.. Successivamente, quando Claire viene rapita dagli Altri alcune settimane dopo l'incidente, Tom \u00e8 incaricato di sorvegliare i progressi di Ethan alla stazione medica e lo critica per averla rapita prima di avere fatto \"la lista\". Dopo 44 giorni di permanenza sull'isola, i sopravvissuti terminano la costruzione di una zattera, su cui partiranno in cerca di aiuto Michael, Walt, Sawyer e Jin. Tom fa la sua prima apparizione nella serie a bordo di una barca a motore, indossando una barba finta e vestiti laceri: \u00e8 accompagnato da un equipaggio di Altri, che rapiscono Walt e distruggono la zattera. Quando Michael abbandona il gruppo per andare alla ricerca del figlio, viene catturato proprio da Tom, che avvisa i compagni che lo stanno seguendo di non avvicinarsi oltre agli Altri, per poi andarsene con Michael. In seguito al patto fatto con gli Altri, Michael conduce Jack, Kate, Sawyer e Hurley in un'imboscata a cui partecipa anche Tom: i quattro vengono legati e portati al molo. Da qui, dopo averli tramortiti, Tom trasporta Jack, Kate e Sawyer all'isola dell'Idra.\nNella terza stagione, Tom supervisiona un'operazione alla spina dorsale di Ben, il leader degli Altri, dove viene minacciato da Jack, che sta eseguendo l'intervento, per permettere a Kate e James di scappare. Credendo che stia cospirando contro Ben, perde fiducia in Juliet, e denuncia la cosa allo sceriffo degli Altri, Isabel, prima di tornare sull'isola principale. Tom lascia quindi l'isola e si dirige a New York, per rintracciare Michael a Manhattan e gli impedisce di uccidersi, dicendogli che l'isola non glielo permetter\u00e0 e chiedendogli di andare a trovarlo all'hotel in cui alloggia. Tom convince quindi Michael a lavorare per Ben, trovandogli un lavoro come mozzo sul cargo \"Kahana\" in partenza dalle Figi. Quando Michael arriva al porto di Suva, Tom gli dice di aspettare ad attivare un ordigno esplosivo che dovrebbe uccidere tutto l'equipaggio della nave, impedendogli cos\u00ec di arrivare all'isola. Tornato sull'isola, alla Base, viene visto giocare a football con Jack. Pochi giorni dopo, abbandona la base con il resto degli Altri accampandosi nella giungla in direzione del Tempio. Tom \u00e8 visibilmente scioccato quando Ben acconsente a portare uno dei sopravvissuti, Locke, a visitare Jacob, il capo di Ben, tanto da non rispondere alle chiamate del suo superiore quando Locke comincia a picchiare un altro degli Altri.. Al suo ritorno dalla visita a Jacob, Ben ordina un raid alla spiaggia dei sopravvissuti per quella notte: Tom fa parte della squadra scelta per il compito. Nell'episodio finale della terza stagione, Jin, Sayid e Bernard vengono catturati dalla squadra e Ben ordina a Tom di ucciderli; si tratta in realt\u00e0 solo di un segnale convenuto tra i due: Tom dovr\u00e0 sparare tre colpi nel terreno, per ingannare gli altri sopravvissuti che Ben ha incontrato nel frattempo. Tom non \u00e8 soddisfatto della cosa, poich\u00e9 i naufraghi hanno ucciso sette dei suoi compagni. L'arrivo di Hurley su un furgoncino DHARMA, insieme a Sawyer e Juliet, provoca l'uccisione del resto della squadra. Tom ammette la sconfitta e si arrende, ma Sawyer gli spara al cuore per vendicarsi del rapimento di Walt. Tom viene sepolto da Juliet nei pressi della giungla, accanto alla sua squadra.\nCaratteristiche.\nQuando Tom viene introdotto nell'episodio finale della prima stagione porta una barba finta e vestiti laceri, e continuer\u00e0 ad apparire con questo aspetto per tutta la seconda stagione: riveler\u00e0 che la barba \u00e8 finta solo nell'episodio finale. M. C. Gainey, l'attore che interpreta Tom, \u00e8 stato informato che la barba del personaggio fosse finta solo poco tempo prima che l'episodio venisse girato. Gainey non pensa di essere molto simile a Tom: \"Sembra molto leale e io sono una persona molto leale, ma a parte questo non so molto di lui. Sembra essere molto pi\u00f9 socialmente impreparato di me\". Dopo la rivelazione sull'omosessualit\u00e0 del personaggio, Gainey ha affermato che \"ogni volta che hai un gruppo di persone, ci sar\u00e0 qualcuno che marcia ad un passo differente. In questo caso era Tom\".\nI produttori descrivono Tom come \"friendly\" (\"amichevole\"), facendogli guadagnare il soprannome di \"Mr. Friendly\". \u00c8 stato descritto da un critico come \"sarcastico\" e \"brillante\". Secondo Emerson, il disgusto di Tom per il sangue che emerge durante l'operazione di Ben lo rende \"tenero\".\nSviluppo.\nM. C. Gainey ha incontrato per la prima volta il produttore Carlton Cuse lavorando in \"Le avventure di Brisco County Jr.\". L'opportunit\u00e0 di lavorare nuovamente con Cuse \u00e8 stata una motivazione sufficiente per accettare la parte di Tom senza neanche leggere un copione o avere una descrizione del personaggio. Gainey ha visto ogni episodio della serie, ma ammette di non capire quello che sta succedendo per la maggior parte del tempo. Nella sua prima apparizione, nell'episodio \"Esodo, seconda parte\", Gainey \u00e8 stato accreditato come \"bearded man\" (\"uomo con la barba\") e nelle sue apparizioni durante la seconda stagione come \"Mr. Friendly\". Nel podcast ufficiale della serie, Damon Lindelof ha confermato che Mr. Friendly non \u00e8 il vero nome del personaggio, ma che \u00e8 il nome con cui i produttori si riferiscono a lui dietro le quinte, perch\u00e9 \u00e8 \"cos\u00ec amichevole\". Viene invece soprannominato \"Zeke\" da Sawyer, il che ha portato alcuni critici a usare questo nome. Alla fine della seconda stagione il suo nome viene rivelato essere Tom. Sulla morte del suo personaggio Gainey ha fatto notare che \"in questo show la tua morte non implica che non abbiano pi\u00f9 bisogno di te, perch\u00e9 tutti hanno un passato.\"\nAll'inizio della terza stagione, Tom dice a Kate che non \u00e8 il suo tipo. Il commento ha portato a una discussione online sull'orientamento sessuale del personaggio e Lindelof e Cuse hanno suggerito che un personaggio di \"Lost\" avrebbe in seguito fatto coming out. Gainey ci ha scherzato su: \"se [Kate] non \u00e8 il tuo tipo, sei gay\", e ha cominciato ad interpretare il personaggio in questo senso. Ha provato a flirtare in modo molto sottile con il personaggio di Jack per tutta la prima met\u00e0 della stagione. Nella quarta stagione, Tom bacia il suo amante newyorkese Arturo. Dopo la trasmissione dell'episodio, Lindelof e Cuse hanno confermato la battuta della terza stagione come un'allusione alla sessualit\u00e0 di Tom, ma sentivano il bisogno che la cosa fosse confermato in modo esplicito durante lo show. Lo sceneggiatore Edward Kitsis ha detto: \"\u00c8 stato magnifico vedere Tom e capire che \u00e8\u2026 un vero gentiluomo\".\nCritica.\nChris Carabott di IGN ha \"adorato\" la prima apparizione di Tom perch\u00e9 \"\u00e8 una grande scena ed \u00e8 la nostra prima introduzione agli Altri dopo l'intrusione di Ethan nel campo\". Gainey ha trovato la reazione dei fan alla sua prima apparizione \"veramente dura\" perch\u00e9 dovunque andasse la gente lo guardava storto, quasi a dire \"che cosa farai del ragazzino?\", ma ha notato come la cosa sia migliorata dopo la seconda stagione. Erin Martell di TV Squad (AOL) ha inserito Tom nella sua lista delle cinque \"guest star pi\u00f9 apprezzate\" dalle prime tre stagioni, commentando: \"Il suo primo episodio \u00e8 il mio preferito. Non c'\u00e8 niente di pi\u00f9 angosciante che vedere Gainey spuntare dal buio e dire \"Dovremo prendere il bambino\". Non sono riuscito a togliermi quella scena dalla testa per giorni dopo aver visto \"Esodo\". Ben ha fatto sembrare Tom meno minaccioso, ma credo che il terribile capitano barbuto sia ancora l\u00ec, da qualche parte\". Nella sua recensione dell'episodio della quarta stagione \"L'altra donna\", Nikki Stafford di \"Wizard\" ha definito il ritorno del suo \"Altro preferito\" il piatto forte dell'episodio. Dopo la sua apparizione in \"Vi presento Kevin Johnson\", Martell ha detto \"Ora mi sento ancora peggio sulla sua morte. Non era solo uno degli spaventosi servitori rapisci-Walt di Ben. Aveva un cuore\". Tim Goodman del \"San Francisco Chronicle\" ritiene la rivelazione dell'omosessualit\u00e0 di Tom \"una svolta unica e divertente\". Secondo Jay Glatfelter dell\"'Huffington Post\" la rivelazione \u00e8 \"posizionata stranamente, come se si volesse dire \"Facciamo che uno dei nostri personaggi sia gay, giusto per il gusto di averlo\", ma \u00e8 comunque bellissimo che lo show abbia un personaggio gay perfettamente normale e non troppo sopra le righe\"."}
{"id": "2482562", "revid": "123344086", "url": "https://it.wikipedia.org/wiki?curid=2482562", "title": "San Diego Comic-Con International", "text": "La San Diego Comic-Con International, comunemente conosciuta come Comic-Con o San Diego Comic-Con, \u00e8 la convention annuale dell'intrattenimento multi-genere e dei fumetti pi\u00f9 grande degli Stati Uniti, ed \u00e8 dedicata al mondo delle arti, del cinema e dei fumetti. Fondata nel 1970, la convention ha luogo ogni anno nel periodo estivo, al San Diego Convention Center (San Diego, California), per la durata di quattro giorni.\nOriginariamente vetrina per fumetti, fantascienza e fantasy, nel corso degli anni il Comic-Con si \u00e8 ampliato, includendo una vasta gamma di elementi appartenenti alla cultura pop, come anime, manga, giocattoli, fumetti online, romanzi fantasy, videogiochi, giochi di carte collezionabili, horror, animazione, e serie tv.\nLa Comic-Con International organizza anche altre due convention, l'Alternative Press Expo e il WonderCon, che si svolgono entrambe a San Francisco. A partire dal 1974, durante la convention viene assegnato il premio Inkpot Award, consegnato a ospiti e a persone legate al settore, nonch\u00e9 a membri del consiglio di amministrazione del Comic-Con. Inoltre la convention \u00e8 la sede dell'annuale Eisner Award.\nStoria.\nLa prima convention \u00e8 stata fondata nel 1970 da Shel Dorf, Richard Alf, Ken Krueger, Mike Towry, Barry Alfonso, Bob Sourk e Greg Bear. A met\u00e0 degli anni '60 un appassionato di fumetti di nome Shel Dorf ha montato la Detroit Triple-Fan Fairs, una delle prime convention commerciali sui fumetti. Quando si \u00e8 trasferito a San Diego, in California, nel 1970, ha organizzato una convention per la giornata del 21 marzo 1970, chiamata Golden State Comic-Minicon, \"come sorta di grande convention che sperava di mettere in scena\". Dorf ha continuato ad associarsi alla convention come presidente o manager, alternativamente, per anni fino a quando non si \u00e8 allontanato dall'organizzazione. Alf ha co-presieduto la prima convention con Krueger e ne \u00e8 diventato presidente nel 1971.\nDopo il primo incontro, la prima convention di fumetti di San Diego dalla durata di tre giorni, il Golden State Comic-Con, ha coinvolto trecento persone ed \u00e8 stato ospitato al U.S. Grant Hotel dall'1 al 3 agosto 1970. Durante i primi anni le varie location della convention variavano tra l'El Cortez Hotel, l'Universit\u00e0 della California e la Golden Hall, fino a quando si \u00e8 trasferita ufficialmente al San Diego Convention Center nel 1991. Richard Alf, presidente nel 1971, ha notato che un fattore iniziale nella crescita del Comic-Con \u00e8 stato uno sforzo \"per espandere la base del comitato di Comic-Con con altri fandom come la Society for Creative Anachronism e la Mythopoeic Society\". In un articolo riguardante le origini del Comic-Con, Rolling Stone ha notato il lavoro di Krueger, che ha gestito le prime questioni commerciali, per avere fatto il possibile ad affidare l'evento a un'organizzazione non a scopo di lucro. Verso la fine degli anni '70, il Comic-Con era una tra le pi\u00f9 grandi convention di fumetti nel Nord America.\nSecondo Forbes la convention \u00e8 la \"pi\u00f9 grande del suo genere al mondo\". Publishers Weekly ha affermato: \"Comic-Con International: San Diego \u00e8 il pi\u00f9 grande spettacolo del Nord America\" ed \u00e8 anche la pi\u00f9 grande convention tenutasi a San Diego. La convention ha un impatto economico regionale annuale stimato di oltre $ 140 milioni. Eppure, nel 2009, l'impatto economico stimato \u00e8 stato criticato presumibilmente per via dell'impatto negativo sulle imprese stagionali al di fuori del Comic-Con e per le basse stime di spesa individuali dei partecipanti.\nEntro il 2018 il Comic-Con di San Diego vide una crescente concorrenza da parte di altre convention di fumetti presenti a New York City e Washington, DC; questo lo spinse a competere per i partecipanti e le societ\u00e0 in termini di tempo e budget.\nLa convention \u00e8 organizzata da un panel di 13 membri del consiglio, da 16 a 20 lavoratori a tempo pieno e part-time, e da 80 volontari che assistono tramite comitati. Comic-Con International \u00e8 un'organizzazione senza scopo di lucro e il ricavato dell'evento \u00e8 destinato al finanziamento, cos\u00ec come l'Alternative Press Expo (APE) e il WonderCon. Il logo della convention \u00e8 stato progettato da Richard Bruning e Josh Beatman nel 1995. Nel 2015, lavorando con Lionsgate, \u00e8 stato creato un canale per ospitare contenuti correlati al Comic-Con. Nel 2015, attraverso una societ\u00e0 a responsabilit\u00e0 limitata, Comic-Con International ha acquistato tre edifici in Barrio Logan. Nel 2018 Comic-Con International acquist\u00f2 un ufficio di 2.700 metri quadrati nel quartiere di Little Italy, a San Diego.\nNel 2017 l'organizzazione ha acquisito un contratto di locazione dal Federal Building presente a Balboa Park, originariamente costruito per la California Pacific International Exposition e precedentemente occupato dalla San Diego Hall of Champions, con l'intenzione di aprire un museo Comic-Con. Entro l'ottobre 2017 l'organizzazione inizi\u00f2 a assumere del personale per il museo. Quasi un anno dopo avere acquisito il contratto d'affitto, il museo non era ancora stato aperto. Durante il Comic-Con International 2018 si \u00e8 scoperto che uno dei motivi per cui il museo non era stato ancora aperto era la necessit\u00e0 di ulteriori fondi. Gli organizzatori sperano di raccogliere 25 milioni di dollari con una data di apertura prevista tra il 2020 e 2021.\nL'edizione 2020 \u00e8 stata ufficialmente cancellata a causa della pandemia di COVID-19.\nEventi.\nLa Comic-Con ospita una vasta superficie dedicata agli espositori, con stand riservati a case editrici, studi cinematografici, ed emittenti televisive, che possono presentare in anteprima i loro prodotti. Come la maggior parte dei convegni del fumetto il Comic-Con ha una zona riservata all'acquisto e al collezionismo di fumetti, e una zona autografi, dove gli artisti possono entrare in contatto con i loro fan. Alla convention vengono infatti organizzati seminari e workshop con professionisti del fumetto, e tra i tradizionali eventi del programma, vi sono una sala dedicata esclusivamente all'animazione giapponese e l'allestimento di incontri per discutere di tutti gli aspetti del fumetto e della cultura pop in generale.\nAlla Comic-Con vengono presentate molte anteprime di film imminenti, e inoltre si svolge il Comic-Con International Independent Film Festival, dove vengono presentati lungometraggi o cortometraggi che non hanno una distribuzione o faticano a trovarla.\nDal 2010 viene creata l'Action Hero Hall of Fame in collaborazione con il sito IGN. Questa Hall of Fame rappresenta un tributo agli attori d'azione pi\u00f9 meritevoli e di successo nel mondo del cinema. Il primo a essere inserito nella Hall of Fame fu Sylvester Stallone nel 2010."}
{"id": "2482564", "revid": "71433", "url": "https://it.wikipedia.org/wiki?curid=2482564", "title": "San Diego Comic-Con", "text": ""}
{"id": "2482565", "revid": "1013865", "url": "https://it.wikipedia.org/wiki?curid=2482565", "title": "Pogradec", "text": "Pogradec \u00e8 un comune albanese situato nella prefettura di Coriza. La citt\u00e0 si affaccia sul lago di Ocrida la cui superficie appartiene per circa un terzo all'Albania e per circa due terzi alla Macedonia.\nIn seguito alla riforma amministrativa del 2015, a Pogradec sono stati accorpati i comuni di Bu\u00e7imas, \u00c7\u00ebrrav\u00eb, Dardhas, Proptisht, Trebinj\u00eb, Vel\u00e7an e Udenisht, portando la popolazione complessiva a 61530 abitanti (dati del censimento 2011)."}
{"id": "2482566", "revid": "71433", "url": "https://it.wikipedia.org/wiki?curid=2482566", "title": "Comic-Con International", "text": ""}
{"id": "2482570", "revid": "15756", "url": "https://it.wikipedia.org/wiki?curid=2482570", "title": "Obiettivi Canon EF 50mm", "text": "Gli obiettivi Canon EF 50mm sono una serie di obiettivi a lunghezza focale fissa costruiti da Canon che condividono la stessa lunghezza focale.\nQueste lenti hanno un attacco EF, e sono compatibili con le fotocamere Canon EOS.\nQuando usate su DSLR con sensore APS-C a formato ridotto, con fattore crop 1.6x, ha un angolo di campo equivalente a quello di un obiettivo di focale 80mm su formato pieno. Con un sensore APS-H, che ha un fattore di crop di 1.3x, la lunghezza focale equivalente \u00e8 di 65mm.\nLa serie EF 50mm \u00e8 in costante evoluzione e nel tempo si sono succeduti vari modelli con caratteristiche anche molto differenti. Alcuni di questi modelli fanno parte della serie L, altri sono caratterizzati dal motore ultrasonico, altri ancora hanno un motore passo-passo (STM).\nModelli.\nCanon EF 50mm f/1.0L USM.\nL'obiettivo Canon EF 50mm f/1.0L USM \u00e8 un obiettivo professionale serie L non pi\u00f9 in produzione. \u00c8 stato l'obiettivo pi\u00f9 luminoso prodotto da Canon con attacco EF ed anche l'obiettivo autofocus pi\u00f9 luminoso in assoluto. La scarsa diffusione, conseguenza dell'elevato costo, lo ha di fatto trasformato in un pezzo da collezione. Quest'ottica ha un corpo ed un attacco in metallo, ed estremit\u00e0 in plastica. Presenta inoltre un'ampia ghiera di messa a fuoco in gomma, scanalata, una finestrella con le distanze di messa a fuoco con indice per la messa a fuoco infrarossa; l'obiettivo pu\u00f2 mettere a fuoco da 0.6m ad infinito. Il diaframma ad 8 lamelle con apertura massima di f/1.0 d\u00e0 la possibilit\u00e0 di creare effetti di profondit\u00e0 con uno sfocato molto gradevole e consente di lavorare in condizioni di scarsa luminosit\u00e0. Lo schema ottico comprende 11 elementi, inclusi due elementi asferici. Questo obbiettivo utilizza una messa a fuoco con elementi anteriori flottanti grazie ad un motore ultrasonico ad anello. La lente frontale non ruota durante la messa a fuoco, ma si estende.\nCanon EF 50mm f/1.2L USM.\nIl Canon EF 50mm f/1.2L USM \u00e8 un obiettivo professionale serie L, progettato per rimpiazzare il Canon EF 50mm f/1.0L USM. \u00c8 la pi\u00f9 corta tra gli obiettivi f/1.2 prodotti da Canon, essendo l'altro il Canon EF 85mm. \u00c8 costruito con un corpo ed un attacco metallico, e con estremit\u00e0 plastiche. Questa lente presenta un'ampia ghiera di gomma per la messa a fuoco, scanalata, ed una finestrella con indice per la messa a fuoco con pellicole infrarossa; \u00e8 inoltre tropicalizzato. Il diaframma ad 8 lamelle con apertura massima di f/1.2 permette di ottenere effetti di profondit\u00e0 e di sfocato molto morbidi ed apprezzabili. Lo schema ottico contiene 8 lenti, con un elemento asferico. Questa lente utilizza un sistema di messa a fuoco con elementi anteriori flottanti grazie ad un motore ultrasonico. La lente frontale non ruota, ma si estende durante la messa a fuoco.\nCanon EF 50mm f/1.4 USM.\nIl Canon EF 50mm f/1.4 USM \u00e8 una lente consumer. \u00c8 la lente con f/1.4 meno costosa attualmente prodotta da Canon. \u00c8 costruito con un corpo in plastica ed un attacco in metallo, con una finestrella con le distanze di messa a fuoco. Un diaframma ad 8 lamelle con apertura massima di f/1.4 consente di ottenere effetti di profondit\u00e0 e sfocato gradevoli. Lo schema ottico di questa lente presenta 7 elementi, senza elementi speciali. Questa lente ha l'autofocus con elementi anteriori flottanti, mossi da un micromotore USM. La velocit\u00e0 di messa a fuoco di questa lente \u00e8 elevata, ma non cos\u00ec veloce come le lenti con USM ad anello. La lente frontale non ruota durante la messa a fuoco, ma si estende.\nCanon EF 50mm f/1.8.\nIl Canon EF 50mm f/1.8 \u00e8 una lente economica, fuori produzione dal 1990, rimpiazzata dal Canon EF 50mm f/1.8 II. Costruito con un corpo in plastica ed un attacco in metallo, presenta una finestrella con le distanze di messa a fuoco con indice per la messa a fuoco infrarossa. Un diaframma ad 5 lamelle con apertura massima di f/1.8 consente di ottenere effetti di profondit\u00e0 e sfocato gradevoli.\nLo schema ottico presenta 6 elementi, senza elementi speciali. Questa lente ha una messa a fuoco con elementi anteriori flottanti, grazie ad un motore AFD. La lente frontale non ruota durante la messa a fuoco. La velocit\u00e0 di messa a fuoco \u00e8 abbastanza elevata, anche se il meccanismo \u00e8 leggermente rumoroso.\nCanon EF 50mm f/1.8 II.\nL'EF 50mm f/1.8 II ha rimpiazzato il Canon EF 50mm f/1.8 nel 1991. Grazie al suo basso prezzo, unito ad una resa ottica elevata soprattutto per quanto riguarda la nitidezza a diaframmi intermedi, questo obiettivo \u00e8 molto conosciuto ed usato anche da professionisti. Il Bokeh risulta penalizzato da un diaframma a sole 5 lamelle.\nPresenta un corpo ed un attacco in plastica, con un design abbastanza semplice.\nI cambiamenti rispetto alla prima versione includono l'attacco in plastica, l'assenza della finestrella con le distanza di messa a fuoco, ed un micromotore per l'autofocus al posto dell'AFD, complessivamente una costruzione molto economica. Otticamente, questo obiettivo \u00e8 simile al predecessore. La ghiera di messa a fuoco \u00e8 pi\u00f9 piccola rispetto alla prima versione ed \u00e8 collocata alla fine del barilotto.\nCanon EF 50mm f/1.8 STM.\nI'EF 50mm f/1.8 STM \u00e8 un obiettivo standard per i formati FF e APS-C la cui produzione \u00e8 iniziata nel 2015. La messa a fuoco avviene tramite motore AF posto nell'obiettivo (Stepper Motor) e non presenta stabilizzatore d'immagine. Dal punto di vista ottico presenta 6 elementi in 5 gruppi ed \u00e8 dotato di diaframma a 7 lamelle.\nAnche in questa versione la ghiera di messa a fuoco manuale \u00e8 posta all'estremit\u00e0 del barilotto e il suo utilizzo risulta per lo meno difficoltoso in presenza di paraluce.\nCanon EF 50mm f/2.5 Compact Macro.\nIl Canon EF 50mm f/2.5 Compact Macro \u00e8 un obiettivo macro consumer. Costruito con un corpo in plastica ed attacco in metallo, presenta una finestrella con le distanze di messa a fuoco e indici di ingrandimento. Estendendo il barilotto, pu\u00f2 essere trovata un'altra serie di indici d'ingrandimento, da 1:4 ad 1:1, corrispondente all'ingrandimento ottenibile utilizzando l'opzionale Life-Size Converter EF. Un diaframma a 6 lamelle con apertura massima di f/2.5 non consente di ottenere particolari effetti di sfocato, se non ad una distanza molto ravvicinata. Lo schema ottico comprende 9 lenti, senza elementi speciali. Questa lente ha una messa a fuoco con elementi anteriori flottanti, grazie ad un micromotore; la velocit\u00e0 di messa a fuoco \u00e8 moderata, ed \u00e8 leggermente rumoroso. La lente frontale non ruota durante la messa a fuoco, ma si estende considerevolmente.\nIl Canon EF 50mm f/2.5 Compact Macro pu\u00f2 produrre ingrandimenti massimi di 1:2, non di 1:1 come le altre ottiche macro Canon. Il Life-Size Converter EF opzionale permette a questo obiettivo di produrre ingrandimenti di 1:1. Attaccando il convertitore la lente ha un'apertura di f/3.5, una lunghezza focale di 70mm, ed una ridotta escursione di messa a fuoco. Questo convertitore \u00e8 pubblicizzato come esclusivo per il Canon EF 50mm f/2.5 Compact Macro, ma pu\u00f2 essere utilizzato con altri obiettivi, diventando un tubo di prolunga con ingrandimento 1.4x."}
{"id": "2482572", "revid": "2004687", "url": "https://it.wikipedia.org/wiki?curid=2482572", "title": "In Love and Death", "text": " In Love and Death \u00e8 il secondo album in studio dei The Used. \u00c8 stato pubblicato il 28 settembre 2004 e da allora \u00e8 stato certificato oro. Il titolo e la musica ha un riferimento particolare ai tragici eventi che circondava il cantante Bert McCracken durante l'album di produzione, in particolare la morte della sua ex fidanzata incinta.\nL'album \u00e8 stato nuovamente commercializzato il 3 maggio 2005 con l'aggiunta di una bonus track, una cover dei Queen e di David Bowie, \"Under Pressure\", in collaborazione con i My Chemical Romance. Un articolo su \"Kerrang!\" ha\nannunciato che la bonus track \u00e8 stata aggiunta pi\u00f9 tardi nell'album senza l'autorizzazione della band."}
{"id": "2482574", "revid": "486946", "url": "https://it.wikipedia.org/wiki?curid=2482574", "title": "Obiettivo Canon EF 50mm f/2.5 Compact Macro", "text": ""}
{"id": "2482576", "revid": "281901", "url": "https://it.wikipedia.org/wiki?curid=2482576", "title": "Liosaccus pachygaster", "text": ""}
{"id": "2482578", "revid": "281901", "url": "https://it.wikipedia.org/wiki?curid=2482578", "title": "Pesce palla liscio", "text": ""}
{"id": "2482579", "revid": "355597", "url": "https://it.wikipedia.org/wiki?curid=2482579", "title": "Wycombe Wanderers F.C.", "text": ""}
{"id": "2482580", "revid": "1546219", "url": "https://it.wikipedia.org/wiki?curid=2482580", "title": "Where Have All the Cowboys Gone?", "text": "Where Have All the Cowboys Gone? \u00e8 un brano musicale di Paula Cole, contenuto nel suo secondo album, \"This Fire\".\nSi tratta di uno dei brani pi\u00f9 famosi e conosciuti della cantante, ed anche l'unico ad essere entrato nella classifica Top 100 americana della nota fanzine musicale Billboard, raggiungendo addirittura la Top 10. Il 22 giugno 1997 il brano raggiunse il quindicesimo posto nella classifica ufficiale inglese.\nTesto.\nIl brano parla di una donna che per tutta la vita ha sognato di volere diventare la moglie di un cowboy per condividere con lui una vita di avventure e per avere allo stesso tempo un uomo che la protegga. Il sogno si realizza ma con il passare degli anni la donna si rende conto che la realt\u00e0 \u00e8 ben lontana dai suoi sogni da avventuriera e per questo si ritrova ad essere una moglie infelice, chiedendo continuamente a Dio appunto \"dove sono andati a finire tutti i cowboy?\".\nLa canzone ricevette delle nomination ai Grammy per quattro categorie: \"Migliore interpretazione femminile\" (battuta da Sarah McLachlan per \"Building a mystery\"), \"Miglior artista esordiente\", \"Album dell'anno\" e \"Canzone dell'anno\" (persi entrambi a favore di Shawn Colvin per il suo album \"Sunny came home\"). Vinse il Grammy Award come Miglior artista esordiente. Fu anche nominata agli Mtv Music Awards del 1997 per la categoria \"Miglior Video\" ma anche questo non se lo aggiudic\u00f2, infatti fu vinto da Jewel per il video di \"You were meant for me.\" \nVideo.\nIl video \u00e8 molto semplice, costituito essenzialmente da inquadrature fatte a Paula e alla sua band mentre suonano. Durante il video vengono mostrate alcune scene di vita ordinaria (gente che cammina, siede ad un tavolo o in macchina o a cavallo) rese per\u00f2 in maniera un po' dark, per evidenziare maggiormente il messaggio fondamentalmente negativo della canzone.\nParodie.\nIn un episodio del 2005 de \"I Simpson\", \"Marge e l'intossicazione da figlio\", Apu Nahasapeemapetilon esegue la canzone ad un torneo di karaoke, passando al falsetto durante il \"do-do-do, do-do-do\".\nIn un episodio del 2009 dei \"Griffin\", \"Something, Something, Something, Dark Side\", una parodia dell\"'L'Impero colpisce ancora\", la canzone viene usata come forma di tortura per il prigioniero Ian Solo."}
{"id": "2482581", "revid": "281901", "url": "https://it.wikipedia.org/wiki?curid=2482581", "title": "Sphoeroides cutaneus", "text": ""}
{"id": "2482583", "revid": "1977557", "url": "https://it.wikipedia.org/wiki?curid=2482583", "title": "Thomas George Cowling", "text": "Gli studi di Cowling sono stati diretti all'indagine della struttura stellare, in uno studio svolto contemporaneamente, ma in maniera indipendente, a quello di Ludwig Biermann. Cowling svilupp\u00f2 cos\u00ec un modello stellare nel quale venivano teorizzati moti convettivi a livello del nucleo con sviluppo di radioattivit\u00e0, denominato da Subrahmanyan Chandrasekhar \"modello di Cowling\"."}
{"id": "2482584", "revid": "106343365", "url": "https://it.wikipedia.org/wiki?curid=2482584", "title": "C/962 B1", "text": "La cometa C/962 B1 era una anonima cometa non periodica del periodo medioevale fino a quando nel 2007 due ricercatori specializzati in orbite meteoriche, Peter Jenniskens e J\u00e9r\u00e9mie Vaubaillon, nel corso di uno studio sull'origine dell'outburst del 1981 dello sciame meteorico Epsilon Eridanidi collegarono lo sciame alla cometa C/1854 L1 (Klinkerfues) ed ipotizzarono che questa cometa non abbia un'orbita parabolica ma sia un ritorno di una precedente cometa, la C/962 B1.\nLa cometa avrebbe un periodo di circa 127 anni e con lo stesso periodo si manifesterebbero outburst delle Epsilon Eridanidi."}
{"id": "2482585", "revid": "86423659", "url": "https://it.wikipedia.org/wiki?curid=2482585", "title": "Sport a Berlino", "text": "Calcio.\nLa prima organizzazione calcistica tedesca nasce a Berlino ed \u00e8 il BFC Germania 1888 del quartiere di Tempelhof. Come in altre citt\u00e0 della Germania, ogni quartiere aveva la sua squadra e si affrontava nel campionato cittadino. Il BFC Viktoria 1889 di Tempelhof \u00e8 campione di Germania nel 1894, 1908 e 1911, vicecampione nel 1909 e 1907 \u00c8 a partire dagli anni 20 che cominciano ad emergere alcune societ\u00e0. Con le sei finali nazionali consecutive (due vittorie), la squadra di Gesundbrunnen, l'Herha BSC diventa la squadra pi\u00f9 amata della citt\u00e0. La sua principale antagonista \u00e8 la squadra di Charlottenburg nata in un circolo tennistico, il TeBe Berlin, preferita invece dalla boh\u00e8me berlinese. Nella Berlino Ovest del dopoguerra, a causa della crisi dell'Hertha BSC, il TeBe Berlin diventa momentaneamente la squadra principale della citt\u00e0. Gi\u00e0 negli anni 60 l'Hertha BSC ritorna ai vertici e conquista il posto nella neonata Bundesliga che spetta a Berlino Ovest. Nonostante scandali e periodi di crisi, l'Hertha BSC mantiene e rafforza la sua posizione di squadra principale della citt\u00e0. Berlino Ovest \u00e8 troppo \"piccola\" per due squadre importanti e per il TeBe Berlin inizia la discesa, nonostante due partecipazioni nella Bundesliga; il TeBe ha almeno il merito di non scomparire nelle serie minori del campionato cittadino, come \u00e8 successo per altre squadre di Berlino. A Berlino Est il regime puntava a costituire una nuova societ\u00e0: inizialmente il Vorw\u00e4ts Berlin dopo aver vinto sei titoli si trasferisce a Frankcoforte sull'Oder. A questo punto la principale squadra della citt\u00e0 diventa la Dinamo Berlino, che sotto il patrocinio della Stasi divenne la squadra pi\u00f9 importante della Germania Est. Seconda squadra di Berlino Est \u00e8 l'Union Berlin; la squadra dei quartieri sudorientali di Berlino di \u00d6berschoneweide e K\u00f6penick aveva raggiunto gi\u00e0 la finale dei campionati nazionali negli anni 20. Nella DDR l'Union riesce a sopravvivere, nonostante il regime non ami le squadre storiche; anzi, per questo motivo l'Union Berlin diventa il punto di riferimento dei Berlinesi insofferenti al regime: L'Union Berlin che si contrapponeva alla squadra di regime della BFC Dynamo. Con la riunificazione le due squadre \"orientali\" sopravvivono con alterne fortune. L'Union Berlin partecipa a quattro campionati di 2.Bundesliga, mentre il BFC Dynamo vivacchia tra la quarta e la quinta divisione del campionato tedesco. Come il TeBe, il BFC Dynamo ha il merito di non sparire nei campionati minori.\nOltre a queste quattro squadre pi\u00f9 importanti, a Berlino ci sono un'ottantina di squadre di quartiere pi\u00f9, ultimamente, squadre espressione delle comunit\u00e0 straniere, specialmente turche. Alcune di queste hanno avuto un periodo di gloria, come il caso del Tasmania Berlin, squadra di Neuk\u00f6lln. Negli anni sessanta ha conteso a Hertha BSC e TeBe Berlin il titolo di migliore squadra di Berlino. Quando nel 1965 l'Hertha BSC a seguito uno scandolo viene estromesso dalla Bundesliga, La Federcalcio Tedesca decise di sostituirla con un'altra squadra di Berlino \u00e8 la scelta cadde sulla vincitrice dell'ultimo campionato cittadino, il Tasmania Berlino. \u00c8 l'occasione per la squadra di Neuk\u00f6lln per diventare la principale di Berlino, ma il ripescaggio coglie la societ\u00e0 impreparata che disputer\u00e0 un campionato disastroso finendo nettamente ultima. Dopodich\u00e9 il Tasmania sparisce nei campionati minori. Negli anni 80 emerge la squadra di Mariendorf, il SV Blau-Wei\u00df Berlin riesce a disputare la 2.Bundesliga e nell 1985 addirittura la Bundesliga. L'avventura in massima serie dura solo un anno e pian piano, anche a seguito un fallimento, il Blau-Wei\u00df Berlin sparisce nelle serie minori. L'expoit della squadra di Mariendorf corrispose con un momento di crisi dell'Hertha BSC, che alla fine ritorna un'altra volta la squadra pi\u00f9 titolata della citt\u00e0.\nCampioni di Berlino: vedere \"Berliner Fu\u00dfballmeister\"\nCampioni del \"Bund Deutscher Fu\u00dfball spieler\nCampioni del \"Deutscher Fu\u00dfball und Cricket Club\"\n1945 keine Meisterschaft\nCampioni di Berlino Ovest\nVincitori della Regionalliga Berlin\nFootball americano.\nI Berlin Adler, squadra cittadina di football americano, sono uno dei team pi\u00f9 blasonati a livello europeo avendo vinto:"}
{"id": "2482586", "revid": "1745361", "url": "https://it.wikipedia.org/wiki?curid=2482586", "title": "Comic-Con", "text": "Comic-Con o Comicon o Comic Con sono forme contratte dell'espressione in lingua inglese \"comic convention\", genericamente designante una fiera del fumetto. \nIn particolare, possono essere usate per riferirsi a:"}
{"id": "2482587", "revid": "322321", "url": "https://it.wikipedia.org/wiki?curid=2482587", "title": "Antonio Pizzamano", "text": "Biografia.\nOrigini e formazione.\nDi famiglia patrizia, era figlio di Marco Pizzamano e di Francesca Memmo.\nSi form\u00f2 negli ambienti umanistici di Venezia e, probabilmente, frequent\u00f2 la Scuola di Rialto. All'inizio degli anni 1480 si port\u00f2 a Padova, dove fu all'Universit\u00e0 per seguire le lezioni di Francesco Securo da Nard\u00f2. Nella stessa citt\u00e0 rafforz\u00f2 i legami di amicizia con Domenico Grimani, futuro cardinale e patriarca di Aquileia.\nConseguita la laurea in arti liberali nel 1486, nonostante l'adesione al tomismo fu in stretto contatto con esponenti di altre correnti filosofiche e culturali, come Elia del Medigo, Giovanni Pico della Mirandola e Angelo Poliziano.\nAttivit\u00e0 letteraria.\nNel 1490 diede alle stampe un'edizione di opuscoli di san Tommaso d'Aquino (\"Opuscula divi Thome Aquinatis\"). La raccolta comprende 72 elementi, dei quali 52 erano gi\u00e0 presenti nella \"Tabula aurea\" di Pietro Bergamo (1473) e 18 nella \"Summa opuscolorum beati Thome\" (1490 ca.); uno di questi ultimi, il \"De Universalibus\", fu diviso in due parti alle quali segu\u00ec l\"'Officium de festo Corporis Christi\". Nell'opera, ristampata nel 1498, il Pizzamano mise in dubbio l'autenticit\u00e0 di alcuni scritti del santo, pur non essendo un filologo.\nCertamente raggiunse una certa fama (gli furono dedicate opere da Vettor Pisani, Benedetto da Soncino, Girolamo d'Ippolito, Heinrich Kramer e Maurice O'Fihely), ma la sua figura sembra sempre adombrata da quella di Domenico Grimani, divenuto patriarca nel 1497. Per conto di questi nel 1498 si rec\u00f2 nel convento di San Marco a Firenze, dove stese l'inventario della biblioteca di Giovanni Pico della Mirandola, morto pochi anni prima (la quale fu in effetti acquistata dallo stesso Grimani). In quella circostanza fu anche informatore del Senato veneziano, al quale invi\u00f2 una \u00ablettera copiosa di le cosse di Fiorenza\u00bb.\nCarriera ecclesiastica.\nNel 1497 fu a Roma per ricevere gli ordini sacri (forse solo quelli minori), ottenendo poi dal Grimani un canonicato a Padova. Nel 1498 ricevette il beneficio della pieve di Artegna e nel 1499 un canonicato ad Aquileia. La scelta di abbracciare definitivamente la vita religiosa fu certamente influenzata dall'incontro con l'eremita Ludovico Rizzi, alla morte del quale, nel 1503, fu presente e di cui scrisse la biografia (rimasta manoscritta e pubblicata molto tempo pi\u00f9 tardi nella \"Historia ecclesiastica\" di Francesco Barbarano de' Mironi).\nNon si sa quando prese gli ordini maggiori, n\u00e9 quando fu nominato protonotario apostolico. Di certo, in quegli anni era pienamente impegnato nella carriera ecclesiastica: nel 1503 il Senato lo candid\u00f2 all'arcidiocesi di Zara, alla diocesi di Cremona e alla diocesi di Verona, ma il pontefice respinse tutte le proposte. Ebbe fortuna il 23 agosto 1504, quando fu nominato vescovo di Feltre, sebbene gi\u00e0 nel novembre successivo tentasse, senza successo, di diventare patriarca di Venezia: il Senato gli prefer\u00ec Antonio Surian, nonostante l'appoggio del Grimani e perfino di Giulio II. Nel palazzo vescovile feltrino (ora museo diocesano) fece affrescare nel 1504 ad Andrea Mantegna il manifesto politico e religioso del suo insediamento. L'opera, ritrovata sotto tre strati di intonaco dalla restauratrice Christine Lamoureux, rappresenta una serie di finte specchiature in marmo policromo e cornici contornate da figure a \"grisaille\" che racchiudono gli stemmi del doge Leonardo Loredan, del Leone di San Marco, del papa Giulio II, del patriarca di Aquileia ed amico Domenico Grimani, di Antonio Pizzamano, della citt\u00e0 di Feltre e del castellano Gritti.\nA Feltre si distinse come un pastore pietoso e caritatevole, ma non fu del tutto estraneo all'attivit\u00e0 politica. La Repubblica, infatti, gli diede spesso incarichi informativi e diplomatici, a causa della posizione di confine della sua diocesi. Poco prima della battaglia di Agnadello del 1509, ad esempio, aveva ricevuto pi\u00f9 volte dal Consiglio dei Dieci istruzioni per incontrare Massimiliano I in Germania.\nIl 3 agosto dello stesso anno dovette riparare a Venezia dopo che un distaccamento dell'esercito imperiale aveva saccheggiato Feltre e rifer\u00ec questi eventi al Senato. Torn\u00f2 nella sua sede almeno due volte, nel 1510 e nel 1512. Nello stesso periodo fu anche amministratore apostolico della diocesi di Ceneda.\nMor\u00ec in odore di santit\u00e0 nel 1512 e fu sepolto nella cattedrale di San Pietro di Castello. Specialmente dopo il ritrovamento, nel 1520, del suo corpo praticamente integro, fu a lungo venerato come beato dalla Chiesa locale, sebbene il suo culto non sia mai stato ufficializzato."}
{"id": "2482595", "revid": "251304", "url": "https://it.wikipedia.org/wiki?curid=2482595", "title": "Nicol\u00e1s Spolli", "text": "\u00c8 soprannominato \"El Flaco\" (in lingua italiana \"Il Magro\") come i suoi connazionali Javier Pastore e Federico Fern\u00e1ndez. \u00c8 in possesso del passaporto italiano.\nCarriera.\nNewell's Old Boys.\nCentrale difensivo, cresce nelle giovanili del Newell's Old Boys. Esordisce in prima squadra il 12 febbraio 2005 nel match esterno contro il V\u00e9lez S\u00e1rsfield, terminato 0-0. Con la maglia del sodalizio di Rosario disputa 5 stagioni, nelle quali colleziona 107 presenze arricchite da 9 gol. Colleziona, inoltre, 7 presenze e un gol nella Coppa Libertadores 2006.\nCatania.\nIl 24 luglio 2009 viene acquistato a titolo definitivo per 1 milioni di euro dal Catania, con cui firma un contratto quadriennale fino al 2013. Segna il suo primo gol in campionato nella partita contro il (1-0 per il Catania) il 6 gennaio 2010. Il 14 febbraio 2012 rinnova il contratto fino al 30 giugno 2015. Il 25 marzo 2012 segna il suo secondo gol in Serie A contro il Napoli fissando il punteggio sul provvisorio 2-1. L'ultimo giorno di calciomercato era vicino al Tottenham con un'offerta che si aggirava attorno agli 8 milioni di sterline, ma alla fine decide di rimanere a Catania e successivamente rinnova il suo contratto fino al 30 giugno 2016. Il 16 febbraio 2014 segna di testa sugli sviluppi di una punizione di Lodi il 2-1 per gli etnei contro la Lazio (3-1 il risultato finale). Conclude la sua esperienza con il Catania totalizzando 153 presenze e 7 reti tra campionato e Coppa Italia.\nPrestito alla Roma.\nIl 2 febbraio 2015 passa alla Roma con la formula del prestito oneroso (per 1,5 milioni di euro) con diritto di riscatto fissato a 1,5 milioni. Il 31 maggio 2015, all'ultima giornata di campionato, gioca la sua prima ed unica partita con i giallorossi, nella sconfitta casalinga per 1-2 contro il Palermo. A fine stagione non viene riscattato dalla Roma e fa quindi ritorno al Catania.\nCarpi.\nDopo essersi svincolato dal club etneo a seguito della retrocessione in C per calcioscommesse, il 24 luglio 2015 si lega al , squadra neopromossa in Serie A, firmando un contratto di un anno con opzione per il secondo. Dopo appena 4 presenze in campionato, il 20 gennaio 2016 risolve il contratto che lo legava alla societ\u00e0 emiliana.\nChievo.\nIl 22 gennaio 2016 il Chievo annuncia il tesseramento di Spolli. Il 30 giugno 2017 scade il suo contratto che lo lega alla societ\u00e0 clivense, e termina cos\u00ec la sua avventura in gialloblu.\nGenoa.\nL'8 luglio 2017, appena svincolato dai gialloblu clivensi, firma un nuovo contratto con la squadra ligure. Esordisce in campionato il 17 settembre, nella sconfitta per 3-2 contro la Lazio, uscendo al 70\u00ba per un infortunio al ginocchio. Torna a giocare il 19 novembre, con la nuova gestione Ballardini, nella vittoriosa trasferta di Crotone, giocando tutti i 90 minuti. Resta in rossoblu fino al gennaio 2019, raccogliendo 31 presenze, tra campionato e coppa Italia, nella sua avventura genovese.\nCrotone.\nIl 17 gennaio 2019 il Crotone ne annuncia l'ingaggio in prestito dal Genoa fino al termine della stagione, con obbligo di riscatto in caso di salvezza. Disputa 12 gare con i pitagorici ed fine campionato, con la salvezza del club calabrese, viene esercitato l'obbligo di riscatto.\nIl 5 ottobre 2020 rescinde il suo contratto con i calabresi. Il 10 ottobre 2020 decide di ritirarsi dal calcio giocato.\nStatistiche.\nPresenze e reti nei club.\n\"Statistiche aggiornate al 11 maggio 2019.\""}
{"id": "2482596", "revid": "287204", "url": "https://it.wikipedia.org/wiki?curid=2482596", "title": "Nicolas Spolli", "text": ""}
{"id": "2482598", "revid": "339392", "url": "https://it.wikipedia.org/wiki?curid=2482598", "title": "Universit\u00e0 del Texas di Austin", "text": ""}
{"id": "2482600", "revid": "74801", "url": "https://it.wikipedia.org/wiki?curid=2482600", "title": "Castello di Arenberg", "text": "Il castello di Arenberg, in fiammingo \"Kasteel van Arenberg\", \u00e8 un castello che sorge nel quartiere di Heverlee, a Lovanio, in Belgio.\nStoria e descrizione.\nFin dal XII secolo il castello \u00e8 appartenuto ai signori di Heverlee i quali, per motivi finanziari, furono costretti a cedere la propriet\u00e0 nel 1445 alla famiglia Cro\u00ff, provenienti dalla Piccardia. Guglielmo di Cro\u00ff demol\u00ec il castello medioevale per edificarvi progressivamente, sulle sue fondamenta, un nuovo edificio pi\u00f9 vicino ad una residenza signorile che ad un fortilizio. Il complesso venne costruito nella prima met\u00e0 del XVI secolo in uno stile di transizione dal gotico al rinascimentale fiammingo.\nGuglielmo inoltre cedette una parte della tenuta ai monaci Celestini, per farvi edificare il loro monastero. Sar\u00e0 la sola fondazione di questo ramo dell'ordine dei Benedettini nei Paesi Bassi meridionali.\nQuando, nel 1612, l'ultimo duca Charles III de Cro\u00ff muore senza eredi, il castello passa alla sorella Anne, gi\u00e0 moglie del tedesco duca Carlo d'Arenberg. Con questa eredit\u00e0 il Casato di Arenberg divenne la pi\u00f9 influente e la pi\u00f9 ricca famiglia nobile dei Paesi Bassi meridionali.\nGli Arenberg tennero il castello fino alla Prima guerra mondiale, quando il duca Engelberto Maria d'Arenberg, filotedesco dalle sue origini germaniche, ottenne il comando della VII armata dell'esercito tedesco. Dal 1903 al 1918 il duca fu anche membro del parlamento prussiano e, nel 1917-19 anche del parlamento di Vestfalia. Tuttavia, con la disfatta della Germania il castello venne confiscato dallo Stato belga nel 1919.\nCon il suo parco di 29 ettari divenne in seguito propriet\u00e0 della Katholieke Universiteit Leuven (Universit\u00e0 Cattolica di Lovanio) e adibito a campus della facolt\u00e0 di ingegneria e di scienze fisiche applicate. Nel complesso hanno sede anche il dipartimento di architettura, urbanesimo e gestione del territorio, e il \"Centro Raymond Lemaire\" per la Conservazione."}
{"id": "2482602", "revid": "6923", "url": "https://it.wikipedia.org/wiki?curid=2482602", "title": "Mercedes-Benz W198", "text": "La sigla W198 identifica la Mercedes-Benz 300 SL, un'autovettura sportiva di lusso prodotta dal 1954 al 1957 come coup\u00e9 (nella cui configurazione era nota anche con il soprannome \"Gullwing\" cio\u00e8 \"Ali di Gabbiano\") e dal 1957 al 1963 come roadster dalla Casa tedesca Mercedes-Benz.\nProfilo e caratteristiche generali.\nLa Mercedes-Benz \"300 SL\" \u00e8 contraddistinta da raffinate soluzioni tecniche, oltre che per una linea esteriore che ha affascinato intere generazioni di appassionati, con essa la Daimler-Benz riafferm\u00f2 il proprio prestigio in quei settori che l'avevano resa celebre nel periodo pre-bellico, ossia la classe e l'eleganza delle sue vetture, ma anche il loro peso nelle competizioni sportive.\nUn altro fattore che d\u00e0 molta importanza alla \"300 SL\" \u00e8 il fatto che si tratta della capostipite di tutta una serie di vetture sportive di lusso contrassegnate dalla sigla SL, una sigla ancora utilizzata ai giorni nostri e che sta per \"Sport Leicht\", ossia \"Sport Leggera\".\nLa storia della \"300 SL\" affonda le sue radici al momento in cui, nel 1949, alla Daimler-Benz viene concesso nuovamente di tornare a produrre automobili. Fino a quel momento non le era stato permesso dalle autorit\u00e0 alleate che occupavano e si spartivano il territorio tedesco dopo la fine della seconda guerra mondiale. L'unica eccezione era costituita dalla gamma W136, il cui progetto risaliva agli anni trenta.\nUna delle priorit\u00e0 che la Daimler-Benz si prefiss\u00f2 fu quello di tornare a vincere nelle gare di automobilismo di tutto il mondo. Doveva essere quindi progettata e realizzata una vettura in grado di adempiere a tale scopo, tenendo presente che le risorse economiche non erano ancora sufficienti per sviluppare una vettura ex novo, appositamente per le competizioni. Bisognava quindi arrangiarsi con ci\u00f2 che gi\u00e0 si aveva a disposizione. \u00c8 il 27 marzo 1950. Del progetto fu incaricato Rudolf Uhlenhaut, brillante progettista della Casa tedesca, che in un tempo relativamente breve realizz\u00f2 la 300 SL da corsa, mossa dal motore 6 cilindri in linea di 3 litri M194, anch'esso non nuovo, ma derivato a sua volta dal 3 litri M186 montato sulle grosse berline Typ 300. Sempre dalla produzione di serie vennero presi anche il cambio e le sospensioni. Tale vettura avrebbe poi vinto praticamente tutte le corse a cui partecip\u00f2 (eccezion fatta per la Mille Miglia del 1952, vinta da una Ferrari 250S). La caratteristica maggiormente visibile di tale vettura stava nel telaio a traliccio di tubi, una soluzione leggera e dotata di una notevole rigidit\u00e0, sconosciuta all'epoca. Tale struttura, molto ingombrante lungo le fiancate, specie all'altezza delle portiere, costrinse i progettisti ad ideare delle portiere incernierate sul tetto anzich\u00e9 sul parafango. Questa soluzione ebbe un grande effetto scenico, molto gradevole anche a giorni nostri.\nFu a quel punto che entr\u00f2 in scena un altro personaggio molto particolare, un certo Max Hoffman, importatore di auto europee negli Stati Uniti, il quale propose alla Casa tedesca di realizzare in serie una versione della \"300 SL\" da gara, debitamente modificata laddove era necessario per l'omologazione stradale, e con qualche raffinatezza in pi\u00f9. Hoffmann si impegn\u00f2 personalmente ad acquistare 1000 esemplari della vettura stradale finita, garantendo risultati in termini di vendite. Stava ripetendosi un po' la stessa cosa accaduta nel 1900, quando un certo Emil Jellinek ordin\u00f2 36 vetture prodotte dalla DMG su sue specifiche.\nPer il motore si scelse di utilizzare una soluzione all'avanguardia, rappresentata dall'alimentazione ad iniezione diretta, in un periodo in cui tutte le auto a benzina erano a carburatore. La base rimaneva la consueta da 3 litri, ma le prestazioni subirono un deciso incremento. Inoltre, della parte estetica, vennero incaricati Karl Wilfert e Friedrich Geiger, quest'ultimo gi\u00e0 autore, prima della guerra, delle splendide carrozzerie delle 500K e 540K. Dopo aver realizzato alcuni prototipi non definitivi, i due riuscirono a disegnare un corpo vettura molto gradevole, caratterizzato da elementi che ne avrebbero reso celebre il design, molte delle cui soluzioni stilistiche sarebbero state imitate e riprese da altre Case automobilistiche nei decenni successivi.\nMercedes-Benz 300 SL \"Ali di gabbiano\" (W198 I).\nLa \"300 SL\" coup\u00e9, internazionalmente nota come \"Gullwing (\"cio\u00e8 \"Ali di gabbiano\", in Italia) per la caratteristica apertura delle due portiere incernierate sopra il tetto, eredit\u00f2 quindi il telaio a traliccio di tubi dalla \"sorella\" da gara, soluzione molto all'avanguardia all'epoca in cui venne presentata, ovvero il 6 febbraio 1954 al Salone di New York.Esso consentiva una elevata rigidit\u00e0 torsionale, pur mantenendo un peso ridotto. La gabbia tubolare, con il suo sviluppo assai pronunciato lungo le fiancate, fu la causa che port\u00f2 i progettisti ad ideare le famose portiere ad ala di gabbiano.\nQuesto telaio \u00e8 stato in seguito \"vestito\" da una splendida carrozzeria coup\u00e9 che ancor oggi suscita grande ammirazione. Il frontale, tipicamente Mercedes-Benz, appare per\u00f2 gi\u00e0 pi\u00f9 moderno rispetto al resto della produzione. Il corpo vettura \u00e8 imparentato con la \"300 SL\" da gara, rispetto alla quale si differenzia per\u00f2 per il cofano pi\u00f9 lungo, il muso dal \"look\" pi\u00f9 deciso, i caratteristici \"baffi\" sui passaruota e le prese d'aria sui parafanghi anteriori. Anche la coda, che apparentemente era la parte meno coinvolta nel restyling, \u00e8 stata invece ridisegnata per conferire maggior dinamismo alla vista d'insieme della vettura. Alcune caratteristiche stilistiche utilizzate sulla \"300SL\" sarebbero state rispolverate decenni dopo dalla stessa Mercedes-Benz per alcuni suoi nuovi modelli, come le due nervature longitudinali sul cofano anteriore, che vennero riprese nel 1997 anche sulla SLK prima serie.\nLa carrozzeria \u00e8 in lamiera d'acciaio, ma ne furono realizzati anche 29 esemplari con carrozzeria in alluminio e destinati alle competizioni, che per la \"300 SL W198\" erano riservate solo a piloti privati. Inoltre \u00e8 esistito anche un esemplare con carrozzeria in vetroresina.\nDal punto di vista motoristico, la \"300 SL Ali di gabbiano\" montava il propulsore 6 cilindri in linea di 3 litri di cilindrata M198, derivato da quello della \"Typ 300\", seppur indirettamente. Tale motore \u00e8 stato il primo ad utilizzare l'alimentazione ad iniezione su una vettura stradale. L'impianto di iniezione meccanica, in questo caso di tipo diretto, venne sviluppato in collaborazione con la Bosch. L'idea di questo nuovo tipo di alimentazione venne suggerita da Hans Scherenberg, brillante ingegnere gi\u00e0 in forze presso la Daimler-Benz Avio, cio\u00e8 la sezione aeronautica della Daimler-Benz. Scherenberg aveva infatti utilizzato l'alimentazione ad iniezione sugli aerei utilizzati nella Seconda guerra mondiale. In realt\u00e0 tale motore doveva essere utilizzato gi\u00e0 su una versione evoluta della \"300 SL\" da gara, la W194. Ma il progetto non and\u00f2 mai in porto ed il nuovo motore, destinato inizialmente ad un nulla di fatto, colse l'occasione dell'ordine di Hoffmann per essere montato sulla \"300 SL\" stradale. Il motore \"M198\" erogava fino a 215 CV di potenza massima e garantiva prestazioni al vertice assoluto nella produzione automobilistica mondiale dell'epoca.\nPer quanto riguardava la trasmissione, questa si avvaleva di un cambio sincronizzato a 4 marce con frizione monodisco a secco ed un differenziale autobloccante ZF.\nLe sospensioni erano a ruote indipendenti: l'avantreno era a quadrilateri e barra stabilizzatrice, mentre il retrotreno era a semiassi oscillanti con articolazione unica e bracci longitudinali. Quest'ultima soluzione, che ha caratterizzato la produzione di tutte le \"300 SL\" con carrozzeria coup\u00e9, si rivel\u00f2 poco adatta ad una vettura sportiva del suo rango e venne sostituita dal 1957 con l'arrivo della roadster. Su entrambi gli assi vennero montate anche molle elicoidali ed ammortizzatori idraulici.\nL'impianto frenante era a quattro tamburi alettati ed in lega di alluminio, con circuito idraulico e servofreno. Completa il quadro tecnico lo sterzo a circolazione di sfere.\nLe prestazioni della \"300 SL\" erano notevoli per l'epoca: la velocit\u00e0 massima era compresa tra i 220 ed i 258\u00a0km/h, a seconda del rapporto al ponte, che era possibile scegliere tra cinque diverse varianti. A met\u00e0 degli anni cinquanta, tale caratteristica era prerogativa solo di auto da competizione e mai era successo di poterle avere in una vettura stradale. E infatti, sia pure per breve tempo, la \"300 SL Ali di gabbiano\" pot\u00e9 vantare il record di automobile di serie pi\u00f9 veloce al mondo.\nRiguardo l'accelerazione, la vettura raggiungeva da ferma i 100\u00a0km/h in 10 secondi. Per quanto riguardava i consumi, la \"300 SL\" coup\u00e9 percorreva mediamente 100\u00a0km con 17 litri di carburante. Spingendo forte, il fabbisogno arrivava a 19 litri, ma con un'andatura tranquilla si poteva anche scendere a 12 litri.\nLa particolare struttura fisica del corpo vettura della \"300 SL\" obbliga chi sale a bordo a scavalcare letteralmente la soglia d'accesso all'abitacolo, decisamente molto alta a causa dell'ingombro notevole del telaio tubolare lungo le fiancate. Una volta entrati bisognava lasciarsi ricadere sul sedile. Insomma, bisognava avere una certa predisposizione fisica, fatto che poteva avere ripercussioni sulle vendite della vettura, secondo la Casa tedesca. Inoltre, fu ancora Max Hoffmann a far notare ai vertici Daimler-Benz come una simile modalit\u00e0 di accesso all'abitacolo potesse risultare scomodo per una signora che avesse indossato una gonna. Fu per questo che nel 1957 la \"300 SL Ali di gabbiano\" venne tolta di produzione e sostituita dalla corrispondente versione roadster, che si poneva ad un livello pi\u00f9 alto della 190 SL, presentata nel 1955 ispirandosi alla 300 SL nell'estetica esterna.\nMercedes-Benz 300 SL Roadster (W198 II).\nIntrodotta nel 1957, la 300 SL Roadster (W198 II) si differenziava dalla precedente coup\u00e9 per molti aspetti. Il pi\u00f9 evidente era chiaramente la differente configurazione di carrozzeria, stavolta con portiere ad apertura tradizionale, rese possibili da un'adeguata rivisitazione al telaio a traliccio tubolare, privato di parte dei tubi della linea di cintura ed irrobustito per compensazione mediante tubi posti tra la zona del tunnel della trasmissione e la parte relativa alla coda, onde mantenere la rigidit\u00e0 torsionale nonostante l'assenza del tetto. Esteticamente, la roadster propone anche un frontale dove spiccano i nuovi fari anteriori a sviluppo verticale che contribuiscono a distinguerla nettamente dalla pi\u00f9 piccola 190 SL.\nNovit\u00e0 se ne ebbero anche dal punto di vista tecnico: il motore benefici\u00f2 di un nuovo asse a camme, pi\u00f9 spinto, in modo da portare la potenza massima a 225 CV. Nuove soluzioni anche nel retrotreno, dotato di un mollone trasversale di compensazione delle spinte laterali, in modo da sopperire ai difetti del retrotreno utilizzato sulla coup\u00e9.\nNel 1958, per la \"300 SL Roadster\" viene messo a disposizione, con sovrapprezzo, l'hard-top. Nel 1961, vi furono altre consistenti novit\u00e0, costituite dal nuovo motore \"M198 III\" con monoblocco in lega di alluminio, dai freni a disco sulle 4 ruote e dalla nuova scatola dello sterzo.Su alcuni esemplari pre 1961,in sede di restauro,sono stati montati i 4 freni a disco,a scapito dell'originalit\u00e0,per\u00f2 con benefici effetti dai punti di vista di funzionalit\u00e0 e sicurezza. \nLe prestazioni rimasero considerevoli, anche se leggermente inferiori. A seconda del rapporto al ponte, la velocit\u00e0 massima era compresa tra i 215 ed i 250\u00a0km/h.\nLa produzione della \"300 SL Roadster\" cess\u00f2 nel 1963. L'eredit\u00e0 di questa vettura sar\u00e0 parzialmente raccolta dalla gamma W113, che sostituir\u00e0 anche e soprattutto la sorella 190 SL. Ma oggigiorno vi sono discordanze su ci\u00f2, perch\u00e9 c'\u00e8 anche chi sostiene che di fatto la prima vettura della Casa in grado di sostituire degnamente la \"300 SL\" sia arrivata solo 40 anni dopo, quando \u00e8 stata lanciata la SLR McLaren.\nInfatti, la gamma \"W113\" si pose a met\u00e0 strada tra i due modelli precedenti, perch\u00e9 pi\u00f9 prestante ed esclusiva della \"190 SL\", ma mai come la \"300 SL\".\nMercedes-Benz 300 SL AMG.\nNel 1996 la AMG ha aggiornato meccanicamente 11 esemplari della 300 SL. Tali modelli, rimasti invariati nel design, presentavano nuovi cerchi in lega avvolti in pneumatici sportivi, una nuova unit\u00e0 propulsiva rappresentata da un motore V8 gestito da un cambio W4A automatico a quattro velocit\u00e0, un nuovo catalizzatore per la gestione delle emissioni nocive, sospensioni Bilstein, impianto frenante derivato dalla Mercedes-Benz AMG C36 e nuovi interni.\nRepliche.\nBasandosi sulla meccanica della Mercedes-Benz 500 SL, nel 1986 il designer svizzero Franco Sbarro realizz\u00f2 una replica della 300 SL Roadster per un acquirente nipponico.\nAttivit\u00e0 sportiva.\nLa carriera agonistica della \"300 SL\" \u00e8 stata riservata solo a piloti privati. In ogni caso, nonostante l'architettura del retrotreno della \"300 SL Ali di Gabbiano\" ne sconsigliasse l'uso agonistico, la vettura seppe farsi valere e cogliere non pochi risultati degni di nota. Il debutto avvenne alla Mille Miglia del 1955, dove vinse nella sua categoria (con l'equipaggio Fitsch-Kurt). Poco dopo fu la volta di Kling, che vinse il Gran Premio di Svezia ed in seguito Olivier Gendebien si aggiudic\u00f2 tre gare: la Liegi-Roma-Liegi, la Coppa d'Oro delle Dolomiti e la Stella Alpina. Sempre nel 1955 vi furono le vittorie al Gran Premio di Lisbona ed al Rally dei Tulipani.\nL'anno seguente l'equipaggio Schock-Moll vinse al Rally del Sestriere, mentre vi furono altre vittorie al N\u00fcrburgring e all'AVUS. E poi nuovamente il Gran Premio di Svezia, la gara del Mont Ventoux ed il Gran Premio di Spagna, tutte gare che hanno visto trionfatrice la \"300 SL\".\nIl copione rimase pressoch\u00e9 identico anche l'anno seguente, dove la \"300 SL\" di Pateman trionf\u00f2 a Macao. E poi ancora un nuovo successo al Gran Premio di Spagna, al N\u00fcrburgring, a Vienna ed alla Caracas-Cuma-Caracas.\nNel 1958 la \"300 SL\" incontr\u00f2 maggiori difficolt\u00e0 a causa della concorrenza serrata della Ferrari, ma riusc\u00ec a vincere il Rally Neige et Glace, nonch\u00e9 una nuova edizione del Rally del Sestriere.\nLa carriera sportiva della \"300 SL\" continu\u00f2 per alcuni anni, fino a concludersi nel 1965, quando l'italiano Vasco Parducci vinse nella sua categoria alla Salita Saline-Volterra."}
{"id": "2482604", "revid": "339392", "url": "https://it.wikipedia.org/wiki?curid=2482604", "title": "Universit\u00e0 di Austin", "text": ""}
{"id": "2482605", "revid": "767487", "url": "https://it.wikipedia.org/wiki?curid=2482605", "title": "El templo del pop", "text": "El templo del pop \u00e8 la prima raccolta del gruppo musicale argentino Miranda!.\nIl disco.\nIl disco contiene ben 20 tracce, tra cui due inediti (\"Chicas\", estratta come singolo, e \"Mi propia vida\") e un megamix. L'album \u00e8 stato pubblicato nel 2008."}
{"id": "2482607", "revid": "767487", "url": "https://it.wikipedia.org/wiki?curid=2482607", "title": "Es imposible", "text": "Es imposible \u00e8 il quarto album di inediti del gruppo musicale argentino Miranda!\nIl disco.\nPubblicato a met\u00e0 2009, il disco \u00e8 stato anticipato dal singolo \"Ment\u00eda\", che ha raggiunto l'ottava posizione della classifica cilena."}
{"id": "2482608", "revid": "716642", "url": "https://it.wikipedia.org/wiki?curid=2482608", "title": "Exeter City Football Club", "text": "L'Exeter City Football Club, meglio noto come Exeter City, \u00e8 una societ\u00e0 calcistica inglese con sede nella citt\u00e0 di Exeter. Gioca le partite casalinghe al St James Park e oggi milita in Football League Two, la quarta divisione del calcio inglese.\nStoria.\nIl club nacque nel 1904 dalla fusione di \"Exeter United\" e \"St Sidwell's United\".\nNel 1914 gioc\u00f2 allo Stadio das Laranjerias di Rio de Janeiro con la nazionale brasiliana di calcio la prima partita nella storia della selezione sudamericana, che vinse per 2-0. I principali rivali sono i vicini cittadini del Plymouth Argyle, dove danno luogo al famoso West Country Derby, uno dei derby pi\u00f9 accesi di tutta l'Inghilterra.\nIl club pur avendo trascorso svariati decenni nei campionati della Football League non \u00e8 mai andato oltre la terza divisione: per questo motivo, il miglior piazzamento mai ottenuto \u00e8 il secondo posto in Third Division South nel campionato 1932-1933, a 4 punti di distacco dal vincitore del campionato e promosso in seconda divisione. Inoltre, tra il 1920 (anno in cui \u00e8 stato tra i membri fondatori della Third Division) ed il 2003 ha giocato ininterrottamente nei campionati della Football League (in terza divisione tra il 1920 ed il 1958, anno in cui \u00e8 stato uno dei membri fondatori della neonata Fourth Division, e poi alternativamente tra queste due categorie tra il 1958 ed il 2003). Tra il 2003 ed il 2008 ha trascorso cinque stagioni consecutive in Conference League Premier, campionato da cui \u00e8 stato promosso vincendo i play-off nel campionato 2007-2008, dopo che l'anno precedente era stato finalista perdente. Dopo un'altra promozione, ha giocato in terza divisione dal 2009 al 2012, anno in cui \u00e8 tornato in quarta divisione, categoria nella quale tra il 2012 ed il 2020 ha perso tre finali play-off (pi\u00f9 precisamente nei campionati 2016-2017, 2017-2018 e 2019-2020).\nNella stagione 2005-2006 ha raggiunto la semifinale di FA Trophy, mentre nelle stagioni 1992-1993, 1999-2000, 2010-2011 e 2019-2020 ha raggiunto le semifinali di Football League Trophy. Il miglior risultato mai ottenuto dal club in FA Cup \u00e8 invece la qualificazione ai quarti di finale, centrata nelle edizioni 1930-1931 e 1980-1981.\nOrganico.\nRosa 2020-2021.\n\"Rosa aggiornata al 15 dicembre 2020\"\nRosa 2019-2020.\n\"Rosa aggiornata al 10 gennaio 2020\"\nRosa 2018-2019.\n\"Rosa aggiornata al 8 ottobre 2018\"\nRosa 2017-2018.\n\"Rosa aggiornata al 2 settembre 2017\"\nRosa 2016-2017.\n\"Rosa aggiornata al 2 marzo 2017\"\nRosa 2015-2016.\n\"Rosa aggiornata al 2 marzo 2016\""}
{"id": "2482613", "revid": "478814", "url": "https://it.wikipedia.org/wiki?curid=2482613", "title": "Giudice (tennis)", "text": "Nel tennis, un ufficiale \u00e8 una persona che controlla un match o un torneo seguendo le regole della Federazione Internazionale Tennis.\nAl livello maggiore dello sport, una squadra di dieci ufficiali devono essere in campo all'ora data. Questi ufficiali sono divisi in categorie basate sulla loro responsabilit\u00e0 durante la partita. \nCertificazione.\nGli ufficiali del tennis sono certificati dalla propria nazione. \nAnche l'ITF certifica gli ufficiali nelle categorie di giudice di sedia, arbitro e capo arbitro. \nCiascuna certificazione o \" badge\" \u00e8 suddivisa in quattro certificazioni. \nla prima, \"white badge\", \u00e8 considerata sufficiente per arbitrare ai livelli pi\u00f9 alti del tennis con ufficiali della propria nazione e non \u00e8 suddivisa in due categorie. i seguenti tre, bronzo (solo per i giudici di sedia), silver e gold badge, sono certificati internazionali. Questi ufficiali possono arbitrare nei tornei del Grande slam, Tour dell'ATP e WTA, Fed Cup, Coppa Davis.\nArbitro di sedia.\nIl giudice di sedia \u00e8 l'autorit\u00e0 finale sulle questioni della partita. Nelle partite in cui vengono assegnati anche i giudici di linea, ha il diritto di chiamare l\"'ovverrule\" in caso di errore dei giudici di linea. Il giudice di sedia \u00e8 situato su un seggiolone posto al centro del campo, a fianco della rete. Le sedie per i giocatori sono ai lati di questo seggiolone. Da questo posto, il giudice chiama il risultato ai giocatori e agli spettatori tra i punti. Alla conclusione di un punto, di un gioco o di un set, il giudice di sedia controlla il tempo determinato dal regolamento dell'ITF.\nIl giudice deve, inoltre, completare il referto di gara.\nOltre alle chiamate dei punti e tenere il risultato, il giudice pu\u00f2 penalizzare un giocatore per la violazione del codice di condotta per i giocatori.\nGiudice di linea.\nIl giudice di linea chiama le chiamate vicine alla linea assegnata a lui. Il giudice di linea lavora con una squadra composta da tre ai nove colleghi. Ogni giudice di linea \u00e8 assegnato dal giudice di sedia ad una linea o ad un sistema di posizione.\nil giudice di linea chiama una palla fuori verbalmente \"out\" ed estendendo completamente il braccio."}
{"id": "2482617", "revid": "219355", "url": "https://it.wikipedia.org/wiki?curid=2482617", "title": "Deossiemoglobina", "text": ""}
{"id": "2482619", "revid": "1800218", "url": "https://it.wikipedia.org/wiki?curid=2482619", "title": "Gora\u017ede", "text": "Gora\u017ede (in cirillico serbo \"\u0413\u043e\u0440\u0430\u0436\u0434\u0435\") \u00e8 una citt\u00e0 della Bosnia ed Erzegovina, capoluogo del Cantone della Podrinje Bosniaca, che sorge sulla riva sinistra del fiume Drina a nord dei monti Sand\u017eak con 22.080 abitanti al censimento 2013.\nIl territorio di Gora\u017ede \u00e8 quello pi\u00f9 orientale della Federazione di Bosnia ed Erzegovina, confina a nord, a est e a sud con la Repubblica Serba di Bosnia ed Erzegovina.\nGora\u017ede \u00e8 raggiunta dalla strada statale 20 (E762) Ustipra\u010da - Ragusa. Gora\u017ede si trova a 94 chilometri a est di Saraievo.\nL'assedio di Gora\u017ede.\nLa citt\u00e0 di Gora\u017ede \u00e8 divenuta famosa per l'assedio durante la guerra in Bosnia e il massacro della primavera 1994.\nNel maggio 1993 gli Stati Uniti d'America dichiararono Gora\u017ede \"zona protetta\". Nel marzo dell'anno successivo vi fu un'offensiva di fanteria (7000/14000 unit\u00e0) da parte dei musulmani bosniaci a Ustipra\u010da, importante nodo stradale nei pressi di Gora\u017ede. Nell'offensiva vennero incendiati sei villaggi serbi.\nTra la fine di marzo e l'inizio di aprile part\u00ec la controffensiva serba. I serbi di Bosnia, in possesso di postazioni di artiglieria sulle colline, bombardarono incessantemente la citt\u00e0 per diversi giorni; testimonianze di radioamatori indicano un ritmo di tre granate al minuto. Le case vennero colpite direttamente da due carri armati posizionati sulla riva destra della Drina. Le vittime furono 300 morti e 1100 feriti.\nIl 10 aprile 1994 la NATO bombard\u00f2 le postazioni serbe. Al riguardo il comandante belga delle truppe ONU ivi dislocate, Francis Briquemont, scrisse nella sua relazione finale prima del richiamo dalla Bosnia: \nNell'assedio di Gora\u017ede, come a Srebrenica, l'ONU non \u00e8 stata in grado n\u00e9 di proteggere la popolazione locale dagli attacchi serbi n\u00e9 di impedire operazioni militari bosniache provenienti dalla zona protetta. In quel periodo vi furono diverse manifestazioni anti-ONU e lo stesso sindaco di Gora\u017ede disse: \"Tanto valeva che la citt\u00e0 l'aveste bombardata voi.\""}
{"id": "2482620", "revid": "219355", "url": "https://it.wikipedia.org/wiki?curid=2482620", "title": "Emoglobina ridotta", "text": ""}
{"id": "2482627", "revid": "287204", "url": "https://it.wikipedia.org/wiki?curid=2482627", "title": "Il destino dei nani", "text": "Il destino dei nani \u00e8 il quarto romanzo del ciclo \"La Saga della Terra Nascosta\" di Markus Heitz, scritto nel 2008 e tradotto in Italia nel 2009.\nTrama.\nLa \"Forra Oscura\" \u00e8 stata sigillata tramite un Diamante magico che irradia una barriera invalicabile per chiunque; mantenendo al sicuro i popoli della terra nascosta. Tuttavia il Diamante sta perdendo potere sgretolandosi fino a diventare pura roccia inutile, liberando cos\u00ec le bestie demoniache assetate di sangue. Quando esse saranno liberate B\u00f6indil e Goda si troveranno davanti un'armata micidiale con a capo il loro vecchio amico Tungdil in un'armatura nera di tionio. Nel frattempo, nei regni conosciuti dominano Albi, Draghi e il Kordrion scappato anni or sono dalla Forra Oscura; assieme a questi il vecchio mago Lot-Ionan \u00e8 passato alla magia oscura dominando vasti territori una volta appartenenti ai nani. Le stirpi naniche conosciute sono state quasi del tutto distrutte, solo i Quarti resistono e i Terzi alleati agli Albi continuano la loro guerra personale verso i propri simili. Dopo l'uccisione dell'imperatore Nanico da parte di un Elfo nel capitolo precedente; gli Elfi avevano subito un attacco massiccio da parte di un vasto numero di nani. Gi\u00e0 in numero molto limitato gli Elfi, popolo dei boschi, nel quarto e ultimo capitolo sono vicini alla capitolazione finale: \"L'estinzione\". Tungdil tornato dalla Forra dopo duecentocinquanta cicli \u00e8 cambiato profondamente: irriconoscibile agli occhi dei suoi vecchi compagni e non intenzionato a prendere parte alla liberazione dei vecchi popoli tuttora sottomessi. B\u00f6indil dovr\u00e0 trovare uno stratagemma per convincere Tungdil a portare a compimento il piano che lo stesso amico aveva progettato, che prevedeva di ottenere l'aiuto di Lot-Ionan per distruggere la Forra Oscura, indebolendolo mandandogli contro, tramite un astuto stratagemma, il letale Kodrion, per poi costringerlo a seguirli fino alla Forra. Tungdil pensa anche alla liberazione della Terra Nascosta tramite un procedimento simile, mandando il potente drago Lohasbrander contro gli albi. Nel corso dell'avventura, la piccola squadra di nani, aiutata da soldati scelti dei Primi e Terzi che si ribellano agli albi, verranno affiancati da Co\u00efra, principessa del Weyurn, regno dominato dal Drago, una maga, Mallenia, discendente del re Mallen Von Ido, donna a capo dei ribelli che combattono gli albi e i Terzi, e Rodario Settimo, discendente dell'Incredibile Rodario, ormai leggenda."}
{"id": "2482630", "revid": "1543377", "url": "https://it.wikipedia.org/wiki?curid=2482630", "title": "Verein \u00d6sterreichische Fu\u00dfball-Bundesliga", "text": "La \u00d6sterreichische Fu\u00dfball-Bundesliga, letteralmente \"Lega federale austriaca di calcio\", \u00e8 l'organo che gestisce i pi\u00f9 importanti campionati di calcio in Austria. Fu fondata nel 1991 e ha sede a Vienna.\nConta 20 club membri e organizza i campionati professionistici di Bundesliga ed Erste Liga.\nStoria.\nIl professionismo nel calcio approd\u00f2 in Austria con la Wiener Fu\u00dfball-Verband, nel 1924. Ma fu solo dopo la seconda guerra mondiale, nel 1949, che nacque un'organizzazione che raccogliesse le societ\u00e0 professionistiche del Paese: era la \"\u00d6sterreichische Fu\u00dfball-Staatsliga\", che governava i campionati di prima (\"Staatsliga A\") e seconda (\"Staatsliga B\") divisione. Nel 1974, per\u00f2, la federazione sciolse d'ufficio la lega e si fece carico dell'organizzazione dei campionati. Solo nel 1991 i club costituirono nuovamente un'associazione autonoma, la \u00d6sterreichische Fu\u00dfball-Bundesliga appunto, operativa dal 1\u00ba dicembre di quell'anno. Formalmente \u00e8 un'associazione \"no profit\".\n\u00c8 costituita in forma di \"eingetragener Verein\" ed \u00e8 uno dei 10 membri della federazione, insieme alle 9 federazioni calcistiche di land.\nIl 6 dicembre 2013 Hans Rinner \u00e8 stato rieletto presidente ed affronta il suo secondo mandato consecutivo, il quale scadr\u00e0 nel 2017.\nOrganico odierno.\nLa \u00d6sterreichische Fu\u00dfball-Bundesliga conta 20 societ\u00e0, equamente suddivise fra Bundesliga ed Erste Liga. A quest'ultimo torneo, fino al 2009-2010, hanno preso parte anche due squadre riserva di club professionistici.\nConsiglio direttivo.\nSenato.\nLa Bundesliga si suddivide in \"senate\", ognuno dei quali ha specifiche funzioni."}
{"id": "2482633", "revid": "599013", "url": "https://it.wikipedia.org/wiki?curid=2482633", "title": "Santuario di Nostra Signora del Buon Consiglio", "text": "Il santuario di Nostra Signora del Buon Consiglio \u00e8 un luogo di culto cattolico situato nel comune di Riva Ligure, in via al Santuario, in provincia di Imperia. La principale festivit\u00e0 si celebra la domenica successiva al 26 aprile nelle festivit\u00e0 della Madonna del Buon Consiglio.\nStoria e descrizione.\nL'edificazione del primo edificio, dedicato in origine a san Maurizio, \u00e8 risalente all'anno 1000 anche se la chiesa verr\u00e0 citata per la prima volta in un documento datato al 1205.\nOriginariamente alle dipendenze della chiesa della Nativit\u00e0 di Maria Vergine di Lingueglietta (frazione di Cipressa), con la nomina a parrocchiale ad essa faranno capo i centri vicini di Pompeiana, Terzorio, Santo Stefano al Mare e la stessa Riva Ligure.\nL'intitolazione a Nostra Signora del Buon Consiglio avverr\u00e0 in seguito, mentre la precedente intitolazione passer\u00e0 alla nuova chiesa parrocchiale di Riva Ligure divenuto, nel frattempo, comune autonomo.\nLa pieve, legata all'abbazia di Santo Stefano di Genova dopo la donazione, nel 1049, da Adelaide di Susa, seguir\u00e0 le vicende storiche del feudo rivese.\nIl santuario si presenta con la caratteristica facciata a capanna rivestita da intonaco, con portale e forme strutturali in stile gotiche, recentemente posto a restauro.\nAll'interno \u00e8 conservato il trittico ligneo del XV o XVI secolo con l'immagine della \"Vergine tra san Bartolomeo e san Giovanni Battista\".\nNel fianco destro della chiesa \u00e8 custodita la tomba del poeta Francesco Pastonchi."}
{"id": "2482634", "revid": "827882", "url": "https://it.wikipedia.org/wiki?curid=2482634", "title": "Masashi Ozaki", "text": "Tra il 1989 e il 1988 \u00e8 stato per quasi duecento settimane tra i primi dieci giocatori della classifica dell'Official World Golf Rankings. \u00c8 il giocatore pi\u00f9 vittorioso della storia del Japan Golf Tour, dove si \u00e8 piazzato per 12 volte al primo posto della money list annuale e ha vinto 94 tornei.\nHa partecipato per 18 volte al Masters, ottenendo come migliore risultato l'ottavo posto nel 1973. Il suo miglior piazzamento nei quattro tornei major \u00e8 il sesto posto nell'U.S. Open del 1989.\nIn carriera ha vinto complessivamente 113 tornei.\nNonostante abbia superato i sessant'anni di et\u00e0 continua tuttora a giocare regolarmente nel Japan Golf Tour."}
{"id": "2482635", "revid": "1991", "url": "https://it.wikipedia.org/wiki?curid=2482635", "title": "Bodhgay\u0101", "text": ""}
{"id": "2482638", "revid": "118752546", "url": "https://it.wikipedia.org/wiki?curid=2482638", "title": "Inibizione enzimatica retroattiva da prodotto finale", "text": "L'inibizione enzimatica retroattiva da prodotto finale (o inibizione enzimatica retroattiva o inibizione enzimatica a feedback negativo) \u00e8 l'inibizione allosterica dell'enzima da parte di uno o pi\u00f9 dei suoi prodotti.Nel caso del feedback negativo si parla di\u00a0allosteria eterotropica, perch\u00e9 la molecola che va ad inibire il processo \u00e8 il prodotto finale del processo, ergo una molecola differente dal substrato iniziale.\nI prodotti finali di una via metabolica sono spesso inibitori dei primi enzimi della stessa via metabolica (solitamente quelli che caratterizzano le reazioni irreversibili), regolando cos\u00ec l'intero flusso della via metabolica. Un tale meccanismo di regolazione \u00e8 definito a feedback negativo, perch\u00e9 la quantit\u00e0 di prodotto generato dipende dalla concentrazione del prodotto stesso. I meccanismi di feedback negativo sono in grado di regolare finemente l'attivit\u00e0 degli enzimi in base alle necessit\u00e0 della cellula, permettendo una ottimizzazione della gestione dei metaboliti a disposizione ed un corretto mantenimento dell'omeostasi. \nTale inibizione pu\u00f2 seguire gli schemi di quella \"competitiva\", \"non competitiva\" o \"mista\". Vi \u00e8 una progressiva diminuzione di attivit\u00e0 per elevate concentrazioni di substrato. Ci\u00f2 pu\u00f2 indicare l'esistenza di due siti di legame nell'enzima. A bassa concentrazione di substrato, \u00e8 occupato il sito ad alta affinit\u00e0 e la normale cinetica enzimatica \u00e8 rispettata. Tuttavia, a concentrazioni maggiori, viene occupato anche il secondo sito inibitorio. L'inibizione del prodotto \u00e8 spesso una caratteristica regolatoria del metabolismo e pu\u00f2 essere una forma di feedback negativo."}
{"id": "2482640", "revid": "219355", "url": "https://it.wikipedia.org/wiki?curid=2482640", "title": "Inibizione del substrato", "text": ""}
{"id": "2482642", "revid": "121837", "url": "https://it.wikipedia.org/wiki?curid=2482642", "title": "Stelle di neutroni", "text": ""}
{"id": "2482643", "revid": "219355", "url": "https://it.wikipedia.org/wiki?curid=2482643", "title": "Inibizione a feedback negativo", "text": ""}
{"id": "2482645", "revid": "219355", "url": "https://it.wikipedia.org/wiki?curid=2482645", "title": "Inibizione enzimatica da prodotto finale", "text": ""}
{"id": "2482646", "revid": "219355", "url": "https://it.wikipedia.org/wiki?curid=2482646", "title": "Inibizione enzimatica retroattiva", "text": ""}
{"id": "2482647", "revid": "281652", "url": "https://it.wikipedia.org/wiki?curid=2482647", "title": "Dj Ross", "text": ""}
{"id": "2482649", "revid": "152625", "url": "https://it.wikipedia.org/wiki?curid=2482649", "title": "The Defeat of Satan/Despair", "text": ""}
{"id": "2482651", "revid": "76963", "url": "https://it.wikipedia.org/wiki?curid=2482651", "title": "Dylan Carlson", "text": "Biografia.\nSuo padre lavorava per il Dipartimento della Difesa Statunitense e per quella ragione, Dylan da bambino si trasfer\u00ec svariate volte, vivendo a Filadelfia, Texas, Nuovo Messico e New Jersey, prima di ritornare a vivere nello stato di Washington.\nLa prima volta che pens\u00f2 di diventare un musicista fu all'et\u00e0 di 15 anni, ispirato da gruppi come Molly Hatchet, AC/DC e Black Sabbath.\nEgli stesso ha citato The Melvins, e compositori come La Monte Young e Terry Riley tra le maggiori influenze nella sua musica.\nNella citt\u00e0 di Olympia (Washington) Dylan incontr\u00f2 Slim Moon, Greg Babior, Dave Harwll and Joe Preston, con cui avrebbe formato successivamente gli Earth. Durante questo periodo, Dylan era solito creare \"collages sonori\" insieme al suo successivamente compagno di stanza Kurt Cobain, il quale lo introdusse all'eroina, e alla futura componente delle Bikini Kill, Tobi Vail.\nDal 1991 al 1996, gli Earth cambiarono numerose volte formazione. Carlson attribuisce l'assenza di album registrati in studio tra il 1997 e il 2005 a \"problemi legali e di droga\".\nFu Carlson che procur\u00f2 il fucile con cui Kurt Cobain si suicid\u00f2. Carlson ha dichiarato di non essere a conoscenza delle intenzioni suicide di Cobain, e che Kurt gli disse che l'arma gli serviva per difesa personale.\nCarlson \u00e8 stato una delle tante persone intervistate nel documentario Kurt &amp; Courtney diretto da Nick Broomfield nel 1998. Dylan ha dichiarato in seguito di essere rammaricato per aver preso parte al film, dichiarando \"Sono stato fuorviato dalle sue reali intenzioni\"."}
{"id": "2482654", "revid": "1226", "url": "https://it.wikipedia.org/wiki?curid=2482654", "title": "Edward Challenger", "text": ""}
{"id": "2482657", "revid": "122758093", "url": "https://it.wikipedia.org/wiki?curid=2482657", "title": "Titoli di testa", "text": "I titoli di testa introducono un film, indicando i nomi del cast tecnico e artistico. Durante la breve sequenza si citano le persone che di pi\u00f9 hanno collaborato allo sviluppo dell'opera (regista, sceneggiatore, produttori, produttori esecutivi, interpreti ecc...) e talvolta inserendo immagini che possano preludere all'opera rappresentata.\nPoich\u00e9 l'introduzione di un film \u00e8 molto importante, spesso i titoli di testa sono affidati a registi a parte, specializzati nel campo; ad Hollywood la rappresentazione grafica di questi \u00e8 divenuta molto importante e richiesta.\nAl contrario, nei titoli di coda, inseriti appunto a fine film, vengono indicati tutti i singoli partecipanti alla produzione, e non pi\u00f9 solo i principali autori, i luoghi usati per le riprese e se presenti, omaggi ad alcune persone che hanno collaborato.\nNelle serie televisive.\nNelle serie televisive generalmente riportano l'autore della serie televisiva e gli interpreti. La sigla di testa, spesso viene trasmessa dopo i primi minuti dell'episodio. In molte serie televisive i titoli di testa vengono riportati prima o dopo la sigla vera e propria, nel corso dell'episodio."}
{"id": "2482661", "revid": "287204", "url": "https://it.wikipedia.org/wiki?curid=2482661", "title": "Gorazde", "text": ""}
{"id": "2482663", "revid": "554814", "url": "https://it.wikipedia.org/wiki?curid=2482663", "title": "Titoli di coda", "text": "I titoli di coda sono la parte finale della maggior parte dei film, delle produzioni televisive o dei videogiochi durante la quale vengono riportati i nomi delle persone che hanno partecipato alla realizzazione del prodotto.\nNel cinema.\nInseriti alla fine di un film, indicano i nomi dei singoli partecipanti alla realizzazione dell'opera, contrariamente a quelli di testa in cui appaiono solo i principali (regista, sceneggiatore, produttore, produttore esecutivo, maggiori interpreti).\nNei titoli di coda vengono inserite anche informazioni come i titoli e i compositori delle tracce della colonna sonora del film, i luoghi usati nelle riprese, le persone che hanno permesso le riprese in una data location e, soprattutto quando si verifica durante la realizzazione la morte di un componente o di un collaboratore della troupe, omaggi a persone.\nI titoli di coda sono spesso scritti con un carattere di colore bianco e di dimensione ridotta, scorrono dal basso verso l'alto su uno sfondo nero e in sottofondo \u00e8 presente una musica che accompagna l'andamento dei titoli, spesso la traccia principale della colonna sonora.\nIn alcuni casi i titoli scorrono a fianco o al di sopra di immagini come scene scartate durante la lavorazione, errori degli attori o una scena che ha la funzione di epilogo.\nSe gli autori dell'opera sono convinti della produzione di un seguito, o sono semplicemente desiderosi di dare qualche informazione post-trama, aggiungono una breve scena durante o dopo i titoli di coda. Alcuni esempi di questa usanza sono:\nIn televisione.\nI titoli di coda dei telefilm sono pi\u00f9 corti rispetto a quelli dei film. Nel caso di telefilm stranieri sono spesso adattati con l'aggiunta dei nomi dei doppiatori e dei traduttori.\nNel caso dei programmi di altro genere i titoli di coda sono spesso riportati sotto forma di scritte scorrevoli orizzontalmente da destra verso sinistra, poste nella parte inferiore dello schermo come, per esempio, la sigla finale dei Teletubbies, l'edizione italiana di Yes! Pretty Cure 5 (in questo caso per\u00f2 scorrono nella parte centrale), dei giochi televisivi, (Sarabanda, L'eredit\u00e0 e Chi vuol essere milionario? (dal 2000 al 2005 circa e di nuovo dal 2008 a fine 2009) con caratteri diversi in base a periodo e gioco).\nQuando sono privi di una parte video o audio, spesso le reti televisive tagliano i titoli di coda per risparmiare tempo nel palinsesto; normalmente invece le pay TV, offrendo numerosi canali e non avendo quindi limiti temporali troppo stringenti cos\u00ec anche come i canali per bambini, trasmettono i titoli di coda nella loro interezza."}
{"id": "2482664", "revid": "830939", "url": "https://it.wikipedia.org/wiki?curid=2482664", "title": "Karla Schramm", "text": "Biografia.\nA ventinove anni \u00e8 stata fra le attrici che hanno interpretato il ruolo dell'eroina Jane Parker nella saga cinematografica sul personaggio letterario di Tarzan: segnatamente, \"The Revenge of Tarzan\" e \"The Son of Tarzan\", entrambi del 1920.\nSuo primo partner in veste di Tarzan fu Gene Pollar, mentre nel secondo episodio fu a fianco di P. Dempsey Tabler.\n\u00c8 stata la seconda attrice a impersonare per il cinema l'avventuroso ruolo di Jane e, insieme all'attrice Brenda Joyce, attiva per\u00f2 dopo di lei, la sola a recitare la parte di Jane al fianco di attori diversi impegnati nel ruolo di Tarzan.\nHa vissuto a lungo a Newport Beach (California), citt\u00e0 nella quale sono conservate le sue ceneri."}
{"id": "2482665", "revid": "1573940", "url": "https://it.wikipedia.org/wiki?curid=2482665", "title": "Mythicomyiidae", "text": "Mythicomyiidae , \u00e8 una famiglia di Insetti dell'ordine dei Ditteri (Brachycera: Asiloidea), comprendente circa 350 specie.\nDescrizione.\nGli adulti sono insetti di piccole dimensioni, con corpo lungo al massimo 5 mm. Morfologicamente affini ai Bombyliidae, differiscono da questi per il tegumento glabro e per alcuni caratteri morfologici, fra cui spicca l'assenza della biforcazione R4+5 nella nervatura alare.\nIl capo ha antenne di tipo aristato, con il terzo antennomero pi\u00f9 lungo dello scapo e del pedicello messi insieme e portante uno stilo composto da due segmenti. L'apparato boccale ha palpi mascellari rudimentali o del tutto assenti. Il torace \u00e8 spesso fortemente gibboso e le ali sono relativamente larghe, con regione anale ben sviluppata; in fase di riposo, sono ripiegate orizzontalmente sull'addome. L'addome dei maschi ha una spaccatura dorsale sull'epandrio e l'ipandrio ben sviluppato, quello delle femmine ha i cerci e il margine posteriore del nono urotergo coperti da peli.\nLa nervatura alare ha una struttura pi\u00f9 semplice rispetto a quella dei Bombyliidae. La costa si estende per tutto il margine e la subcosta \u00e8 generalmente breve, talvolta incompleta (\"Empidideicus\", \"Glabellula\"). La radio presenta nella struttura e nella morfologia i caratteri fondamentali ai fini sistematici. Nella maggior parte della famiglia sono presenti tre rami della radio per assenza di entrambe le biforcazioni di secondo ordine del settore radiale; questi rami sono R1, R2+3 e R4+5 (o R5 secondo un'altra interpretazione). Gli elementi differenziali pi\u00f9 importanti sono i seguenti:\nLa ramificazione posteriore del settore radiale subisce una leggera curvatura all'indietro e si identificherebbe con il ramo R5: nei Bombilidi, infatti, questo ramo si separa dalla biforcazione R4+5 dirigendosi posteriormente, mentre R4 si dirige, con un percorso sinuoso, in avanti. L'assenza della biforcazione R4+5, per la scomparsa di R4 o per la coalescenza di questa con R5, pur essendo un carattere presente anche in altri Brachiceri inferiori, nell'ambito degli Asiloidea si riscontra esclusivamente nei Mythicomyiidae e rappresenta il principale elemento che differenzia questa famiglia dai Bombilidi e dagli Hilarimorphidae.\nLa media si suddivide in tre ramificazioni, per assenza di M3 come avviene nelle famiglie affini (Bombyliidae e Hilarimorphidae). Come negli Hilarimorphidae, manca la cellula discale, presente invece nei Bombilidi. Nei Mythicomyiinae e nelle sottofamiglie affini, tuttavia, la seconda basale pu\u00f2 assumere una conformazione tale da apparire come una cellula discale. Nel genere \"Empidideicus\", la base della media \u00e8 appena accennata, mostrando in apparenza un'unica cellula basale.\nLa cubito e l'anale, infine, confluiscono direttamente sul margine senza intersecarsi, perci\u00f2 delimitano una cellula cup aperta, come avviene anche in alcuni Bombilidi. Nei Mythicomyiidae, in definitiva, le cellule chiuse si riducono alle sole cellule basali (br e bm) a cui si aggiunge, in caso di confluenza di R2+3 su R1, la marginale.\nBiologia.\nCome per altre famiglie di Asiloidea, ivi compresi i Bombyliidae, l'habitat preferito dei Mythicomyiidae \u00e8 rappresentato da ambienti aridi o semiaridi, come le steppe e i deserti. Gli adulti sono nettarivori. La biologia degli stadi preimmaginali \u00e8 quasi sconosciuta, ma le poche informazioni certe indicano un'affinit\u00e0 etologica con i Bombilidi. Le larve hanno presumibilmente un regime dietetico zoofago a spese di altri insetti: esemplari di larve di \"Mythicomyia\" sono segnalati in associazione con ortotteri, lepidotteri nottuidi, imenotteri vespoidei; \"Glabellula\" comprende forme mirmecofile associate ai formicai; \"Psiloderoides\" forme predatrici oofaghe a spese di ortotteri.\nSistematica e filogenesi.\nI Mythicomyiidae sono stati classificati, per lungo tempo, all'interno della famiglia dei Bombyliidae. La collocazione sistematica fra le sottofamiglie dei Bombyliidae ricorreva secondo tre differenti posizioni:\n (1991) ha elevato i Mythicomyiinae \"sensu lato\" al rango di famiglia e sotto l'aspetto filogenetico inquadra il \"taxon\" in una linea correlata al resto degli altri Bombyliidae \"sensu lato\". La separazione dei Mythicomyiidae \u00e8 stata in seguito supportata da altri Autori, ma, a distanza di 10-15 anni, diverse fonti, anche se non proprio recenti, trattano ancora questo raggruppamento all'interno dei Bombyliidae, perci\u00f2 non c'\u00e8 una piena condivisione in merito allo scorporo dai Bombyliidae.\nLa suddivisione interna riprende in parte la separazione tassonomica che esisteva fra Cyrtosiinae e Mythicomyiinae, con ulteriori scorpori riguardanti entrambi i gruppi di generi. (2002) ha riordinato la sistematica interna definendo la distribuzione, la ridenominazione, le sinonimie e i \"nomina nuda\": \nAi 22 generi sopra elencati si aggiungono altri quattro comprendenti solo specie fossili: \"Palaeoplatypygus\", \"Procyrtosia\", \"Proplatypygus\" e \"Carmenelectra\". Si conoscono oltre 10 specie di Mythicomyiidae fossili, in gran parte risalenti al Cenozoico. Due specie risalgono invece al Mesozoico: \"Procyrtosia sukatshevae\", datata al Cretaceo superiore, e \"Palaeoplatypygus zaitzevi\", datata al Giurassico medio.\nDistribuzione.\nPur avendo un numero limitato di specie, la famiglia dei Mythicomyiidae ha un'ampia distribuzione, con una maggiore concentrazione di specie nelle regioni temperate calde e in quelle subtropicali. La presenza della famiglia diminuisce nelle regioni tropicali e nelle regioni fredde, alle alte latitudini, i Mythicomyiidae sono quasi del tutto assenti.\nI Mythicomyiidae sono presenti in tutte le regioni zoogeografiche della Terra, con circa met\u00e0 delle specie segnalate nel Neartico, ma \u00e8 rilevante anche il numero di specie presenti nel Paleartico e nella regione afrotropicale. Decisamente minore \u00e8 la diffusione nelle altre regioni zoogeografiche, in particolare quelle dell'emisfero orientale (Indomalesia e Australasia).\nIn Europa sono presenti 30 specie appartenenti ai generi \"Cephalodromia\", \"Cyrtisiopsis\", \"Cyrtosia\", \"Platypygus\", \"Empidideicus\" e \"Glabellula\". Circa un terzo di tali specie appartengono al genere \"Cyrtosia\". La maggior parte dei Mythicomyiidae europei si concentra nelle Canarie, nelle regioni mediterranee e nel bacino del Mar Nero, con eventuali infiltrazioni negli stati meridionali dell'Europa centrale. Fa eccezione la specie \"Glabellula arctica\", adattata a climi pi\u00f9 freddi: questa specie \u00e8 infatti diffusa in un ampio areale che si estende dall'Europa centrale (Paesi Bassi, Repubblica Ceca, Slovacchia) alla Danimarca, alla Scandinavia e alla Russia centro-settentrionale.\nI sei generi europei sono tutti rappresentati anche in Italia, con 17 specie segnalate: sette specie in \"Cyrtosia\", tre rispettivamente in \"Empidideicus\" e \"Platypygus\", due in \"Glabellula\" e, infine, una specie rispettivamente in \"Cephalodromia\" e \"Cyrtisiopsis\". In merito a queste ultime due, la \"checklist\" riporta i vecchi nomi \"Cyrtosia nitens\" e \"Platypygus melleus\", rispettivamente sinonimi di \"Cephalodromia nitens\" e di \"Cyrtisiopsis melleus\"."}
{"id": "2482670", "revid": "339392", "url": "https://it.wikipedia.org/wiki?curid=2482670", "title": "Proteina chinasi dipendente da cAMP", "text": ""}
{"id": "2482671", "revid": "339392", "url": "https://it.wikipedia.org/wiki?curid=2482671", "title": "Proteina chinasi cAMP-dipendente", "text": ""}
{"id": "2482672", "revid": "486946", "url": "https://it.wikipedia.org/wiki?curid=2482672", "title": "Dialetto avellinese", "text": ""}
{"id": "2482685", "revid": "339392", "url": "https://it.wikipedia.org/wiki?curid=2482685", "title": "Proteina chinasi a", "text": ""}
{"id": "2482686", "revid": "115029570", "url": "https://it.wikipedia.org/wiki?curid=2482686", "title": "Shadow DN7", "text": "La Shadow DN7 fu una vettura di Formula 1 che fece il suo debutto al Gran Premio d'Austria 1975 con al volante Jean-Pierre Jarier. Progettata da Tony Southgate e Dave Wass, veniva spinta da un motore francese Matra 3.0 V12 e possedeva il cambio Hewland TL200.\nPartecip\u00f2 solamente ai Gran Premi di Austria ed Italia 1975 e non riusc\u00ec a terminare i due eventi a causa di problemi tecnici.\nDal GP degli USA Jarier torn\u00f2 alla guida della vecchia DN5 da cui derivava. In sostanza l'esperimento non and\u00f2 a buon fine in quanto il vantaggio della Potenza maggiore del 12 cilindri francese fu vanificata da un peso maggiore del motore, dei radiatori e della quantit\u00e0 di benzina necessaria per terminare la gara."}
{"id": "2482689", "revid": "287204", "url": "https://it.wikipedia.org/wiki?curid=2482689", "title": "FlashForward", "text": "FlashForward \u00e8 una serie televisiva statunitense di genere fantascientifico, prodotta e trasmessa da ABC, e basata sul romanzo \"Avanti nel tempo\" (\"Flashforward\") dello scrittore canadese Robert J. Sawyer.\nIn Nordamerica la serie \u00e8 stata mandata in onda dal 24 settembre 2009; in Italia \u00e8 stata trasmessa dal canale satellitare Fox a partire dal 5 ottobre 2009 e in seguito in chiaro su Italia 1 dal mese di settembre 2010. La serie viene trasmessa in prima visione in chiaro in lingua italiana sul canale televisivo svizzero RSI LA2 a partire dal 18 luglio 2010.\nIl 12 ottobre 2009 ABC ha annunciato di aver ordinato una stagione completa, per un totale di 25 episodi, successivamente ridotti a 22.\nSecondo le iniziali intenzioni di David S. Goyer e Marc Guggenheim (creatore e produttore della serie) la serie sarebbe dovuta durare tra i tre e sette anni a seconda del successo ottenuto. Tuttavia, il 18 maggio 2010 la ABC ha annunciato ufficialmente la cancellazione della serie dopo una sola stagione. La serie, pertanto, rimane\npriva di un vero e proprio finale, in quanto l'ultimo episodio presenta una serie di cliffhanger che avrebbero dovuto introdurre la seconda stagione.\nTrama.\nIl 6 ottobre 2009 tutte le persone in ogni angolo del mondo perdono i sensi per 2 minuti e 17 secondi. In questo periodo di tempo, ognuno vede il proprio futuro in una premonizione (un \"flashforward\", appunto): 2 minuti e 17 secondi del 29 aprile 2010 (o del 30 aprile, a seconda del fuso orario). A Los Angeles, l'agente federale Mark Benford vede se stesso investigare proprio sul flashforward, analizzando i dati raccolti su una grande lavagna, un mosaico di foto, nomi, piste. Nel presente, questo suo ricordo lo aiuter\u00e0 ad iniziare un'investigazione su cosa ha causato e cos'\u00e8 stato il flashforward che ha mostrato il futuro a tutto il mondo. Mark, cos\u00ec come i suoi amici, i suoi colleghi e la sua famiglia, deve confrontarsi con la sua premonizione e interrogarsi sulle possibilit\u00e0 che il futuro si avveri o meno.\nDistribuzione internazionale.\nLa distribuzione venne realizzata all'incirca nello stesso periodo in diverse nazioni; ecco l'elenco dei paesi in cui la serie fu trasmessa."}
{"id": "2482695", "revid": "339392", "url": "https://it.wikipedia.org/wiki?curid=2482695", "title": "Proteina chinasi A", "text": ""}
{"id": "2482699", "revid": "59645", "url": "https://it.wikipedia.org/wiki?curid=2482699", "title": "Bernhard Crusell", "text": ""}
{"id": "2482700", "revid": "83531", "url": "https://it.wikipedia.org/wiki?curid=2482700", "title": "Shadow DN12", "text": "La Shadow DN12 fu una vettura di Formula 1 progettata da Vic Morris e Chuck Graeminger in monoscocca d'alluminio e spinta dal tradizionale propulsore Ford Cosworth DFV. La DN12 venne utilizzata nel corso della stagione 1980.\nLa vettura fece il suo debutto in gara nel Gran Premio del Belgio, in sostituzione alla deludente DN11. Nel corso della stagione venne iscritta in 3 gran premi con Geoff Lees e Dave Kennedy, ma non riusc\u00ec mai a prendere parte ad una gara.\nDopo la fallita qualificazione al Gran Premio di Francia 1980 la scuderia si ritir\u00f2 definitivamente dalla Formula 1."}
{"id": "2482702", "revid": "339392", "url": "https://it.wikipedia.org/wiki?curid=2482702", "title": "Proteina chinasi cAMP dipendente", "text": ""}
{"id": "2482704", "revid": "1573940", "url": "https://it.wikipedia.org/wiki?curid=2482704", "title": "Suj\u0101t\u0101", "text": "Suj\u0101t\u0101 fu la donna che diede una ciotola di cibo a Siddh\u0101rtha Gautama \u015a\u0101kyamuni segnando cos\u00ec la fine del suo periodo di ascesi estrema e permettendo il conseguimento del Risveglio.\nDopo sei anni passati con i cinque asceti sotto la guida di Udraka R\u0101maputra (P\u0101li: \"Uddaka Ramaputta\") Siddh\u0101rtha Gautama \u015a\u0101kyamuni si era reso conto che la mortificazione estrema, i digiuni feroci e prolungati, non portavano alla Liberazione, ma anzi rendevano la mente meno lucida e pertanto dovevano essere abbandonati. Lasci\u00f2 cos\u00ec il suo maestro e cerc\u00f2 una via in modo autonomo. Dal monte Pragbodhi si trasfer\u00ec a nord della cittadina di \"Uruvilv\u0101\" (P\u0101li: \"Uruvel\u0101\"), oggi non pi\u00f9 esistente, e trov\u00f2 come luogo di meditazione l'attuale Bodhgay\u0101, dove incontr\u00f2 Suj\u0101t\u0101 poco dopo essersi vestito con gli abiti trovati in un cimitero e appartenuti a una serva di Suj\u0101t\u0101 stessa.\nLe fonti testuali.\nLa storia di Suj\u0101t\u0101 \u00e8 narrata principalmente nel \"Buddhacarita\" di A\u015bvagho\u1e63a, nel \"Lalitavistara\" (di difficile datazione, ma tradotto in cinese nel 308 da Dharmarak\u1e63a) e nel \"Nidan\u0101kath\u0101\" (la cui edizione attualmente esistente viene datata verso l'inizio del quinto secolo).\nSuj\u0101t\u0101, talora chiamata col nome di Nandabala, incontra il futuro Buddha nei pressi dell'odierna Bodhgay\u0101 lungo il corso del fiume Phalgu, nato poco a monte dalla confluenza del Naira\u00f1jan\u0101 (l'odierno Lil\u0101j\u0101n) col fiume Mohan\u0101. Offre una ciotola di riso cotto nel latte con aggiunta di miele. A quel punto Siddh\u0101rtha Gautama \u015a\u0101kyamuni si lava nel corso d'acqua, si pulisce la bocca con dell'acqua profumata offerta da Suj\u0101t\u0101 e si ciba dalla ciotola offertagli. A seconda delle fonti si tratta di 7 o 49 \"pi\u1e47\u1e0da\", o bocconi.&lt;br&gt;\nI cinque asceti, che fino ad allora avevano seguito Gautama, scandalizzati se ne andarono abbandonandolo. Sarebbero stati raggiunti in seguito a S\u0101rn\u0101th da Gautama oramai divenuto Buddha dove con la proclamazione del primo e del secondo sermone, (il \"Dhammacakkappavattana Sutta\" e il \"Anattalakkha\u1e47a Sutta\") li avrebbe convertiti e accettati come i primi Bhikkhu del Sa\u1e45gha.\nInterpretazione.\nLa regione di Gay\u0101, in cui si trovava \"Uruvilv\u0101\" e l'attuale Bodhgay\u0101 era considerata una zona ideale per il culto dei morti, non differentemente da quanto attualmente viene considerata Varanasi. In particolare lo erano le aree di confluenza dei fiumi. I riti, \"\u015braddh\u0101\", per onorare i propri antenati consistevano nell'offerta di \"pi\u1e47\u1e0da\" (in numero di sette o multipli) a un brahmano da parte del maschio principale di una famiglia. Il brahmano doveva quindi lavarsi il corpo e la bocca con acqua rituale, mangiare l'offerta e recitare delle formule. I benefici accumulati con tale atto sarebbero andati a beneficio degli antenati.&lt;br&gt;\nNel caso del Buddha il rito \u00e8 per\u00f2 volutamente stravolto: Gautama non \u00e8 brahmano ma appartiene alla casta dei \"k\u1e63atriya\", Suj\u0101t\u0101 \u00e8 una donna: entrambi gli elementi sono fortemente disapprovati in ambito induista dove, come nel \"Manusm\u1e5bti\", si sostiene che tale rito si trasformi in danno verso i deceduti. &lt;br&gt;\nRiappare quindi in questa storia biografica la forte disapprovazione buddhista nei confronti del sistema castale, del ritualismo come ricerca spirituale, delle divisioni in base al sesso.\nAttualmente in India, tra i 22 voti stabiliti da Ambedkar per la conversione dall'Induismo al Buddhismo nel Movimento Buddhista Dalit dei fuoricasta, al sesto punto figura espressamente il rifiuto di condurre alcun rito \"\u015braddh\u0101\" n\u00e9 presentare alcuna offerta di \"pi\u1e47\u1e0da\"."}
{"id": "2482705", "revid": "287204", "url": "https://it.wikipedia.org/wiki?curid=2482705", "title": "Sujata", "text": ""}
{"id": "2482706", "revid": "129019", "url": "https://it.wikipedia.org/wiki?curid=2482706", "title": "Monastero di Jer\u00f3nimos", "text": ""}
{"id": "2482707", "revid": "1745361", "url": "https://it.wikipedia.org/wiki?curid=2482707", "title": "Mera (figlia di Preto)", "text": "Nella mitologia greca, Mera era il nome di una delle figlie di Preto il nipote di Sisifo.\nIl mito.\nEra una compagna di Artemide, la dea della caccia. Venne uccisa dalla dea perch\u00e9 si sentiva tradita, infatti la donna aveva giaciuto con Zeus, il padre degli dei perdendo la sua purezza. Da tale unione nacque un figlio, Locro."}
{"id": "2482708", "revid": "119559535", "url": "https://it.wikipedia.org/wiki?curid=2482708", "title": "Proto", "text": "\"Proto\" era un termine utilizzato nel lontano 1500 per indicare coloro che proteggevano, nell\u2019accezione pratica del termine, la Laguna Veneta. Erano dei veri e propri tecnici idraulici sottoposti agli ordini della Repubblica di Venezia e facenti parte dell\u2019organo chiamato \"Magistrato delle Acque\", volto a sorvegliare e amministrare le isole della laguna.\nUno degli ultimi \"Proti\" sopravvissuti \u00e8 il Dr. Paolo Rosa Salva, esperto massimo e \"guardiano\" della Laguna Veneta."}
{"id": "2482712", "revid": "25589634", "url": "https://it.wikipedia.org/wiki?curid=2482712", "title": "Piattaforme digitali satellitari", "text": ""}
{"id": "2482715", "revid": "256896", "url": "https://it.wikipedia.org/wiki?curid=2482715", "title": "Ranking mondiale WCF", "text": "Il Ranking WCF \u00e8 la graduatoria mondiale di nazionali di curling.\nTutte le 48 associazioni membri della World Curling Federation vengono classificate in base ai risultati ottenuti in vari eventi sportivi: Campionato di curling del Pacifico, Campionato europeo di curling, Campionato mondiale di curling ed ovviamente i Giochi Olimpici Invernali.\nSistema di assegnazione punti.\nI punti vengono assegnati per ogni competizione disputata dalle squadre nazionali nelle ultime sei stagioni di curling. \nLe classifiche sono state elaborate inizialmente nel 1998 dal campione olimpico Patrick Huerlimann della Svizzera, che dirige il marketing e la comunicazione della World Curling Federation. \nLo stesso H\u00fcrlimann afferma: \"Le classifiche mondiali di curling sono un passo fondamentale per la continua crescita del curling come sport globale, l'interesse di base sta esplodendo in ogni continente, e le Classifiche Mondiali di curling riflettono la volont\u00e0 delle molte nuove associazioni membri di diventare i migliori del mondo \".\nI punti vengono calcolati per ogni squadra nazionale in base ai risultati ottenuti nelle cinque stagioni precedenti pi\u00f9 quella in corso in questo modo:\nLe competizioni assegnano il seguente punteggio:"}
{"id": "2482716", "revid": "124805465", "url": "https://it.wikipedia.org/wiki?curid=2482716", "title": "Glicogenina", "text": "La glicogenina \u00e8 una proteina che funziona da primer per la sintesi di una molecola di glicogeno \"ex novo\". La molecola si autoglicosila catalizzando il trasferimento del glucosio dell'UDPG a un residuo di serina o di tirosina, il che serve da stampo per la glicogeno sintasi.\nLa glicogenina ha anche una funzione enzimatica in grado di catalizzare una reazione di trasferimento del gruppo glicosilico dell'UDP-glucosio all'ossidrile situato sul residuo di tirosina (la glicogenina, quindi, tramite un'attivit\u00e0 protein-tirosina glicosiltransferasica permette l'attacco di un UDPG alla propria Tyr-194, nello specifico all'-OH di questa); si parla perci\u00f2 di attivit\u00e0 glicosil-trasferasica.\nLa glicogenina, una volta legato il primo gruppo glicosilico, agisce ripetitivamente, in collaborazione con la glicogeno sintasi, aggiungendo un ulteriore gruppo glicosilico mediante un legame etere alfa 1-4 tra i due gruppi glicosilici.\nQuesto processo continua finch\u00e9 non si giunge a sintetizzare una catena di otto residui glicosilici.\nA questo punto, la sintesi del glicogeno \u00e8 portata avanti dall'enzima glicogeno sintasi.\nLe fasi di questo processo sono quindi:\nLa glicogenina rimane inglobata nella particella beta, legata covalentemente all'estremit\u00e0 riducente della molecola di glicogeno.\n UDP-alfa-D-glucosio + glicogenina formula_1 UDP + alfa-D-glucosilglicogenina"}
{"id": "2482717", "revid": "122717567", "url": "https://it.wikipedia.org/wiki?curid=2482717", "title": "LEC CRP1", "text": "La LEC CRP1 \u00e8 una vettura di Formula 1 progettata da Mike Pilbeam in monoscocca d'alluminio e spinta dal tradizionale propulsore Ford Cosworth DFV. Venne utilizzata da David Purley nel corso della stagione 1977.\nDescrizione.\nLa vettura fece il suo debutto in gara nel Gran Premio del Belgio con un buon 13\u00ba posto.\nA causa di un incidente nel Gp di Francia la vettura venne danneggiata e la limitatezza del budget non consent\u00ec di ripararla interamente. \nDurante le prequalifiche del successivo Gran Premio di Gran Bretagna l'auto usc\u00ec di pista sbattendo contro un terrapieno. David Purley sub\u00ec decine di fratture alle gambe e si salv\u00f2 miracolosamente. Scuderia e pilota lasciarono la Formula 1.\nDue anni dopo con una vettura identica Purley prese parte ad alcune gare di Formula Aurora."}
{"id": "2482719", "revid": "228587", "url": "https://it.wikipedia.org/wiki?curid=2482719", "title": "Mera (Nereide)", "text": "Nella mitologia greca, Mera o Maera era il nome di una delle figlie di Nereo e di Doride.\nIl mito.\nSi trattava di una delle 50 Nereidi, di lei si parla anche nell'\"Odissea\" dove lo stesso Ulisse la vide in una lista di donne quando nelle sue avventure viaggi\u00f2 nell'oltremondo.\nLe Nereidi, 50 secondo la tradizione ma molti autori ne citano un numero diverso, erano creature che identificavano vari aspetti del mondo circostante."}
{"id": "2482720", "revid": "339392", "url": "https://it.wikipedia.org/wiki?curid=2482720", "title": "Maera", "text": ""}
{"id": "2482724", "revid": "110157", "url": "https://it.wikipedia.org/wiki?curid=2482724", "title": "Recettore dell'insulina", "text": "Il recettore dell'insulina \u00e8 un recettore transmembrana appartenente alla famiglia dei recettori tirosin-chinasici ed \u00e8 attivato dall'insulina. Tale recettore \u00e8 espresso nei tessuti caratteristici della risposta insulinica, cio\u00e8 nel fegato, nel muscolo striato e nel tessuto adiposo.\nStruttura.\nL'IR \u00e8 costituito da due subunit\u00e0 \u03b1 extracellulari bersaglio dell'insulina legate con ponti disolfuro a due subunit\u00e0 2 \u03b2 intracellulari le quali hanno attivit\u00e0 tirosino-chinasica.\nFunzionamento.\nIl legame dell'insulina determina l'avvicinamento delle due subunit\u00e0 \u03b2 e ne permette l'autofosforilazione. Il recettore attivato pu\u00f2 a sua volta aggiungere gruppi fosfati su determinate tirosine di specifici substrati che a loro volta possono attivarne altri e permettere cos\u00ec la propagazione del segnale con un effetto a cascata.\nUno dei primi elementi che viene attivato \u00e8 la proteina IRS-1 (Insuline Receptor Substrate) la quale attiva a sua volta l'enzima fosfoinositide 3 chinasi o PI3-K che attiva la via Akt\\mTOR. Tale via metabolica innesca meccanismi di sopravvivenza, di resistenza all'apoptosi e permette la proliferazione della cellula.\nMa l'effetto pi\u00f9 evidente innescato dalla PI3-K \u00e8 la fusione delle vescicole citoplasmatiche contenenti GLUT-4 con la membrana plasmatica, permettendo cos\u00ec alla cellula di assorbire pi\u00f9 efficacemente il glucosio extracellulare."}
{"id": "2482727", "revid": "729019", "url": "https://it.wikipedia.org/wiki?curid=2482727", "title": "Rukkirahu", "text": "Rukkirahu \u00e8 un piccolo isolotto nei pressi del porto di Haapaalu.\nI traghetti fra Rohuk\u00fcla sulla terraferma e Heltermaa in Hiiumaa, la seconda isola pi\u00f9 importante dell'Estonia, passano vicino.\nImportanza all'isola \u00e8 data dal faro, presente sin dal 1860. Quello attuale risale al 1940."}
{"id": "2482731", "revid": "110392860", "url": "https://it.wikipedia.org/wiki?curid=2482731", "title": "Ciclo Q", "text": "Il ciclo Q (o ciclo del coenzima Q o ciclo dell'ubichinone) \u00e8 una parte della catena di trasporto degli elettroni: il passaggio di elettroni dal coenzima Q, un trasportatore a due elettroni al citocromo c, un trasportatore a un elettrone. L'ossidazione dell'ubichinolo consiste nel trasferimento di un elettrone al cluster 2Fe2S della proteina ferro-zolfo del complesso III, con il rilascio di due protoni nello spazio intermembrana. Quindi la proteina FeS trasferisce un elettrone all'eme del citocromo c. L'anione semichinonico cos\u00ec formatosi nel centro d'ossidazione, a questo punto trasferisce un elettrone all'eme del citocromo Bl (basso potenziale) che a sua volta lo trasferisce a quello citocromo Bh (alto potenziale). Il citocromo Bh quindi trasferisce questo elettrone all'ubichinone presente sul sito di riduzione che, divenuto radicale semichinonico verr\u00e0 stabilizzato prelevando dallo spazio intermembrana un protone per elettrone acquisito. A questo punto un'altra molecola di ubichinone nel sito di ossidazione inizia il ciclo, con il trasferimento di un elettrone al citocromo c e di un altro elettrone all'ubichinone parzialmente ridotto dal ciclo precedente nel sito di riduzione. Perci\u00f2 durante l'ossidazione dell'ubichinolo si ha un rilascio netto di 2 protoni nello spazio intermembrana. \nQuesto ciclo permette un'attivit\u00e0 costante al citocromo c, potendo accettare un solo elettrone dei 2 donati dall'ubichinone; \nQuesto processo avviene nel complesso III."}
{"id": "2482732", "revid": "219355", "url": "https://it.wikipedia.org/wiki?curid=2482732", "title": "Ciclo CoQ", "text": ""}
{"id": "2482736", "revid": "81195", "url": "https://it.wikipedia.org/wiki?curid=2482736", "title": "Teoria chemiosmotica", "text": ""}
{"id": "2482741", "revid": "339392", "url": "https://it.wikipedia.org/wiki?curid=2482741", "title": "Peter Mitchell", "text": ""}
{"id": "2482743", "revid": "486946", "url": "https://it.wikipedia.org/wiki?curid=2482743", "title": "Teoria chemioosmotica", "text": ""}
{"id": "2482744", "revid": "486946", "url": "https://it.wikipedia.org/wiki?curid=2482744", "title": "Ipotesi chemiosmotica", "text": ""}
{"id": "2482745", "revid": "76963", "url": "https://it.wikipedia.org/wiki?curid=2482745", "title": "Takeshi Tamiya", "text": "Attivo nel campo dell'animazione, Takeshi Tamiya \u00e8 stato uno dei veterani della Toei Animation, avendo lavorato fin dalla seconda met\u00e0 degli anni sessanta. Qui ha la possibilit\u00e0 di firmare molti dei grandi successi della Toei anche se collaborandovi in misura differente. Tra le serie che lo vedono impegnato come capo regia vi sono: Cyborg 009 del 1968, L'Uomo Tigre del 1969, Ryu il ragazzo delle caverne del 1972 e Babil Junior del 1973. Come responsabile alla progettazione cura il \"planning\" della prima serie di Capitan Harlock del 1978, la seconda serie de L'Uomo Tigre del 1981 e l'anime robotico Gaiking del 1976. Negli anni ottanta il nome di Tamiya \u00e8 legato soprattutto al ruolo di produttore che ricopre nelle serie \"Kinnikuman\" ovvero Ultimate Muscle del 1989."}
{"id": "2482746", "revid": "486946", "url": "https://it.wikipedia.org/wiki?curid=2482746", "title": "Ipotesi chemioosmotica", "text": ""}
{"id": "2482748", "revid": "219355", "url": "https://it.wikipedia.org/wiki?curid=2482748", "title": "Sistema shuttle aspartato-malato", "text": ""}
{"id": "2482749", "revid": "219355", "url": "https://it.wikipedia.org/wiki?curid=2482749", "title": "Sistema navetta malato-aspartato", "text": ""}
{"id": "2482750", "revid": "219355", "url": "https://it.wikipedia.org/wiki?curid=2482750", "title": "Sistema navetta del malato-aspartato", "text": ""}
{"id": "2482751", "revid": "219355", "url": "https://it.wikipedia.org/wiki?curid=2482751", "title": "Sistema navetta aspartato-malato", "text": ""}
{"id": "2482756", "revid": "62004", "url": "https://it.wikipedia.org/wiki?curid=2482756", "title": "Jingjing Guo", "text": ""}
{"id": "2482757", "revid": "62004", "url": "https://it.wikipedia.org/wiki?curid=2482757", "title": "Hong Qiao", "text": ""}
{"id": "2482758", "revid": "123756164", "url": "https://it.wikipedia.org/wiki?curid=2482758", "title": "Uno sceriffo a New York", "text": "Uno sceriffo a New York () \u00e8 una serie televisiva poliziesca statunitense, prodotta dalla NBC e trasmessa per 7 stagioni dal 1970 e il 1977.\nSi incentra sul personaggio di Sam McCloud, un \"U.S. Marshal\" (anche se in italiano fu tradotto \"sceriffo\") del Nuovo Messico distaccato a New York per compiti di servizio, e sullo stereotipo dello scontro culturale tra la sobriet\u00e0 e schiettezza della vita di frontiera contro il cinismo della metropoli.\nA interpretare McCloud fu Dennis Weaver e, accanto al cast di personaggi fissi, apparvero numerose celebrit\u00e0, televisive e cinematografiche, del periodo.\nFurono prodotti in totale 45 episodi (compreso il pilota, fuori serie) pi\u00f9 una coda, nel 1989, in cui McCloud \u00e8 un senatore del Nuovo Messico coinvolto in un'indagine internazionale.\nGuest-stars.\nDurante le 7 stagioni dello show si sono alternate moltissime star: Neville Brand, Britt Ekland, Linda Gray, Farrah Fawcett, Jaclyn Smith, Larry Hagman, Susan Saint James, Stefanie Powers, Sharon Gless, Lee J. Cobb, Teri Garr, Louis Gossett Jr., Don Siegel, Anne Archer e Shelley Winters."}
{"id": "2482760", "revid": "716642", "url": "https://it.wikipedia.org/wiki?curid=2482760", "title": "Hartlepool United Football Club", "text": "L'Hartlepool United Football Club \u00e8 un club calcistico inglese di Hartlepool.\nMilita in Football League Two, quarta divisione del campionato inglese di calcio.\nStoria.\nIl club fu fondato nel 1908 per scissione dal , club rugbistico, da alcuni soci che decisero invece di adottare il codice di \"football\" della FA; il nome del nuovo club fu Hartlepools United Football Athletic Company.\nIl club viene ammesso per la prima volta nella sua storia alla Football League nel 1921, un anno dopo la creazione della terza divisione di tale Lega, nella quale il club milita ininterrottamente fino al 1958, quando viene ammesso alla neonata quarta divisione; soltanto un anno prima, nel campionato 1956-1957, aveva conquistato un secondo posto in classifica dietro al , promosso in seconda divisione. L'Hartlepool \u00e8 inoltre noto per la sua associazione a Brian Clough, che ha iniziato la sua carriera manageriale nel club nel 1965 ed \u00e8 considerato come uno dei pi\u00f9 grandi allenatori di calcio in inglese di tutti i tempi; dal 1958 al 1968 il club gioca ininterrottamente in quarta divisione, ritornando in terza divisione grazie ad un terzo posto in classifica nella Fourth Division 1967-1968, ma retrocedendo immediatamente in quarta divisione dopo una sola stagione. Dal 1969 al 1991 il club ha quindi trascorso 22 stagioni consecutive in quarta divisione, piazzandosi pi\u00f9 volte (6, per la precisione) nelle posizioni in classifica che ne rendevano necessaria la rielezione nella Football League. Sotto la gestione Cyril Knowles il club \u00e8 stato poi promosso in terza divisione nel 1991, grazie ad un terzo posto in classifica nella Fourth Division 1990-1991. Grazie ad un secondo posto in classifica nella Third Division 2002-2003 e nella Football League Two 2006-2007 il club ha poi conquistato altre due promozioni dalla quarta alla terza divisione; il miglior risultato di questi anni \u00e8 comunque il sesto posto in classifica in terza divisione nella Football League One 2004-2005, grazie al quale il club si \u00e8 qualificato ai play-off per la promozione in seconda divisione, nei quali \u00e8 stato finalista perdente.\nNella stagione 2020-2021 il club si \u00e8 piazzato al quarto posto in classifica in National League, vincendo poi i play-off e tornando cos\u00ec nella Football League dopo quattro stagioni consecutive in quinta divisione (che di fatto erano anche le uniche trascorse dal club al di fuori della Football League dalla sua ammissione alla Lega stessa nel 1921).\nStadio.\nL'Hartlepool gioca le partite interne a Victoria Park, stadio che si trova in Clarence Road.\nTifosi.\nStoria.\nIl club ha ricevuto l'attenzione dei media negli ultimi anni, quando la mascotte della squadra \"H'Angus the Monkey\" \u00e8 stato eletto sindaco nel 2002 nella elezione del Consiglio di Hartlepool. Il club riceve anche il supporto vocale da Jeff Stelling, il presentatore di \"Sky Sports' Soccer Saturday\".\nRivalit\u00e0.\nUn tempo il suo principale rivale locale era il Darlington, ma quel club \u00e8 entrato in amministrazione nel 2012, e le rivali locali sono ora considerati il Carlisle United e lo York City.\nRosa 2016-2017.\n\"Rosa aggiornata al 7 gennaio 2017\"\nRosa 2015-2016.\n\"Rosa aggiornata al 27 settembre 2015\"\nPropriet\u00e0.\nIl club \u00e8 di propriet\u00e0 di JPNG Recruitment, una societ\u00e0 di reclutamento con sede a Dubai, che lo acquist\u00f2 da IOR Ltd (Increased Oil Recovery) il 22 giugno 2015.\nHartlepool United FC \u00e8 legalmente registrata nelle Isole Vergini britanniche in modo che il reddito non tassato possa finanziare il club e giocatori stranieri possano godere dell'imposta sul reddito pi\u00f9 basso."}
{"id": "2482762", "revid": "111439354", "url": "https://it.wikipedia.org/wiki?curid=2482762", "title": "Zeno Pegorari", "text": "Oper\u00f2 soprattutto per il vescovo di Lodi e signore di Monticelli d'Ongina (PC) Mons. Carlo Pallavicino, realizzando i corali miniati conservati a Busseto.\n In un documento dell'Archivio di Stato di Cremona scoperto nel luglio 2009 dal dott. Gianantonio Pisati, risulta ancora vivo il 4 dicembre 1504 quando partecipa, assieme ad una cinquantina di capifamiglia, alla nomina dei sindaci (rappresentanti) del Comune di Castelnuovo Bocca d'Adda per quell'anno. Nel documento viene indicato come \"figlio del defunto Giovanni\"."}
{"id": "2482764", "revid": "599013", "url": "https://it.wikipedia.org/wiki?curid=2482764", "title": "Gi\u014drgos Maur\u014dtas", "text": "Biografia.\nNel 1978, a soli undici anni, Mavrotas inizia la carriera di nuotatore nel Vouliagmeni: due anni dopo decide di dedicarsi alla pallanuoto, debuttando nel 1981 nel massimo campionato ellenico. Nel 1984 arriva l'esordio in Nazionale. Ha sempre giocato con il Vouliagmeni, vincendo 3 scudetti (1991, 1997 e 1998), 2 Coppe di Grecia (1996 e 1999) ed una Coppa delle Coppe nel 1997. Si \u00e8 ritirato dall'attivit\u00e0 agonistica nel 2002.&lt;br&gt;&lt;br&gt; \nCon 511 presenze in Nazionale, Mavrotas detiene il record greco di presenze nelle rappresentative nazionali degli sport di squadra. Mavrotas \u00e8 tra i pochi atleti ad aver partecipato a cinque diverse edizioni (1984, 1988, 1992, 1996 e 2000) dei Giochi olimpici, secondo solo al leggendario Manuel Estiarte. Ha vinto un argento in Coppa del Mondo, ad Atene nel 1997, in qualit\u00e0 di capitano della Nazionale.&lt;br&gt;&lt;br&gt;\nMavrotas \u00e8 stato il primo pallanuotista greco ad esser convocato, nel 1999 per un'amichevole a Budapest, nella selezione mondiale. Nel 2001 ha ricevuto il premio dell'Associazione della stampa sportiva panellenica (PSAT). Dal 2003 \u00e8 membro dell'Organizzazione greca anti-doping.&lt;br&gt;&lt;br&gt;\nHa frequentato l'istituto di ingegneria chimica al Politecnico nazionale di Atene (\u0395\u03b8\u03bd\u03b9\u03ba\u03cc \u039c\u03b5\u03c4\u03c3\u03cc\u03b2\u03b9\u03bf \u03a0\u03bf\u03bb\u03c5\u03c4\u03b5\u03c7\u03bd\u03b5\u03af\u03bf), conseguendo nel 2000 il dottorato in ricerca operativa. Dal 1994 \u00e8 sposato con Fani Stathakopoulos, dalla quale ha avuto due figli, Leonidas e Ares."}
{"id": "2482767", "revid": "25590877", "url": "https://it.wikipedia.org/wiki?curid=2482767", "title": "Peterborough United", "text": ""}
{"id": "2482768", "revid": "25590882", "url": "https://it.wikipedia.org/wiki?curid=2482768", "title": "Swansea City Football Club", "text": ""}
{"id": "2482769", "revid": "287204", "url": "https://it.wikipedia.org/wiki?curid=2482769", "title": "Riprese consequenziali", "text": "Le riprese consequenziali, conosciute anche come riprese back to back, indicano una pratica di lavorazione che permette di realizzare simultaneamente due film di una serie cinematografica, influendo sulla spesa di produzione riducendone drasticamente i costi. Solitamente uno studio cinematografico decide di optare per questa pratica quando un film si rivela un grande successo finanziario e commerciale.\nCelebri esempi sono:"}
{"id": "2482772", "revid": "1745361", "url": "https://it.wikipedia.org/wiki?curid=2482772", "title": "Mera (figlia di Atlante)", "text": "Nella mitologia greca, Mera, (dal greco \u039c\u03b1\u1f31\u03c1\u03ac) era il nome di una delle figlie di Atlante.\nIl mito.\nDi lei si racconta come compagna e moglie di Tegeate. Il geografo Pausania descrisse nei suoi viaggi un castello e una tomba a lei dedicati, dove alcuni pensavano che si trattasse non della figlia del titano ma di una sua discendente pi\u00f9 lontana.\nAlcuni confondono tale Mera con l'omonima figlia di Preto."}
{"id": "2482773", "revid": "1745361", "url": "https://it.wikipedia.org/wiki?curid=2482773", "title": "Tegeate", "text": "Tegeate () \u00e8 un personaggio della mitologia greca. Fu l'eponimo di Tegea, nell'Arcadia.\nGenealogia.\nFiglio di Licaone, spos\u00f2 Mera, la figlia di Atlante ed ebbe numerosi figli ma i loro numero varia a seconda delle fonti:\nPer quanto riguarda il secondo caso, la popolazione cretese attribuiva altre paternit\u00e0 ai nomi mancanti (come ad esempio di Gorti figlio di Radamanto).\nMitologia.\nLa sua sorte \u00e8 forse legata a quella di suo padre, ucciso insieme alla sua progenie da Zeus come punizione per avergli offerto un bambino come pranzo\nDi lui si racconta anche nell'occasione dell'affronto che suo figlio Leimone fece ad Apollo uccidendo, anche se per errore, il suo stesso fratello Scefro amico della divinit\u00e0. In quell'occasione furono molti i suoi sacrifici cercando di calmare le due divinit\u00e0 (anche Artemide si infuri\u00f2 con il suo regno). Il tutto termin\u00f2 grazie ad un consiglio dell'oracolo di Delf\u00ec."}
{"id": "2482775", "revid": "330270", "url": "https://it.wikipedia.org/wiki?curid=2482775", "title": "Rosa Storchio", "text": ""}
{"id": "2482776", "revid": "729019", "url": "https://it.wikipedia.org/wiki?curid=2482776", "title": "Muscoli romboidi", "text": "Nell'anatomia umana i muscoli romboidei sono una coppia di muscoli del dorso.\nAnatomia.\nSi tratta due muscoli chiamati:\nAzione.\nCon la loro azione perfettamente sinergica, i muscoli piccolo e grande romboide elevano e intraruotano la scapola."}
{"id": "2482777", "revid": "219355", "url": "https://it.wikipedia.org/wiki?curid=2482777", "title": "Flusso mitocondriale di elettroni", "text": ""}
{"id": "2482778", "revid": "242434", "url": "https://it.wikipedia.org/wiki?curid=2482778", "title": "Flusso di elettroni mitocondriale", "text": ""}
{"id": "2482780", "revid": "1494169", "url": "https://it.wikipedia.org/wiki?curid=2482780", "title": "Cayambe", "text": "Il nome Cayambe individua:"}
{"id": "2482782", "revid": "92723", "url": "https://it.wikipedia.org/wiki?curid=2482782", "title": "Cayambe (citt\u00e0)", "text": "Cayambe \u00e8 una cittadina dell'Ecuador situata nella parte settentrionale del paese nella provincia del Pichincha ai piedi del vulcano omonimo. \u00c8 il capoluogo del cantone omonimo.\nCayambe si trova circa 25 km a nord-est di Guayllabamba ed \u00e8 il centro abitato principale sulla strada che porta a Otavalo.\nLa citt\u00e0 \u00e8 attraversata dall'Equatore, su cui \u00e8 stata costruita una meridiana, il Quitsato Sundial, meta per i turisti.\nEconomia.\nLa citt\u00e0 \u00e8 famosa per la sua industria casearia e per la coltivazione di fiori, soprattutto rose. \nUno dei prodotti pi\u00f9 noti della citt\u00e0 sono i \"bizcochos\", delle gallette salate che vengono consumate con il caffellatte. "}
{"id": "2482784", "revid": "120371827", "url": "https://it.wikipedia.org/wiki?curid=2482784", "title": "Piruvato carbossilasi", "text": "La piruvato carbossilasi \u00e8 un enzima che catalizza la seguente reazione chimica, tappa della gluconeogenesi e reazione anaplerotica del ciclo di Krebs:\n\u00c8 un complesso enzimatico formato da quattro subunit\u00e0 identiche. Ogni subunit\u00e0 ha un gruppo prostetico di biotina legato covalentemente ad un residuo di lisina. Ciascuna subunit\u00e0 \u00e8 dotata di tre siti specifici:\nFunzionamento.\nL'ATP fosforila il bicarbonato, attivandolo. Il carbossifosfato formatosi trasferisce il gruppo carbossilico alla biotina (legata ad un residuo di lisina dell'enzima Piruvato carbossilasi) formando carbossibiotina. La formazione del complesso carbossibiotinil-enzima induce nello stesso una modificazione conformazionale che sposta la carbossibiotina presso il secondo sito catalitico dove la CO2 viene ceduta al piruvato che viene cos\u00ec carbossilato ad ossalacetato.\nL'enzima \u00e8 attivato dall'acetilCoA."}
{"id": "2482785", "revid": "203752", "url": "https://it.wikipedia.org/wiki?curid=2482785", "title": "Elasmoterio", "text": ""}
{"id": "2482786", "revid": "219355", "url": "https://it.wikipedia.org/wiki?curid=2482786", "title": "Proteasi a serina", "text": ""}
{"id": "2482787", "revid": "219355", "url": "https://it.wikipedia.org/wiki?curid=2482787", "title": "Serina proteasi", "text": ""}
{"id": "2482788", "revid": "3115", "url": "https://it.wikipedia.org/wiki?curid=2482788", "title": "Gimillan", "text": "Gimillan (pron. fr. : ) \u00e8 una frazione di Cogne, in Valle d'Aosta. Si trova a circa 3\u00a0km dal capoluogo su un poggio laterale della valle. San Pantaleone \u00e8 il patrono del paese.\nStoria.\nA Gimillan furono rinvenute nell'Ottocento antiche tombe con monete di et\u00e0 imperiale recanti l'effigie di Gordiano III. La frazione, favorita dall'ottima esposizione e dalla vasta area coltivabile circostante, ebbe una notevole importanza per le sue attivit\u00e0 agricole. In loco \u00e8 tuttora visibile un granaio del XVIII secolo.\nAlpinismo ed escursionismo.\nGimillan \u00e8 punto di partenza per varie escursioni nel Vallone di Grauson e nel \"Vallone dell'Arpisson\". Dalla frazione si sale anche al \"Bivacco Franco Nebbia\" (2.850 m).\nDalla frazione partono anche escursioni guidate con le ciaspole, anche in virt\u00f9 dell'ottima vista sul massiccio del Gran Paradiso."}
{"id": "2482796", "revid": "110157", "url": "https://it.wikipedia.org/wiki?curid=2482796", "title": "Results", "text": "Results \u00e8 un album di Liza Minnelli pubblicato nel 1989. L'intero album \u00e8 prodotto dai Pet Shop Boys e co-prodotto da Julian Mendelsohn e si caratterizza per la forte impronta synthpop tipica dei Pet Shop Boys. In una intervista il cantante Neil Tennant dichiar\u00f2 che la scrittura e produzione dell'album era stata curata dai Pet Shop Boys. Mancava solo la registrazione vocale di Liza, registrazione effettuata in sole 5 notti dopo i concerti che Minnelli teneva nei primi mesi del 1989.\nL'album, che ottenne un gran successo nel Regno Unito piazzandosi alla posizione numero 6 della classifica britannica degli album, venne fondamentalmente impostato come \"un album dei Pet Shop Boys ma con a voce Liza Minnelli\".\nLanciato dal fortunatissimo singolo \"Losing My Mind\", il quale si piazz\u00f2 in 6\u00aa posizione nella classifica britannica dei singoli, l'album rimane uno dei massimi successi e posizionamenti in termini di classifiche della intera discografia di Liza.\nSecondo Minnelli, il titolo dell'album venne fuori quando lei fece i complimenti ad una donna ed il suo vestito in un bar. La donna ringrazi\u00f2 Minnelli e spieg\u00f2 che questo vestito era il suo vestito-\"risultato\", dicendo \"Quando indosso questo vestito, io ho dei risultati\".\nTracce.\n\"Rent\" e \"Tonight Is Forever\" sono canzone composte dai Pet Shop Boys (rispettivamente negli album \"Actually\" e \"Please\") che Liza Minnelli chiese di re-interpretare.\nSingoli estratti.\nDa \"Results\" vennero estratti quattro singoli:"}
{"id": "2482798", "revid": "132266", "url": "https://it.wikipedia.org/wiki?curid=2482798", "title": "Ordinanza balneare", "text": ""}
{"id": "2482799", "revid": "98077", "url": "https://it.wikipedia.org/wiki?curid=2482799", "title": "Buchmesse", "text": ""}
{"id": "2482801", "revid": "115553870", "url": "https://it.wikipedia.org/wiki?curid=2482801", "title": "Girifai", "text": "Girifai \u00e8 la denominazione medioevale di una \"zona affrancata extragiudicale\", un'enclave, presente nella Sardegna centro-orientale, caratterizzata da autonomia politico-amministrativa e tributaria rispetto al giudicato di Gallura che in origine ne comprendeva i territori, nella curatoria di Galtell\u00ec.\nQuesto territorio veniva denominato anche \"Salt di Jurifai\" (leggasi Giurifai) o di \"Jirifai\". Le due denominazioni presentano assonanze con odierni toponimi come \"Durithai\" a Loculi, \"Ghirivai\" (oggi pronunciato 'Iriai) a Dorgali e \"Ghiriai\" a Galtell\u00ec.\nEra collocata nell'ansa del fiume Cedrino e dell'affluente di sinistra Sologo, chiusa a occidente dal monte Ortobene (Nuoro) e da capo Montesanto (Dorgali) a oriente, con uno sbocco marittimo nella parte centrale del golfo di Orosei (Cala Gonone).\nL'esistenza del Salto di Girifai si concentr\u00f2 in un'epoca oscura della storia sarda ed europea e, per questo, le sue vicende storiche sono di difficile ricostruzione.\nNel Salto si insediarono i benedettini e i cistercensi (nella seconda met\u00e0 del XII secolo), probabilmente nei monasteri di Santa Maria di Gultudolfe e di San Giovanni, detto di \"Su Lillu\" (del Giglio), , a loro volta emanazione del cenobio cistercense di Aquas Salvias o abbazia delle Tre Fontane di Roma dedicata a sant'Anastasio Persiano.\n\"Su Lillu\" viene trascritto dalle fonti medioevali come: \"Ossillili\" o \"Su Lilli\" o o \"Ossilo\". Il Pirodda sostiene che il Monastero di San Giovanni \"Su Lillu\" (a \"S'Eremu\" a Dorgali) era una precettoria templare.\nLa Franca di Jirifai.\nIl territorio della Franca (chiamato anche \"Salto di Jirifai\") era posto al limite di quell'unica parte dell'isola dove confluivano geograficamente i confini dei quattro giudicati sardi (Arborea, Cagliari, Gallura e Torres). Il primo documento scritto risale ad un periodo compreso tra la fine dell'XI secolo e l'inizio del XII. Si tratta di rogiti notarili che registrano, nel 1060), due successive cessioni del \"Salt di Jirifai\" a favore dei monasteri di \"Santa Maria di Gultudofe\" e di \"San Giovanni \"Su Lillu\"\" ad opera del giudice di Gallura Costantino III de Lacon-Gunale (1146-1170). La Franca era un'unit\u00e0 territoriale preesistente, probabilmente il frutto di accordi diplomatici internazionali volti ad impedire che vasti possedimenti sardi e la stessa Sardegna tornassero nell'orbita religiosa bizantina (cio\u00e8 alla Chiesa greco-ortodossa ed all'Impero d'Oriente).\nDal punto di vista giuridico si caratterizz\u00f2 per avere una sovranit\u00e0 congiunta statuale ed ecclesiale. La sua estensione stimata era di circa 170\u00a0km\u00b2 (oltre ad alcune enclavi dorgalesi con cui arrivava a circa 270\u00a0km\u00b2). Essa era ubicata nell'attuale provincia di Nuoro ed . .\nDalle carte medioevali si evince che la Franca rimase politicamente autonoma fino al XIII secolo, quando fu occupata dalle truppe del giudice di Gallura Lamberto Visconti, pisano e sposo di Elena de Lacon. L'esistenza della Franca \u00e8 strettamente connessa al monastero di \"San Giovanni \"Su Lillu\"\", collocato a \"Thorpeia\" e venne citato per l'ultima volta nelle collettorie pontificie del 1341 sotto la voce \"Santu Juanni Portu Nonu\", nome riferito in tutta probabilit\u00e0 allo scalo marittimo di Cala Gonone (allora Port'\u00e8'Onone).\nConfini e origini.\nI confini della Franca variarono nel tempo. Seguiva uno sviluppo geografico allungato su una direttrice ovest-est lungo l'asse di congiunzione del centro abitato di Nuoro con il paese di Dorgali. Il nucleo principale era ricompreso in una vastissima ansa fluviale formata dal rio Sologo e dal fiume Cedrino, chiusa ad ovest dal monte Ortobene. La Franca infatti aveva come confini il corso del rio Sologo dalla localit\u00e0 Marreri-Isalle fino alla confluenza del suddetto torrenre con il Cedrino e dal corso di questo dalla confluenza con il Sologo fino controcorrente al ponte di Badu 'e Chercu.\nIn particolare il confine ad ovest era una linea che dal ponte sul Cedrino chiamato Badu 'e chercu (Strada Provinciale 38 tratto Oliena Nuoro), dove c'era il guado che da Santa Maria della Misericordia di Dule (Nothule nel Medioevo) e Locoe conduceva a Santa Maria di Gortob\u00e8 (Goltof\u00e8 o Gortof\u00e8 nel Medioevo) sull'Ortobene, seguiva poi le pendici del monte medesimo, conduceva al borgo di Gortob\u00e8 (Fonte Santu Milianu), e da qui la linea proseguiva fino alla localit\u00e0 di Marreri-Isalle dove si ricongiungeva al corso del rio Sologo ora chiamato riu Lucula. Nel salto era ricompreso il paese di Lollove.\nIl termine Girifai potrebbe derivare da due cambi di direzione (\"jiri\" in volgare medioevale) che coinvolgono questa vasta ansa del fiume Cedrino.\nGirifai ricomprendeva a est anche le borgate di Thorpeia e di Gonarium, presso Castrum (o Corte), oggi Dorgali, enclavi che non avevano continuit\u00e0 con il corpo principale del salto ecclesiale di \u201cJirifai\u201d ed erano collocate al di l\u00e0 del Cedrino collegate allo scalo marittimo di San Giovanni Portu Nonu (lido del Nuraghe di Sa Pischina), presso l'attuale territorio dorgalese.. Sempre al di l\u00e0 del Cedrino, a sud, i centri di Orgosolo e di Oliena contribuivano con le terre del paese di Locoe e Nothule (Dule). Comunque la Franca pu\u00f2 essere stata pi\u00f9 estesa ed essendo proprio al confine di tre regni giudicali pu\u00f2 aver subito nel tempo delle modifiche cosiddette \"a fisarmonica\" a seconda degli accordi e delle concessioni agli ordini monastici. \u00c8 pertanto possibile che l'intero territorio di Dorgali, dalla sponda destra del Cedrino fino al mare, comprendendo anche il Montesanto ed i piccoli borghi rurali ora scomparsi, possano aver fatto parte del Salto. A Dorgali la tradizione riporta la presenza degli Cavalieri Ospitalieri (antoniti e lazzariti) che possedevano un ospedale, un lazzaretto, un romitorio ecc. e che avevano provveduto alle fortificazioni di \"Castro\" o \"Corte\". Anche tutta o gran parte della giurisdizione del comune di Nuoro pu\u00f2 aver fatto parte di Jirifai ricomprendendo oltrech\u00e9 il borgo di Gortob\u00e8, poi Seuna, anche quello di \"Nugor\" (che in origine coincideva quasi interamente con il solo quartiere di San Pietro), con gli altri abitati rurali sparsi nel suo territorio. Se anche Galtell\u00ec, Irgoli e Loculi possano aver contribuito con proprie pertinenze territoriali alla franca, oltre alla chiesa della Madonna di Gonare in agro di Sarule e di Orani ed alla chiesa dedicata a sant'Anastasio Persiano ad Olzai, non vi sono certezze. Se cos\u00ec fosse si potrebbe considerare un territorio esteso per oltre 400\u00a0km\u00b2.\nTre monasteri importanti.\nI monasteri locali pi\u00f9 importanti erano tre.\nUno era il \"monastero di Santa Maria di Gultudofe\" detto anche \"Gultuove\" o \"Gortove(ne)\" presso il monte Ortobene di Nuoro. Era collocato probabilmente nell'area sottostante la borgata Farcana dove vi \u00e8 la fontana \"de Prade\" (dei padri/frati). il paesino di Gortove(ne) era nelle vicinanze della fonte di Milianu, da san Mamiliano vescovo di Palermo, cui era dedicata la parrocchia.\nIl secondo era la \"Precettoria o monastero di San Giovanni Battista \"Su Lillu\"\" (Il Giglio) annesso al borgo di Santa Maria Magdalena Thorpeiae, che si ritiene fosse situato presso la zona \"S'Eremu\" in via Dante a Dorgali.\nIl terzo era il \"monastero di Santa Maria e di Sant'Angelo di Gonarium\" (adesso rione di Gonare in via Gonare a Dorgali), detta anche di \"Corte\" o di \"Castro\" dal nome del centro pi\u00f9 importante limitrofo a Gonare (Castro o Corte di Dorgali, oggi quartiere di Sa Serra-Sa Porta).\nQuesti monasteri tenevano contatti marittimi, con la navigazione sottocosta, con Bonifacio (dove era presente un monastero benedettino) e con le isole dell'arcipelago toscano e di Ponza. I traffici da Girifai partivano per il monastero madre di San Giovanni dell'isola del Giglio e di Orbetello servendosi dell'ausilio logistico del vicino porto di \"San Giovanni Portu Nonu\" (l'attuale Cala Gonone) e dei vascelli degli ordini ospedalieri e facendo rotta sottocosta verso la Corsica e l'arcipelago toscano. Di fatto questi tre monasteri erano i centri propulsivi della Franca.\nNel territorio del salto ecclesiale erano presenti anche altri piccoli cenobi.\nI centri scomparsi.\nThorpeia fu la sede politico-amministrativa della Franca. Citata in un atto di cessione del salto alla repubblica di Pisa nel XII secolo, , Il Giglio. La potest\u00e0 vescovile abbaziale \u00e8 forse all'origine di quel \"el Bisbat de Dorgaly\" (in catalano \"il vescovado di Dorgali\"), citato dall'Alberti quando parla della chiesa di San Nicola e San Sebastiano a Thorpeia. Nel borgo si ritiene fosse presente la forza militare degli Cavalieri Ospitalieri.\nIn epoca medioevale anche la Sardegna era caratterizzata da una miriade di piccoli borghi rurali che nascevano e terminavano la propria esistenza in modo del tutto correlato alle contingenze legate alle incursioni moresche, alle epidemie o all'assimilazione da parte di centri via via pi\u00f9 importanti.\nI borghi erano:\nOltre a pertinenze presso Loculi (\"Gardoco oggi Gardosu\") e forse Irgoli. Visto che il barone Vescovo, come si vedr\u00e0 in seguito, detiene tra gli altri titoli anche quello di barone di Lod\u00e8 \u00e8 probabile che quest'ultimo paese abbia fatto parte di Girifai costituendo di fatto un'enclave del salto ecclesiale.\nUna buona parte di questi paeselli scomparve nella seconda met\u00e0 del secolo XIV in concomitanza con l'inizio della dominazione aragonese per via del peggioramento delle condizioni generali (soprattutto fiscali) ed all'assimilazione da parte dei centri che si rafforzavano demograficamente, come avvenne nel caso di Dorgali e Nuoro.\nIn quest'area del Girifai un vero e proprio retaggio del periodo medioevale da visitare \u00e8 \"il villaggio di Lollove\" (26 abitanti nel 2009) l'unico tra i piccoli centri del \"Girifai\" ad aver varcato l'epoca moderna senza scomparire o senza essere assorbito da un centro limitrofo pi\u00f9 grande.\nStoria.\nLe origini.\nIn quest'area soggiorn\u00f2 nel VII secolo d.C. san Mamiliano. L'area geografica di Jirifai era gi\u00e0 appartenuta agli ordini monastici della Chiesa orientale.. Quest'ultima, dopo la separazione (1054), con la reciproca scomunica intercorsa tra il Papa ed il primate di Bisanzio, fu sostituita dalla Chiesa Latina con l'abbandono della Sardegna da parte degli ordini monastici greci (studiti, basiliani ecc.), esautorati dalla Riforma gregoriana. I giudici di Gallura, locali capi di Stato, allora si posero il problema di riassegnare queste terre ad ordini monastici latini. Pertanto la franca cistercense di Jirifai fu costituita con atti di cessione statuali emanati successivamente dai giudici stessi. Nel secolo XII un atto fu siglato dall'allora giudice di Gallura Costantino III de Lacon per la cessione in amministrazione extraterritoriale di un vasto territorio ai cistercensi. Questi monaci diedero vita alle locali filiazioni del monastero cistercense di \"San Giovanni Battista dell'Isola del Giglio\" (in sardo \"Santu Juanni Su Lillu\" mal trascritto nella documentazione giudicale in \"Su Lili, Solliali, Ossillilli, Offilo\" ecc.) e di Orbetello in Toscana.\nL'atto istitutivo della donazione di Jirifai fu confermato con successivi atti giudicali di ampliamento territoriale. Al salto di Jirifai e quindi al centro di Sant'Angelo e Santa Maria di Gonarium (o Corte) e di San Giovanni Battista di Thorpeia \u00e8 legata la vicenda storica del giudice Gonario II di Torres che, nella seconda met\u00e0 del XII secolo, tenne i contatti con i cistercensi laziali servendosi forse di quelli della Franca o Salto di Jirifai, oramai gi\u00e0 sotto il giogo politico pisano. Questi monaci dalle caratteristiche vesti bianche, praticavano il precetto del lavoro manuale ed erano legati agli ordini cavallereschi impegnati nelle Crociate: (Templari, Giovanniti, Antoniti, di questi ultimi si segnala l'attivit\u00e0 nel territorio assieme ai Lazzariti).\nQuesta presenza cavalleresca consent\u00ec a Gonario II di salpare per la Terra Santa con una nave forse templare che, proprio dal golfo di Orosei, lo condusse a Gerusalemme. Nell'abbazia delle Tre Fontane (dedicata a sant'Anastasio Persiano) a Roma e in quella di Montecassino riusc\u00ec ad attivare uno stretto contatto con san Bernardo di Chiaravalle. Al rientro dal viaggio in Palestina sempre nel golfo di Orosei, Gonario rischi\u00f2 di fare naufragio. Esso si appell\u00f2 alla Vergine e gli apparve miracolosamente in visione un monte che gli serv\u00ec per orientarsi verso la terra ferma, salvandosi da morte certa. In quel monte (Monte Gonare a Orani/Sarule), secondo tradizione, Gonario II fond\u00f2 come riconoscimento della grazia ricevuta il santuario della Madonna di Gonare. Gonario si ritir\u00f2 anni dopo come monaco nel monastero cistercense di Chiaravalle in Francia.\nL'ostilit\u00e0 pisana.\nTornando alle vicende locali dei cistercensi occorre ricordare che la ghibellina Pisa guardava sempre pi\u00f9 con preoccupazione all'autonomia e al potere politico di queste abbazie pontificie che interferivano con i propri interessi nel Lazio settentrionale, nell'arcipelago Toscano e in Sardegna. Infatti nella zona franca di Jirifai i pisani non avevano il monopolio esclusivo dei commerci in quanto questi intercorrevano anche con Genova, con gli Ospedalieri di San Giovanni, con la Provenza, con vascelli di singoli mercanti ecc. ed era interesse della classe politica giudicale avere ambiti di libero scambio svincolati dalla predominanza pisana con la presenza di altre potenze marinare. Inoltre questa area dei monasteri serviva anche come zona di cuscinetto tra i giudicati ed i cenobi stessi: potevano essere chiamati per dirimere controversie o per fare da intermediari con le potenze straniere.\nIl primo atto della repubblica di Pisa utile a ridimensionare la Franca di Jirifai fu di precludere il collegamento diretto con il golfo di Orosei controllandone l'accesso al locale porto (Portu Nonu) e obblig\u00f2 il giudice di Gallura di revocare la cessione ai cistercensi di Thorpeia S'Armulanza e Miridai che pass\u00f2 sotto lo stretto controllo dei pisani per il tramite dell'Opera di Santa Maria di Pisa.\nSuccessivamente le truppe pisane nel XIII secolo finirono con l'occupare militarmente le terre di queste abbazie annullando il loro potere politico. La Franca perse la sua autonomia politica. I beni fondiari di Jirifai vennero comunque riconosciuti da Pisa come propriet\u00e0 della Chiesa ed in particolare del vescovo di Galtell\u00ec che, grazie a queste estese propriet\u00e0, ebbe il rango di barone. Analogamente nell'isola del Giglio i pisani acconsentirono a che le terre dell'abbazia passassero agli Aldobrandeschi. Nella Sardegna centro-orientale Pisa aveva creato il vescovado di Galtell\u00ec suffraganeo dell'arcivescovo di Pisa per ragioni di mero controllo politico sulla Chiesa locale.\nNella seconda met\u00e0 del Duecento il monastero di San Giovanni \"Su Lillu\" (in questo caso la scrittura medioevale \u00e8 stata interpretata come \"Offilo\"), seppur sotto stretto controllo politico pisano, \u00e8 segnalato come sede di Precettoria templare. Questo significa che erano comunque presenti per tutto il Duecento i cistercensi, i monaci, affiancati dalla forza militare, gli ordini ospedalieri. Il porto di questo monastero, quello di San Giovanni Portu Nonu, viene citato nei versamenti delle collettorie pontificie del 1341. In questo periodo le pertinenze templari, anche quelle di Jirifai, erano gi\u00e0 passate all'Ordine di Malta.\nL'area ecclesiale, descritta nell'atto costitutivo del salto di Jirifai, risultava ancora presente in parte nel XVI secolo quanto fu nuovamente perimetrata dalla Chiesa una parte del Salto di Jurifai, appartenente al vescovado di Galtell\u00ec, fusosi con Cagliari, chiamata \u201cBiriddo\u201d e poi successivamente quando queste aree ecclesiali furono cedute nel XVII secolo ai gesuiti. Con l'abbrogazione di quest'ordine nel XVIII secolo alcune aree ecclesiali furono messe all'asta, altre finirono comunque per essere trasformate nel 1800 in ademprivi che, ancora oggi, sono presenti come aree pubbliche gravate da uso civico, come le paludi di \"Biriddo\", \"Dorrisolo\", \"Mannolitto\", \"Porcarzos\", il \"monte Ortobene\" ecc. e altre, sempre pubbliche, ma senza uso civico \"Isalle-Orrule\", \"Prunetta\".\nAspetti particolari.\nStatus giuridico.\nLa cessione del giudice di Gallura come contenuto giuridico era ben diversa da quelle che in genere venivano effettuate dai sovrani sardi a favore degli enti monastici non tanto per via dell'extraterritorialit\u00e0 ma per il fatto che si trattava di un'alienazione dello Stato locale (giudicato di Gallura) ad un'entit\u00e0 politica tradizionalmente alleata dei sardi (quello dei Franchi che cre\u00f2 il patrimonio delle Tre Fontane). Infatti il monastero di San Giovanni del Giglio era ricompreso in una giurisdizione politica indipendente, e quindi non si trattava esclusivamente di una competenza religiosa. Intatti il \"Giglio\" era parte integrante dell'abbazia cistercense, \"nullius dioeceseos\", delle Tre Fontane, o di Aquas Salvias, o di Sant'Anastasio Persiano, a Roma che allora era una realt\u00e0 dotata di autonomia amministrativa dallo Stato Pontificio. La giurisdizione politica delle Tre Fontane (Ponza, Orbetello, Argentario, Ansedonia, isola del Giglio e Giannutri, Montalto di Castro, Castro, Manoppello e i territori ultramarini \"per 100 miglia e pi\u00f9 e cio\u00e8 la Sardegna\" ecc.) costituiva un vero e proprio Stato, era molto vasta, e si era formata con il riconoscimento pontificio dell'atto istitutivo della giurisdizione statale delle Tre Fontane da parte dell'imperatore Carlo Magno. Quest'atto risale all'803, era una ricompensa del miracolo compiuto dalle reliquie di sant'Anastasio, custodite dalla stessa abbazia, che condotte dai monaci delle Tre Fontane sul campo di battaglia, fecero ottenere al sovrano una grande e schiacciante vittoria militare sui longobardi ad Ansedonia. Quest'abbazia e le sue dipendenze avevano la giurisdizione (politica, giudiziaria, fiscale) sui residenti che venivano cos\u00ec esentati dagli obblighi fiscali in genere dovuti allo Stato giudicale (giornate di corv\u00e9). Pertanto questi abitanti non erano soggetti alla giurisdizione dello Stato locale (a Jirifai, il giudicato di Gallura). La repubblica di Pisa, che tra l'altro si era conquistata il protettorato sul regno di Gallura, non si rassegnava ad avere un'altra realt\u00e0 statale estranea al limite del suo stesso territorio sia in Sardegna che sulla terraferma (Toscana meridionale, arcipelago toscano e sud della Gallura) ed inizi\u00f2 ad avversare non solo gli interessi dei rivali storici, i genovesi, ma anche quelli di questa abbazia \"nullius dioeceseos\". Sicuramente le vicende legate al controllo dei beni di questa abbazia legata strettamente agli interessi della Chiesa, o con Bonifacio VIII alla sua stessa famiglia, in concorrenza con la repubblica di Pisa fu una delle cause poco conosciute che spinsero proprio il Papa a progettare l'espulsione di Pisa dalla Sardegna, dall'arcipelago toscano, dal sud della Toscana e dal nord del Lazio. Il pontefice si risolse a dare l'assenso in funzione antipisana e antighibellina alla conquista della Sardegna, delle isole toscane, di Bonifacio in Corsica da parte degli aragonesi. Lo Stato Pontificio si preparava ad espellere Pisa dal nord del Lazio nell'area di Castro con l'ausilio dei Farnese. Si crearono, in questi ambiti, dopo tale decisione, a partire dal 1321, gli Stati aragonesi del \"Regnum Sardiniae et Corsica\" (per soli 70 anni) e dei \"Presidi\" nell'arcipelago toscano e fu costituito poi nel nord del Lazio il ducato di Castro che ricomprendeva i beni di Montalto di Castro gi\u00e0 appartenuti alle Tre Fontane. Nella prima met\u00e0 del Seicento Castro fu rasa al suolo per ordine papale, il ducato fu soppresso, e i suoi beni passarono nel Patrimonio di san Pietro, persona giuridica dello Stato Pontificio, utilizzato da quest'ultimo per gestire in modo non diretto il nord del Lazio (Tuscia).\nOggi giuridicamente le terre gi\u00e0 appartenute a Jirifai rappresentano un bene monastico dinastico, in quanto non soggetto nel tempo a cambio di propriet\u00e0. Allo Stato non \u00e8 possibile la trascrizione a suo carico di beni di questo tipo in quanto sono stati riconosciuti dalla legge come usi civici non usucapibili di origine abbaziale che restano in perpetuum patrimonio dei discendenti degli ex conversi stabiliti nel territorio. Questo a maggior ragione per il fatto che questa abbazia aveva una peculiarit\u00e0 politica che la differenziava dalle altre. L'altro erede, nominale, \u00e8, per i beni ospedalieri di Jirifai, l'Ordine di Malta, per i beni ecclesiali di Jirifai il barone vescovo di Nuoro e i monasteri cistercensi (trappisti) presenti localmente (Nuoro e Dorgali).. Oggi lo Stato italiano \u00e8 sovrano sul territorio della Franca. Una menzione spetta al ruolo avuto dal Regno Franco (oggi Stato Francese) che funse da tutore dell'ambito ecclesiale in cui era ricompresa la Franca di Jirifai. La duplice sovranit\u00e0 statale (balivo) ed ecclesiastica (abate mitrato) fu garantita dal potere giudicale.\nOgni monastero di Jirifai era legato ad una sua propria area di pertinenza amministrativa costituita dalla comunit\u00e0 o pieve dove l'organizzazione comunitaria sortiva dall'interfaccia del potere ecclesiale con i locali capifamiglia. I capifamiglia, in genere conversi, componenti di tutti i nuclei abitati, ogni tre anni si convocavano in riunione plenaria e designavano una terna di persone che si alternavano rivestendo l'incarico annuale del priore. Questi si affiancava al potere abbaziale ed aveva come primo compito, oltre alle ordinarie incombenze, quello di organizzare la ricorrenza annuale.\nIl potere giudicale a partire dal secolo XII veniva gradualmente sostituito anche formalmente dalla repubblica di Pisa che abol\u00ec l'autonomia di queste abbazie (lo stesso avvenne nell'isola del Giglio dove nella met\u00e0 del Duecento scomparve il locale monastero). Con Pisa i beni dell'anbazia vescovile \"nullius dioeceseos\" passarono prima al barone vescovo di Galtell\u00ec nel XIII secolo, poi dopo alcuni secoli al barone vescovo di Nuoro alla fine del XVIII secolo. I sudditi divennero cos\u00ec soggetti allo Stato e non pi\u00f9 all'Abbazia \"Nullius\".\nOggi esiste una corrente di opinione locale, rappresentata nei social network, che intende istituire una \"Zona Franca\" alla produzione ed alla vendita nello stesso ambito territoriale dell'antica Franca cistercense extragiudicale utilizzando gli strumenti legali offerti dalle norme statali italiane e dell'Unione Europea.\nTemporalmente l'ultima organizzazione della Franca di Girifai presente nella zona medesima fino al 1341 con struttura statale fu l'Ordine di San Giovanni di Rodi e Malta che nel continente italiano eredit\u00f2 i beni templari. Sarebbe pi\u00f9 plausibile prendere in considerazione l'eredit\u00e0 dei militensi.\nStendardo.\nLa moneta locale nominale fu il denaro franco. I cistercensi san Roberto di Molesme e san Bernardo di Chiaravalle infatti avevano il loro riferimento in Francia. Quest'unit\u00e0 di misura era anche il retaggio della presenza della flotta franca che nel IX secolo aveva concorso con la politica degli Abbasidi di Baghdad (avversi agli arabi andalusi di Museto), in funzione antibizantina e in alleanza con lo Stato della Chiesa, a preservare la Sardegna come Stato neutrale. Infatti nell'area di Jirifai nel Medioevo circolavano anche le monete arabe frutto del commercio con la Siria e con Baghdad. Il cosiddetto franco locale era una semplice unit\u00e0 di misura monetaria. La dizione \"francu\" \u00e8 rimasta in uso in Sardegna fino a tempi recenti. Occorre dire che in epoca medievale, vista la posizione geografica marittima baricentrica dell'isola di Sardegna nel Mediterraneo, non c'era convenienza a coniare monete, pertanto ne circolavano alcune europee che non andavano fuori corso. Nel giudicato di Gallura e in Sardegna, dato che in quel periodo non esisteva una zecca dello Stato. Tutte le monete straniere venivano soppesate e valutate in termini di corrispondenti franchi nominali.\nNell'iconografia medioevale lo stendardo dei cistercensi, e quindi anche di quelli di Girifai, \u00e8 comunemente rappresentato come una grande croce cistercense rossa. Era una croce patente e scorciata (detta di Mantova) ma con le braccia terminanti a foggia di coda di rondine. Il giglio bianco di san Giovanni Battista ricorre ancora come simbolo nell'oreficeria locale negli orecchini e nelle spille ed \u00e8 detto in sardo \"su lizu de Santu Juanni\".\nOriginale \u00e8 la croce patente cistercense e luminescente rappresentata sulla mitra del simulacro di san Lamberto di Liegi di Gonare. Si tratta della croce attraversata da una luce abbagliante apparsa per miracolo a sant'Uberto, allievo di san Lamberto, tra le corna di un cervo mentre si accingeva ad abbatterlo, facendolo desistere.\nL'inno pi\u00f9 diffuso in Sardegna e a Girifai \u00e8 \"Deus Ti salvet Maria\" cantato durante la festa di Gonare (o Nativit\u00e0 della Madonna il 7 e 8 di settembre). In Europa esisteva un inno non prosato dedicato a Carlo Magno.\nA san Giovanni infatti era dedicato il locale monastero a Dorgali"}
{"id": "2482803", "revid": "3115", "url": "https://it.wikipedia.org/wiki?curid=2482803", "title": "Heinz Edelmann", "text": "Biografia.\nNato nell'allora Cecoslovacchia, \u00e8 conosciuto essenzialmente per essere stato art director del film d'animazione del 1968 \"Yellow Submarine\", basato sulla celebre canzone omonima dei Beatles, di cui l'artista cur\u00f2 la caratterizzazione in chiave psichedelica.\n\u00c8 stato anche l'ideatore della \"mascotte\" \"Curro\", utilizzata per l'Esposizione mondiale di Siviglia del 1992.\nEdelmann ha studiato graphic design con Joseph Beuys all'Accademia di Belle Arti di D\u00fcsseldorf, all'avanguardia negli anni cinquanta. Da allora ha lavorato nel design, nell'illustrazione, nella pubblicit\u00e0, nell'animazione cinematografica, svolgendo soprattutto attivit\u00e0 di docente della materia (ruolo a cui ha tenuto molto).\nHa vissuto e lavorato in Germania, Inghilterra e Paesi Bassi. \u00c8 morto per collasso cardiocircolatorio e insufficienza renale all'et\u00e0 di 75 anni."}
{"id": "2482807", "revid": "181699", "url": "https://it.wikipedia.org/wiki?curid=2482807", "title": "Registro anagrafico", "text": ""}
{"id": "2482809", "revid": "1494169", "url": "https://it.wikipedia.org/wiki?curid=2482809", "title": "Sim\u00f3n de Alcazaba y Sotomayor", "text": "Fu al servizio della corona spagnola e fond\u00f2 il primo insediamento europeo nel territorio dell'attuale Argentina, un anno prima del tentativo di Pedro de Mendoza di fondare la citt\u00e0 di Buenos Aires.\nCon la Capitolazione di Toledo, firmata dal re di Castiglia il 26 luglio del 1529, furono concesse a Francisco Pizarro 200 leghe a sud partendo dalla foce del fiume Santiago (1\u00b0 20'N a 9\u00b0 57'S) per costituire il governatorato della Nueva Castilla. Altre 200 leghe a sud della giurisdizione di Francisco Pizarro (fino ai 21\u00b0 6,5' S), furono assegnate a Sim\u00f3n de Alcazaba y Sotomayor, che fu nominato governatore e capitano generale del governatorato della Nueva Le\u00f3n. Tuttavia Alcazaba y Sotomayor non riusc\u00ec a terminare la spedizione ed il re progett\u00f2 (nel 1530 e 1531) di assegnare i territori da Chincha fino allo stretto di Magellano alla famiglia tedesca dei Fugger.\nIl 4 maggio del 1534 il re Carlo V ampli\u00f2 la concessione territoriale in favore di Pizarro estendendola di altre 70 leghe a sud nel territorio che era stato precedentemente assegnato ad Alcazaba y Sotomayor, fino quasi ai 14\u00b0S di latitudine.\nIl 21 maggio del 1534 il re nomin\u00f2 e firm\u00f2 altre tre capitolazioni per l'esplorazione e l'occupazione dei territori americani, stabilendo provincie e governatorati per 200 leghe di lunghezza da nord a sud comprendendo il governatorato della Nueva Le\u00f3n, assegnato a Sim\u00f3n de Alcazaba y Sotomayor, dall'oceano Atlantico all'oceano Pacifico, a sud del parallelo dei 36\u00b0 S fino ai 48\u00b0 22,25'S.\nParte del testo della capitolazione de Alcazaba y Sotomayor:\nSim\u00f3n de Alcazaba y Sotomayor part\u00ec dal porto di Sanl\u00facar de Barrameda il 21 settembre del 1534, con una spedizione composta da 250 uomini e due navi; egli era al comando della nave \"Madre de Dios\" mentre la nave \"San Pedro\" era comandata da Rodrigo Mart\u00ednez. All'inizio del 1535 giunsero allo stretto di Magellano con l'intenzione di attraversare l'oceano Pacifico, per\u00f2 le condizioni climatiche sfavorevoli lo impedirono. La spedizione si diresse allora verso nord, lungo le coste dell'oceano Atlantico, ed il 9 marzo del 1535 Alcazaba fond\u00f2 nella Caleta Hornos, 29 chilometri a sud dell'attuale localit\u00e0 di Camarones, nella provincia del Chubut, il Puerto de los Leones.\nMor\u00ec in una rivolta insieme a molti dei suoi compagni."}
{"id": "2482811", "revid": "729019", "url": "https://it.wikipedia.org/wiki?curid=2482811", "title": "Stazione di Tricesimo", "text": "La stazione di Tricesimo era una stazione ferroviaria in provincia di Udine, posta sul vecchio tracciato della ferrovia Pontebbana, ora dismesso.\nStoria.\nVenne dismessa nel 1985 con tutta la tratta dove era posta venne sostituita dalla nuova e il vecchio sedime venne completamente abbandonato.\nStrutture e impianti.\nEra composta da un fabbricato viaggiatori e due binari "}
{"id": "2482813", "revid": "628767", "url": "https://it.wikipedia.org/wiki?curid=2482813", "title": "Distretto di Qonlikul", "text": "Il distretto di Qonlikul \u00e8 uno dei 14 distretti della Repubblica autonoma del Karakalpakstan, in Uzbekistan. Il capoluogo \u00e8 Qonlikul."}
{"id": "2482817", "revid": "628767", "url": "https://it.wikipedia.org/wiki?curid=2482817", "title": "Distretto di Kungurat", "text": "Il distretto di Kungurat \u00e8 uno dei 14 distretti della Repubblica autonoma del Karakalpakstan, in Uzbekistan. Il capoluogo \u00e8 Kungurat (usbeco Qo'ng'irot)."}
{"id": "2482824", "revid": "98077", "url": "https://it.wikipedia.org/wiki?curid=2482824", "title": "Frankfurter Buchmesse", "text": ""}
{"id": "2482829", "revid": "6923", "url": "https://it.wikipedia.org/wiki?curid=2482829", "title": "Bologna Children's Book Fair", "text": "La Bologna Children's Book Fair o Fiera del Libro per Ragazzi \u00e8 un evento che si tiene annualmente a Bologna, dedicato all'editoria per l'infanzia. In particolare \u00e8 una delle pi\u00f9 importanti fiere del settore a livello internazionale. Assieme al Salone internazionale del libro di Torino, a Pi\u00f9 libri pi\u00f9 liberi di Roma, al Pisa Book Festival e a \"Tempo di Libri\" di Milano, costituisce la cinquina principale delle maggiori fiere italiane.\nStoria.\nLa Fiera del Libro per Ragazzi nasce a Bologna nell'aprile del 1964, in un contesto storicamente attento al mondo dell'infanzia: negli anni sessanta del secolo scorso la citt\u00e0 vive un importante momento della storia dell'educazione italiana e fin dalla fine degli anni cinquanta venivano organizzate periodiche conferenze per discutere del libro per ragazzi. L'intento fu quello di creare un'occasione di mercato e di cultura, di analisi delle tendenze artistiche del momento e d'avanguardia, in una combinazione di marketing e di verifica delle correnti culturali che stanno a monte della produzione che coinvolgesse non solo gli editori, ma anche tutti gli operatori culturali impegnati nel settore della lettura intesa come fenomeno sociale della pi\u00f9 grande importanza.\nLa prima edizione della Fiera del Libro per Ragazzi si tiene nel pieno centro della citt\u00e0, dura otto giorni ed \u00e8 aperta a tutti. I primi premi che vengono istituiti sono il Torchio d'oro per la migliore opera letteraria e il Balanzone d'oro per la migliore opera grafica. Un'apposita giuria composta da personaggi illustri e istituzioni decide quali sono gli autori prescelti. L'anno successivo, la presenza degli editori \u00e8 pi\u00f9 che raddoppiata (128 di cui 104 stranieri) e buona parte degli editori presenti sono stranieri.\nDal 1966 la Fiera del Libro per Ragazzi acquisisce i caratteri che pi\u00f9 la contraddistinguono: apertura internazionale e collaborazioni con gli editori. I premi Il Torchio d'oro e il Balanzone d'oro vengono cancellati in favore di due nuovi premi, il Premio Grafico Fiera di Bologna e il Premio Critici in Erba. Il primo \u00e8 destinato alla migliore opera grafica nel suo insieme e deciso da una giuria di grafici o \u201caddetti ai lavori\u201d, il secondo \u00e8 rivolto alle illustrazioni di maggiore qualit\u00e0 assegnato da una giuria di bambini coordinati da un adulto. Il 1969 segna un anno importante, il trasferimento al quartiere fieristico: la Fiera si appropria di una nuova identit\u00e0 di immagine, l'allontanamento dal centro della citt\u00e0 coincide parallelamente a un distacco da parte del pubblico cittadino. La Fiera diventa cos\u00ec un evento di nicchia, riservato rigorosamente agli addetti del settore. Con il 1983 si inaugura il periodo delle giurie internazionali composte principalmente da grafici e la partecipazione dei Paesi stranieri continua a crescere.\nNel 1995 nasce il BolognaRagazzi Award che unisce le competenze dei due premi del passato, non pi\u00f9 due riconoscimenti distinti ma uno solo che segnala un progetto editoriale nel suo insieme. Le giurie, presiedute dal 2000 da Antonio Faeti continuano ad essere molto prestigiose ma pi\u00f9 variegate, non pi\u00f9 composte di soli grafici ma anche di pedagogisti, critici d'arte, librai, bibliotecari ed editori. Tra le figure di spicco che hanno ricoperto la carica di giurati alla Fiera del Libro di Bologna figurano il grafico Milton Glaser, i designer Bob Noorda e Max Huber, e gli illustratori Seymour Chwast e Heinz Edelmann. Il Premio, che nel corso degli anni \u00e8 diventato uno dei pi\u00f9 prestigiosi riconoscimenti nel settore, viene assegnato a tre diverse categorie: Fiction - sezione dedicata alla fantasia, Non Fiction - sezione dedicata a pubblicazioni concernenti ogni area del sapere utile all'apprendimento e New Horizons - un premio speciale riservato dal 2001 all'editoria dei Paesi Arabi, dell'America Latina, dell'Asia e dell'Africa. Inoltre dal 2009 \u00e8 stata istituita la sezione permanente Opera Prima, riservata agli autori emergenti e volta a valorizzare le proposte di ricerca pi\u00f9 innovative. Il premio \u00e8 dedicato a Giovanni Lanzi, grafico per oltre quarant'anni della Fiera del Libro per Ragazzi.\nLa manifestazione oggi.\nNel corso degli anni la manifestazione si \u00e8 trasformata nel pi\u00f9 importante appuntamento internazionale dedicato allo scambio di copyright di libri per bambini e ragazzi; un evento dedicato al business, arricchito da una serie di manifestazioni che ne fanno un momento culturale importante per l'editoria specializzata. Gli espositori sono rappresentati principalmente da editori, agenti letterari, packagers, stampatori, organismi internazionali, produttori televisivi e cinematografici, operatori del settore licensing, societ\u00e0 di servizi collegate all'editoria. La proposta professionale si completa con alcuni spazi dedicati a categorie professionali con esigenze specifiche: il Centro Agenti Letterari e TV/film and Licensing Rights Centre, dedicato allo scambio dei copyright fra il mondo del libro, il mondo delle produzioni televisive e cinematografiche e quello del licensing.\nOltre agli stand espositivi, numerose iniziative vengono organizzate nel corso dei quattro giorni di manifestazione. La pi\u00f9 prestigiosa di queste \u00e8 la Mostra degli Illustratori, piattaforma di lancio per giovani illustratori e qualificato servizio per gli editori. Ogni anno inoltre viene scelto un Paese ospite d'onore che ha l'opportunit\u00e0 di far conoscere i propri talenti e godere di un'ampia visibilit\u00e0 grazie ai percorsi espositivi e alle tavole rotonde a tema. L'edizione in programma nel 2018 dal 26 al 29 marzo avr\u00e0 come ospite d'onore la Cina, mentre nelle ultime edizioni si sono succeduti rispettivamente la Catalogna e le isole Baleari (2017), la Germania (2016), la Croazia (2015), il Brasile (2014), la Svezia (2013), il Portogallo (2012), la Lituania (2011), la Slovacchia (2010), la Corea (2009), l'Argentina (2008), il Belgio (2007) e l'Ungheria (2006).\nProgetti collegati.\nMostra degli Illustratori, nata del 1967, ampia e prestigiosa vetrina internazionale delle nuove tendenze nell'illustrazione dei libri per l'infanzia e per i ragazzi. Artisti affermati e talenti emergenti, selezionati da una giuria internazionale composta da editori e direttori di musei, espongono le loro opere dimostrando il loro talento agli occhi degli operatori del settore.\nLa Mostra degli Illustratori non finisce a Bologna quando termina la Fiera. Grazie alla collaborazione con IBBY e con il Museo Itabashi, viaggia nel mondo, portando in giro sogni e idee che vengono messi a disposizione dei bambini. Sono oltre 25 anni che la mostra viene presentata in Giappone con grande successo di pubblico. Ed \u00e8 la scelta delle sedi \u2013 Musei d'arte \u2013 che onora maggiormente la mostra. Grazie a questa collaborazione, alla mostra si sono interessati anche importanti realt\u00e0, come l'Art Institute di Chicago che nel 2002 ha ospitato una sezione della mostra.\nTV &amp; Film Rights Center, \u00e8 lo spazio dedicato che, con crescente successo, promuove con grande efficacia l'incontro fra il mondo del libro e quello delle produzioni televisive e cinematografiche.\nCentro Traduttori, nato nel 2004 su iniziativa della Fiera del Libro per Ragazzi, si \u00e8 accreditato nelle successive edizioni quale punto di riferimento fondamentale per traduttori ed editori, al fine di consolidare e rafforzare la figura del traduttore, essenziale per il mondo del libro e dell'editoria internazionale.\nCentro Agenti Letterari, luogo privilegiato per gli scambi del mercato di copyright per ragazzi, garantisce agli Agenti Letterari assistenza professionale qualificata e personalizzata.\nKids Licensing Forum, \u00e8 un evento europeo interamente dedicato ai brand per bambini e ragazzi, con news, focus e presentazioni sulle ultime tendenze del mercato, un'occasione per agevolare ed ampliare il network di tutti coloro che operano nel settore.\nBolibr\u00ec \u2013 un festival internazionale dedicato ai libri per giovani e giovanissimi la cui prima edizione si \u00e8 tenuta in concomitanza con la fiera dal 26 al 28 marzo 2010.\nBolognaRagazzi Award.\nDi seguito i vincitori delle ultime edizioni:\n2007.\nCategoria Fiction\nVincitore: Garmanns sommer. Editore: Cappelen Forlag \u2013 Oslo, Norvegia. Testi e illustrazioni: Stian Hole\nMenzioni:\nThe Arrival. Editore: Hachette Livre Australia \u2013 Melbourne, Australia. Testi e illustrazioni: Shaun Tan\nI Promessi sposi. Editore: Edizioni Piemme SpA \u2013 Casale Monferrato, Italia. Testi : Alessandro Manzoni. Illustrazioni: Federico Maggioni\nUn lion \u00e0 Paris. Editore: Autrement \u2013 Parigi, Francia. Testi e illustrazioni: Beatrice Alemagna\nCategoria Non Fiction\nVincitore: L'encyclop\u00e9die des cancres, des rebelles et autre g\u00e9nies. Editore: Gallimard Jeunesse \u2013 Parigi, Francia. Testi: Jean-Bernard Pouy. Illustrazioni: Serge Bloch. Concept e sviluppo: Anne Blanchard\nMenzioni:\nH\u00f6r zu, es ist kein Tier so klein, das nicht von dir ein Bruder k\u00f6nnte sein. Editore: Carlsen Verlag GmbH \u2013 Hamburg, Germania. Testi: Armin Abmeier (editor). Illustrazioni: autori vari\nUne cuisine tout en chocolat. Editore: Rue du monde \u2013 Voisins-le-Bretonneux, Francia. Testi: Alain Serres. Illustrazioni: Nathalie Novi\nGravures de b\u00eates. Editore: Editions Thierry Magnier \u2013 Parigi, France. Testi e illustrazioni: Olivier Besson\nNew Horizons Award\nVincitore: \"El libro negro de los colores\". Editore: Ediciones Tecolote \u2013 Colonia San Miguel, Chapultepec, Messico. Testi: Menena Cottin. Illustrazioni: Rosana Far\u00eda\nMenzioni:\nLampi\u00e3o &amp; Lancelote. Editore: Cosac &amp; Naify Edi\u00e7\u00f5es \u2013 S\u00e3o Paulo, Brasile. Testi e illustrazioni: Fernando Vilela\nDoodles. Editore: Dar Onboz \u2013 Beirut, Lebanon. Testi: Nadine Touma.Illustrazioni: Rena Karanouh\n2008.\nFiction\nVincitore: Avstikkere. Editore: Cappelen Damm AS \u2013 Oslo, Norvegia. Testi e illustrazioni: \u00d8yvind Torseter\nMenzioni :\nIl libro sbilenco. Editore: Orecchio Acerbo \u2013 Roma, Italia. Testi e illustrazioni: Peteer Newell\nGran libro de los retratos de animales. Editore: Oqo Editora \u2013 Pontevedra, Spain. Testi e illustrazioni: Svjetlan Junakovic\nL'ogre. Editore: Rue du monde \u2013 Voisins-le-Bretonneux, Francia. Testi: Karim Ressouni-Demigneux. Illustrazioni: Thierry Dedieu\nNon Fiction\nVincitore: The Wall. Editore: Farrar, Straus &amp; Giroux \u2013 New York, USA. Testi e illustrazioni: Peter S\u00eds\nMenzioni : Collection de ville en ville \u2013 Tel Aviv and Berlin. Editore: Editions La Joie de Lire SA \u2013 Ginevra, Svizzera\nTesti: Orith Kolodny. Illustrazioni: Francesca Bazzurro\nNew Horizons Award\nVincitore: The Night Life of Trees. Editore: Tara Publishing \u2013 Chennai, India. Testi: Gita Wolf and Sirish Rao. Illustrazioni: Bhajju Shyam, Durga Bai, Ram Singh Urveti\nMenzioni : \u00a1Ven, hada!. Editore: SM de Ediciones SA DE CV (grupo SM) \u2013 Colonia del Valle, Messico. Testi e illustrazioni: Alejandro Magallanes\nPremio Speciale: Children Poetry\nVincitore: Tuwim, Wiersze dla Dzieci. Editore: Wytw\u00f3rnia \u2013 Varsavia, Polonia. Testi: Julian Tuwim. Illustrazioni: Gosia Urbanska, Monika Hanulak, Gosia Gurowska, Marta Ignerska, Ania Niemierko, Agnieszka Kucharska-Zajkowska\nMenzioni :\nL'albergo delle fiabe. Editore: Orecchio Acerbo \u2013 Roma, Italia. Testi: Elio Pecora. Illustrazioni: Luci Guti\u00e9rrez\nSantiago. Editore: Libros del Zorro Rojo \u2013 Barcellona/Madrid, Spagna. Testi: Federico Garc\u00eda Lorca. Illustrazioni: Javier Zabala\nBlack Cat Bone. Editore: The Creative Company \u2013 Mankato, USA. Testi: Patrick Lewis. Illustrazioni: Gary Kelley\n2009.\nFiction\nVincitore: Robinson Crusoe. Editore: Media Vaca \u2013 Valencia, Spagna. Testi e illustrazioni: Ajubel\nMenzioni:\nLast Night. Editore: Farrar, Straus &amp; Giroux \u2013 New York, NY, USA. Testi e illustrazioni: Hyewon Yum\nRue and Linden: a Journey and Staying Home. Editore: Kodansha \u2013 Tokyo, Japan. Testi : Rui Kodemari. Illustrazioni: Yoko Kitami\nEvery Friday. Editore: Henry Holt and Company \u2013 New York, NY, USA. Testi e illustrazioni: Dan Yaccarino\nNon Fiction\nVincitore: Le Livre des Terres Imagin\u00e9es. Editore: Seuil Jeunesse \u2013 Parigi, Francia. Testi e illustrazioni: Guillaume Duprat\nMenzioni: Les R\u00eaves Racont\u00e9s aux Petits Curieux. Editore: Syros Jeunesse \u2013 Parigi, Francia. Testi: Sylvie Baussier. Illustrazioni: Ilya Green\nEt toi, ta grand-m\u00e9re. Editore: Actes Sud Junior \u2013 Parigi, Francia. Testi : Florence Noiville. Illustrazioni: Christelle Enault\nMath in an Art Museum. Editore: Yeowon Media \u2013 Seoul, Corea. Testi : Majoongmul. Illustrazioni: Yoon Ju Kim\nNew Horizons Award\nVincitore: El Contador de Cuentos. Editore: Ekar\u00e9 \u2013 Caracas, Venezuela. Testi: Saki. Illustrazioni: Alba Marina Rivera\nMenzioni:\nHago de Voz Un Cuerpo. Editore: Fondo de Cultura Econ\u00f3mica \u2013 M\u00e9xico D.F., Messico. Testi: Mar\u00eda Baranda. Illustrazioni: Gabriel Pacheco\nArang Arang Tell Me What Color. Editore: Institute for the Intellectual Development of Children and Young Adults (Kanoon) \u2013 Tehran, Iran. Testi: Afsaneh Shabannezhad. Illustrazioni: Rashin Kheyrieh\nOpera Prima\nVincitore: Mr. Peek and the Misunderstanding at the Zoo. Editore: The Templar Publishing \u2013 Dorking, Gran Bretagna. Testi e illustrazioni: Kevin Waldron"}
{"id": "2482830", "revid": "767487", "url": "https://it.wikipedia.org/wiki?curid=2482830", "title": "ABN AMRO World Tennis Tournament 2006", "text": "L'ABN AMRO World Tennis Tournament 2006 \u00e8 stato un torneo di tennis giocato sul cemento indoor. \n\u00c8 stata la 34\u00aa edizione del ABN AMRO World Tennis Tournament, \nche fa parte della categoria International Series Gold nell'ambito dell'ATP Tour 2006.\nSi \u00e8 giocato all'Ahoy Rotterdam indoor sporting arena di Rotterdam in Olanda Meridionale, \ndal 20 al 26 febbraio, 2006.\nCampioni.\nSingolare.\n Radek \u0160t\u011bp\u00e1nek ha battuto in finale Christophe Rochus, 6\u20130, 6\u20133\nDoppio.\n Paul Hanley / Kevin Ullyett hanno battuto in finale Jonathan Erlich / Andy Ram, 7\u20136(4), 7\u20136(2)"}
{"id": "2482832", "revid": "1744524", "url": "https://it.wikipedia.org/wiki?curid=2482832", "title": "Porta Magna", "text": "La \"Porta Magna\" \u00e8 il portale centrale della basilica di San Petronio a Bologna. Realizzata a partire dal 1425, \u00e8 decorata da statue e rilievi che sono considerati il capolavoro dello scultore senese Jacopo della Quercia. Su questi lavori form\u00f2 il proprio stile magniloquente Michelangelo Buonarroti, che ebbe modo di studiarli e ammirarli.\nStoria.\nLa decorazione, da parte di Jacopo della Quercia del portale mediano inizi\u00f2 nel 1425 e si interruppe nel 1434, poco prima della sua morte (1438). L'opera rimase cos\u00ec incompleta, senza la cuspide. Nel 1510 il portale venne spostato in avanti dagli interventi di Arduino Arriguzzi.\nLe opere vennero studiate attentamente da Michelangelo, soprattutto le storie della Genesi, che dimostr\u00f2 di avere a mente in alcune delle composizioni della volta della Cappella Sistina. Anche la \"Madonna\" venne elogiata, e lo scultore fiorentino la defin\u00ec: \"la pi\u00f9 bella Madonna del Quattrocento\".\nDescrizione.\nJacopo scolp\u00ec le dieci formelle a bassorilievo sugli stipiti del portale che raffigurano \"Storie della Genesi\", i diciotto \"Profeti\" nella strombatura, la \"Madonna col Bambino e i santi Ambrogio e Petronio\" nella lunetta, completata quest'ultima dal Varignana, e le cinque \"Scene del Nuovo Testamento\" sull'architrave: \"Nativit\u00e0, Adorazione dei Magi, Presentazione al Tempio, Strage degli Innocenti\" e \"Fuga in Egitto\".\nI profeti nell'arco al centro sono invece opera di Antonio Minello e Antonio da Ostiglia, tranne il \"Mos\u00e9\" al centro che \u00e8 opera di Amico Aspertini.\nI rilievi di Jacopo della Quercia con \"Storie della Genesi\" comprendono:\nStile.\nIl nodo focale dell'inquieta e multiforme produzione di Jacopo della Quercia \u00e8 la vitalit\u00e0 dei suoi personaggi, che travolge e fonde, mettendoli in secondo piano, le fonti e i riferimenti culturali delle sue opere. L'intensit\u00e0 dinamica dei rilievi di San Petronio \u00e8 data dal gioco di linee complesse, che sfrutta anche le linee del panneggio gotico, e dalla scelta di soggetti umani rustici e massicci, che esaltano la forza plastica delle scene. \nLe figure occupano le formelle per tutta la loro altezza, su sfondo per lo pi\u00f9 neutro, e sono caratterizzate da gesti ampi, pose eloquenti e composizioni dinamiche. Il rilievo usato \u00e8 diverso dallo stiacciato donatelliano, poich\u00e9 non usa sottosquadri, anzi fa apparire le figure come schiacciate tra due piani invisibili, con linee nette e ombre ridotte al minimo. Alle parti lisce e stondate delle figure si alternano spesso fratture di piani e contorni rigidi, dal cui contrasto sprigiona un effetto di grande forza trattenuta, che non ha eguali nella scultura quattrocentesca. \nLa concentrazione sull'energia psichica e fisica dell'uomo nelle formelle non ebbe sostanziali continuatore nel XV secolo, ma fece da modello per Michelangelo Buonarroti, che ne riprese l'espressivit\u00e0 e la forza narrativa."}
{"id": "2482836", "revid": "36426", "url": "https://it.wikipedia.org/wiki?curid=2482836", "title": "Porta di Ponte Levone (Reggio Emilia)", "text": ""}
{"id": "2482837", "revid": "203463", "url": "https://it.wikipedia.org/wiki?curid=2482837", "title": "Record di scacchi", "text": ""}
{"id": "2482840", "revid": "439868", "url": "https://it.wikipedia.org/wiki?curid=2482840", "title": "Cimitero suburbano (Reggio Emilia)", "text": ""}
{"id": "2482842", "revid": "36426", "url": "https://it.wikipedia.org/wiki?curid=2482842", "title": "Porta Brennone (Reggio Emilia)", "text": ""}
{"id": "2482845", "revid": "18323", "url": "https://it.wikipedia.org/wiki?curid=2482845", "title": "Museo di arte turca e islamica", "text": "Il Museo di arte turca e islamica (in turco \"T\u00fcrk ve \u0130slam Eserleri M\u00fczesi\") \u00e8 un museo di Istanbul in Turchia, situato nella piazza Sultanhamet, di fronte all'Ippodromo di Costantinopoli. Costruito nel 1524, era la residenza ufficiale di Pargali Ibrahim Pasha, primo Gran Visir nominato dal sultano Solimano il Magnifico.\nLa collezione esposta comprende esempi rari di calligrafia islamica, tappeti orientali e materiale etnografico, particolarmente riferentesi a gruppi nomadi ed alla cultura turca in generale. Il materiale \u00e8 esposto raggruppato per periodo storico e per regioni di provenienza."}
{"id": "2482851", "revid": "1719883", "url": "https://it.wikipedia.org/wiki?curid=2482851", "title": "Volta della Cappella Sistina", "text": "La volta della Cappella Sistina contiene un celeberrimo ciclo di affreschi di Michelangelo Buonarroti, realizzato nel 1508-1512 e considerato uno dei capolavori assoluti e pi\u00f9 importanti dell'arte occidentale. Commissionato da papa Giulio II fu un'immane sfida per l'artista che, oltre a non sentire la pittura come arte a lui pi\u00f9 congeniale (si dichiar\u00f2 sempre scultore), termin\u00f2 la complessa decorazione di quasi 500\u00a0m\u00b2 a tempo di record e quasi in solitaria.\nIl ciclo di affreschi completava iconologicamente le \"Storie di Ges\u00f9\" e \"di Mos\u00e8\" realizzate da un team di pittori (tra cui Botticelli, Ghirlandaio, Perugino, Signorelli e Cosimo Rosselli) nel 1481-1482, al tempo di Sisto IV; Michelangelo dipinse infatti sulla volta le storie dell'umanit\u00e0 \"ante legem\", cio\u00e8 prima che Dio inviasse le Tavole della Legge a Mos\u00e8.\nStoria.\nI progetti di Giulio II.\nNella primavera 1506 Michelangelo ebbe una clamorosa rottura con papa Giulio II, in occasione della sospensione del grandioso progetto della tomba papale, cui l'artista aveva dedicato numerose energie e aspettative. Giulio II, consigliato forse dall'architetto Bramante che non nascondeva la sua rivalit\u00e0 con Michelangelo, era infatti venuto alla conclusione che occuparsi della propria sepoltura fosse di cattivo auspicio.\nProbabilmente in quell'occasione il papa, personalit\u00e0 ambiziosa e amante dell'arte in funzione della politica, aveva gi\u00e0 in mente un'altra grandiosa opera da affidare all'artista fiorentino, cio\u00e8 la ridipintura della volta della Cappella Sistina, gi\u00e0 affrescata da Piermatteo d'Amelia con un cielo stellato, all'epoca del suo parente e predecessore Sisto IV. Nel maggio del 1504 infatti una minacciosa crepa nel soffitto, aveva reso inutilizzabile per molti mesi la cappella, in cui si svolgevano le pi\u00f9 importanti e solenni celebrazioni della corte papale.\nMa Michelangelo, che ignorava ancora la nuova proposta, appena saputa l'interruzione dei lavori al monumento sepolcrale causata da intrighi tra gli artisti di corte, fugg\u00ec da Roma in tutta fretta (18 aprile 1506), riparando a Firenze, dove rest\u00f2 quasi un anno, nonostante i ripetuti richiami del pontefice. Ci vollero ben tre brevi del papa inviate alla Signoria di Firenze e le continue insistenze del gonfaloniere Pier Soderini (\u00abNoi non vogliamo per te far guerra col papa e metter lo Stato nostro a risico\u00bb), perch\u00e9 Michelangelo prendesse infine in considerazione l'ipotesi della riconciliazione, cogliendo l'occasione del passaggio del pontefice a Bologna (1507), impegnato nella campagna militare contro i Bentivoglio.\nLa commissione.\nMichelangelo doveva conoscere il nuovo progetto, almeno dal 1506, quando ricevette una lettera dal carpentiere e capomastro fiorentino Piero di Jacopo Rosselli (datata 10 maggio) in cui gli veniva raccontata una cena svolta pochi giorni prima nel Palazzo Apostolico. In quell'occasione papa Giulio II avrebbe rivelato a Bramante e ad altri convitati l'intenzione di affidare a Michelangelo la ridipintura della volta della Sistina, ma l'architetto urbinate aveva risposto sollevando dubbi sulle reali capacit\u00e0 del fiorentino, scarsamente esperto nell'affresco. Rosselli scatt\u00f2 allora in una difesa del conterraneo Michelangelo, avvisandolo poi e raccomandandosi di accettare la commissione. La lettera, che smentisce le voci secondo cui fu lo stesso Bramante a suggerire al papa il progetto per Michelangelo cercando di screditarlo (avallate dai biografi di Michelangelo), testimonia per\u00f2 come effettivamente esistesse la rivalit\u00e0 tra gli artisti della corte pontificia, i quali, sempre alla ricerca del favore del pontefice, non volevano perdere occasioni per arricchirsi lavorando in progetti grandiosi che rivaleggiavano l'uno con l'altro, essendo la disponibilit\u00e0 di fondi, per quanto immensa, non infinita.\nInoltre dalla lettera si immaginano i dubbi e le difficolt\u00e0 paventate da Michelangelo nell'imbarcarsi in un'opera che non gli era congeniale, in quanto non molto avvezzo alla tecnica dell'affresco: egli aveva s\u00ec potuto ben osservarla durante il suo apprendistato nella bottega del Ghirlandaio (1487-1488 circa), ma non la praticava da anni, ritenendosi a pieno titolo uno scultore, piuttosto che un pittore.\nIn definitiva per\u00f2 Michelangelo, da persona ambiziosa com'era, decise di accettare la commissione, riconoscendovi l'occasione di dimostrare la sua capacit\u00e0 di superare i limiti, con il diretto confronto coi grandi maestri fiorentini presso i quali si era formato (a partire proprio da Ghirlandaio)\nTutti gli indizi paiono confermare la tesi che l'artista accett\u00f2 l'incarico non tanto malvolentieri come i suoi biografi (Condivi e Vasari) lasciano immaginare, mossi piuttosto da intenti di autodifesa dettati dallo stesso Michelangelo, desideroso innanzitutto di discolparsi dalle accuse e le polemiche relative ai ritardi nella creazione della tomba di Giulio II, nonch\u00e9 di avallare il proprio mito di artista capace di trionfare contro le pi\u00f9 difficili avversit\u00e0.\nL'incarico venne formalizzato a Roma tra il marzo e l'aprile 1508 e in un'annotazione del 10 maggio di quell'anno Michelangelo registr\u00f2 di aver ottenuto un primo acconto di cinquecento ducati per l'impresa, \"per la quale comincio oggi a lavorare\": si trattava sicuramente di disegni preparatori, poich\u00e9 i necessari aiutanti per la fase operativa non vennero richiesti che in autunno.\nLa definizione del soggetto.\nIl progetto iniziale prevedeva la rappresentazione dei \"Dodici Apostoli\" sui \"peducci\" della volta (dove oggi sono i troni dei \"Veggenti\"), mentre nel campo centrale partimenti con decorazioni geometriche. Di questo progetto parl\u00f2 Michelangelo pi\u00f9 tardi, in una lettera del 1523 a Gian Francesco Fattucci, e ne rimangono due disegni preparatori, uno al British Museum e uno a Detroit: il primo mostra i dodici apostoli in troni entro nicchie sui peducci dove poi vennero affrescati i \"Veggenti\"; il secondo mostra uno studio per le nicchie, che erano collegate attraverso la volta da un sistema di elementi decorativi (ovali e figure addossate nell'atto di reggere cornici) che simulavano degli arconi trasversali; tra questi ultimi si trovavano vasti rettangoli con cornici ottagonali.\nInsoddisfatto (\"dissi al papa come facendovi gli Apostoli soli, mi pareva che riuscissi cosa povera [...] perch\u00e9 furon poveri anche loro\"), l'artista ottenne di poter ampliare il programma iconografico, a proprio piacimento, raccontando la storia dell'umanit\u00e0 \"ante legem\" e ponendosi cos\u00ec in continuazione coi soggetti degli affreschi alle pareti.\nIl complesso progetto iconografico venne sicuramente elaborato con la collaborazione, oltre che del committente, dei consiglieri e teologi della corte papale, tra cui forse il cardinale e teologo francescano Marco Vigerio e il coltissimo vicario generale degli Agostiniani Egidio da Viterbo. Si trattava di un'elaborazione del primo schema, con l'accentuarsi del motivo degli arconi e un maggiore spazio riservato ai riquadri da essi scanditi (senza cornici ottagonali), in cui vennero poi collocate le \"Storie\". Al posto degli statici putti reggi-targa vennero poi sviluppati i pi\u00f9 dinamici \"Ignudi\". Profeti, sibille, ignudi, registri sovrapposti: in definitiva si tratt\u00f2 di un riaffiorare di idee e motivi del primo progetto della tomba di Giulio II.\nMichelangelo evit\u00f2 la via degli scorci illusionistici, gi\u00e0 percorsa da Melozzo, Mantegna e Bramante, e quella della partitura all'antica, cercando per\u00f2 una contaminazione tra i due sistemi. Dopotutto la dimensione della cappella impediva la selezione di un punto di vista privilegiato, su cui calibrare scorci adattati, per cui a Michelangelo non rest\u00f2 altro che tracciare figure come se fossero frontali, davanti all'occhio dello spettatore, aiutato per\u00f2 dalla forma ricurva della volta. Ci\u00f2 rese una perfetta unit\u00e0 strutturale e una nitida articolazione delle parti, grazie sia alle architetture dipinte sia ai rapporti dimensionali, gestuali e ritmici tra le figure, soprattutto quelle non coinvolte nelle scene narrative (\"Ignudi\" e \"Veggenti\").\nFasi iniziali.\nI primi mesi vennero occupati dai disegni preparatori (schizzi e cartoni), la costruzione del ponte e la preparazione delle superfici da affrescare, della quale si occup\u00f2 il maestro Piero Rosselli, gi\u00e0 autore della citata lettera del 10 maggio 1506. Il 10 giugno 1508 i lavori dovevano gi\u00e0 procedere, poich\u00e9 il cerimoniere pontificio Paris de Grassis registr\u00f2 come le cerimonie liturgiche nella cappella erano state disturbate dalla caduta di polvere causata da costruzioni nella parte alta della cappella. Il 27 luglio il Rosselli era pagato a saldo.\nPer essere in grado di raggiungere il soffitto, Michelangelo necessitava di un'impalcatura, che permettesse anche il contemporaneo svolgersi delle attivit\u00e0 religiose e cerimoniali nella cappella. I primi ponteggi vennero ideati proprio dal rivale Bramante, che ide\u00f2 una speciale impalcatura, sospesa in aria per mezzo di funi. Michelangelo, che nelle sue lettere e negli scritti dei biografi non manca occasione per screditare e mettere in dubbio le capacit\u00e0 artistiche dei suoi rivali (Bramante e Raffaello in primis), giudic\u00f2 la struttura del tutto inadeguata, poich\u00e9 avrebbe lasciato dei buchi nel soffitto una volta completato il lavoro, rifacendo completamente il ponteggio di mano sua.\nRicostru\u00ec cos\u00ec un'impalcatura da s\u00e9, in legno. Il ponteggio di Michelangelo, tanto lodato da Vasari, in realt\u00e0 si basava su un adattamento di un sistema gi\u00e0 in uso per la gittata delle volte: sei coppie di capriate reggevano un'impalcatura pensile a \"gradoni\", appesa a sostegni ricavati da fori nei muri della parte alta, vicino alle finestre, che permetteva di lavorare alle varie superfici ora in posizione orizzontale, ora verticale, ora trasversale. Annot\u00f2 polemicamente il Condivi che l'esempio di Michelangelo \u00abfu cagione d'aprir gli occhi a Bramante et di imparar il modo di far un ponte; il che poi nella fabrica di San Pietro molto gli giov\u00f2\u00bb\nIn pratica, con questa struttura Michelangelo risolse il problema dell'altezza e della mobilit\u00e0, ma non quello della comodit\u00e0: lo testimoni\u00f2 lui stesso raffigurandosi nell'atto di dipingere la volta, accanto ad un componimento in versi che, \"tradotto\" in italiano moderno, recita:\n\"Sono teso come un arco.\"\n\"Mi \u00e8 gi\u00e0 venuto il gozzo,\" \n\"il ventre me lo sento in gola, i, lombi mi sono entrati nella pancia,\" \n\"non vedo dove metto i piedi\"\n\"e il pennello mi gocciola sul viso.\"\nTra la fine d'agosto e i primi di settembre del 1508 Michelangelo fece arrivare da Firenze una serie di aiuti, tra i quali l'amico Francesco Granacci, Giuliano Bugiardini, Aristotile da Sangallo e altri i cui nomi si incontrano solo in quest'occasione, elencati da Vasari: si tratta di aiuti provenienti dalle botteghe fiorentine di Ghirlandaio o di Cosimo Rosselli. Secondo lo storico aretino, Michelangelo ebbe con loro contrasti poich\u00e9 insoddisfatto del loro lavoro, licenziandoli in maniera brusca. In realt\u00e0 pare che se un certo Jacopo di Sandro se ne and\u00f2 contrariato da Roma nel gennaio del 1509, altri arrivarono successivamente, come Jacopo di Lazzaro detto l'Indaco Vecchio, mentre dal carteggio e dai \"Ricordi\" di Michelangelo pare che rimase Aristotile da Sangallo, pratico anche in architettura e prospettiva. Inoltre con alcuni di loro, quali il Bugiardini e il Granacci, l'artista mantenne buoni rapporti anche in seguito, impensabili se il racconto vasariano della \"cacciata\" fosse vero. Studi stilistici hanno riscontrato la presenza di interventi collaborativi almeno fino al gennaio del 1511, dopodich\u00e9 l'artista pare che continu\u00f2 in solitaria. In ogni caso essi lavorarono in assoluto subordine rispetto a Michelangelo, senza libert\u00e0 d'azione rispetto alle scene da rappresentare, con cartoni molto dettagliati da seguire. Gi\u00e0 dalle scene del \"Peccato originale e cacciata dal Paradiso Terrestre\" e della \"Creazione di Eva\" si nota una drastica riduzione del numero delle giornate (da dodici/tredici a quattro) e gli \"Ignudi\", anzich\u00e9 dopo le scene centrali, iniziarono ad essere dipinti per primi: sono chiari indizi della drastica riduzione degli aiuti. In quel momento gli aiuti fiorentini dovettero essere licenziati, lasciando il posto ad altri dediti alle incombenze pi\u00f9 modeste come la preparazione dei colori e degli intonaci.\nIl lavoro, di per s\u00e9 massacrante, era aggravato dall'insoddisfazione di s\u00e9 tipica dell'artista, dai ritardi nel pagamento dei compensi e dalle continue richieste di aiuto da parte dei familiari.\nLe prime fasi della decorazione furono rese difficoltose anche da inconvenienti di ordine tecnico, legati alla comparsa di muffe, ricordate da Condivi e Vasari e comprovate in occasione del restauro: in pratica Michelangelo aveva usato una malta di calce e pozzolana troppo acquosa, in luogo di quella consueta con calce e sabbia. Per riparare l'inconveniente Michelangelo dovette rimuovere l'intonaco e ricominciare da capo, usando per\u00f2 una nuova miscela creata da uno dei suoi assistenti, Jacopo l'Indaco, su suggerimento di Antonio da Sangallo, che asciugava pi\u00f9 lentamente ma aveva una migliore tenuta.\nLa sensazione di essersi cimentato in un'impresa in cui non era sufficientemente esperto e le difficolt\u00e0 iniziali portarono l'artista a una profonda scontentezza, che manifest\u00f2 in una lettera al padre del 27 gennaio 1509: \u00abQuesta \u00e8 la dificult\u00e0 del lavoro, e ancora el non esser mia professione. E pur perdo il tempo mio senza fructo. Idio m'aiuti\u00bb.\nSe il fatto che l'artista dovette lavorare sdraiato \u00e8 forse una leggenda, sicuramente le sue condizioni di lavoro dovettero essere molto dure: la poca luce che filtrava attraverso le finestre e le impalcature era incrementata dall'illuminazione incerta e poco omogenea di candele e lampade; il capo doveva essere tenuto all'indietro, causando \"grandissimo disagio\", tanto che quando scese Michelangelo \"non poteva leggere n\u00e9 guardar disegni se non all'ins\u00f9, che gli dur\u00f2 parecchi mesi\".\nLa scopertura parziale.\nL'impalcatura doveva coprire solo met\u00e0 della cappella, quindi quando il lavoro nella parte iniziale fu terminato occorreva smontarla e ricostruirla nell'altra met\u00e0. E in tale occasione si procedette a una prima osservazione del risultato.\nLettere di Michelangelo datate tra il 1509 e il 1510 lasciano intendere un'imminente scopertura del ciclo, arrivato a una parziale finitura dalla porta \"fin a mezzo della volta\", quindi relativa alle ultime storie della Genesi in ordine di lettura, quelle con le tre storie di No\u00e8. L'agosto del 1510 segnava inoltre un periodo di ristrettezze economiche per le casse papali, vessate dalla campagna militare del papa contro i Francesi: a settembre Michelangelo scriveva al padre come il papa \u00e8 lontano e non ha lasciato ordine a nessuno n\u00e9 di pagarlo per la met\u00e0 fatta, n\u00e9 di dargli l'anticipo per la seconda parte.\nQualche settimana dopo Michelangelo partiva per Bologna per cercare il papa, e vi ritorn\u00f2 anche a dicembre, senza riuscire ad ottenere quello che cercava.\nSolo nel giugno 1511 il papa torn\u00f2 a Roma e fece smontare le impalcature per vedere anche il risultato ottenuto. Il \"Diario\" del cerimoniere Paride Grassi registra che tra il 14 e il 15 agosto 1511, festa dell'Assunta (a cui \u00e8 dedicata la cappella), il papa si rec\u00f2 nella Sistina \"a vedere le nuove pitture da poco scoperte\".\nL'occasione fu preziosa per Michelangelo che pot\u00e9 vedere la volta dal basso nel suo complesso e senza i ponteggi. Accortosi di aver troppo gremito le scene di personaggi di scala non grandissima, poco leggibile dai tredici metri che separano il soffitto dal pavimento, ripens\u00f2 il proprio stile per gli affreschi successivi: nel \"Peccato originale e cacciata dal Paradiso Terrestre\" e nella \"Creazione di Eva\" la raffigurazione divenne pi\u00f9 spoglia, con corpi pi\u00f9 grandi e massicci, gesti semplici ma eloquenti, accentuando maggiormente la grandiosit\u00e0 e l'essenzialit\u00e0 delle immagini, rarefacendo ogni riferimento al paesaggio circostante. Nel complesso comunque le variazioni stilistiche non si notano, anzi vista dal basso la volta ha aspetto perfettamente unitario, dato anche dall'uso di un'unica, violenta cromia, riportata alla luce dal restauro concluso nel 1994.\nAppare chiaro che, per la forma dei ponteggi, la pittura della volta dovette procedere dalla parete della porta verso quella dell'altare, occupandosi di una campata per volta: oltre al riquadro centrale Michelangelo dipingeva i relativi \"Veggenti\", gli \"Ignudi\" ove presenti e le relative vele e lunette. Appare ormai superata l'ipotesi di Charles de Tolnay secondo cui queste ultime vennero nel corso dell'ultimo anno, con un ponteggio speciale.\nConclusione dei lavori.\nNell'ultimo anno Giulio II divenne sempre pi\u00f9 impaziente, obbligando il Buonarroti a un ritmo frenetico per avvicinare la conclusione. Gli ultimi affreschi mostrano uno stile pi\u00f9 conciso e con alcuni dettagli semplificati, ma non per questo meno efficaci. A ottobre del 1512 Michelangelo scrisse al padre che \u00abio \u00f2 finitta la cappela che io dipignevo: el papa resta assai ben sodisfato, e l'altre cose non mi riescono a me come stimavo; incolpone tempi, che sono molto contrari all'arte nostra\u00bb.\nSempre dal diario del De Grassis si apprende che, alla vigilia di Ognissanti del 1512, il 31 ottobre, gli affreschi vennero solennemente scoperti e la cappella riaperta.\nOsservando gli affreschi artista e committente pensarono di terminarli con l'aggiunta di finiture a secco (per panneggi e altri dettagli) e dorature, che per\u00f2 non vennero mai eseguite sia per la macchinosit\u00e0 del rimontaggio dei ponteggi sia perch\u00e9 non strettamente necessarie. Vasari riporta uno scambio di battute a proposito tra papa Giulio e Michelangelo: \u00abil Papa vedendo spesso Michelagnolo gli diceva: \"Che la cappella si arrichisca di colori e d'oro, ch\u00e9 l'\u00e8 povera\". Michelagnolo con domestichezza rispondeva: \"Padre Santo, in quel tempo gli uomini non portavano addosso oro, e quegli che son dipinti non furon mai troppo ricchi, ma santi uomini, perch'egli sprezaron le ricchezze\"\u00bb.\nIn definitiva, la difficile sfida pot\u00e9 dirsi pienamente riuscita, oltre ogni aspettativa. I giudizi sul risultato furono subito entusiasti. Vasari lod\u00f2 la naturalezza nel disporre le figure umane, il virtuosismo prospettico, l'intensit\u00e0 spirituale, l'agilit\u00e0 del disegno.\nTutti gli artisti presenti a Roma andarono a vedere la stupefacente opera di Michelangelo. Tra questi Raffaello, che decise di ritrarre il Buonarroti (col suo stesso stile) nella figura di Eraclito tra i filosofi in primo piano della \"Scuola d'Atene\", Perin del Vaga, Pontormo, Rosso Fiorentino, Domenico Beccafumi. Non si fecero tardare per\u00f2 neanche le critiche di carattere, ben prima di quelle rivolte al \"Giudizio\", soprattutto all'epoca del papa \"batavo\" Adriano VI che, come ricorda Vasari, \u00abgi\u00e0 aveva cominciato [...] (forse per imitare i pontefici de' gi\u00e0 detti tempi) a ragionare di volere gettare per terra la capella del divino Michelagnolo, dicendo ell'era una stufa d'ignudi. E sprezzando tutte le buone pitture e le statue, le chiamava lascivie del mondo, e cose obbrobriose et abominevoli\u00bb.\nVicende successive.\nNel 1534 Michelangelo torn\u00f2 a lavorare nella Sistina con un'altra impresa colossale, il \"Giudizio Universale\" che occupa l'intera parete dietro l'altare. Per realizzarlo vennero sacrificate due storie quattrocentesche, l'\"Assunta\" del Perugino e due lunette di Michelangelo.\nNel 1543 venne istituito un \"pulitore\" ufficiale degli affreschi della Sistina e nel 1565, in seguito a dei cedimenti, si registrarono i primi interventi di restauro. Di nuovo si ebbero interventi nel 1625, nel 1710, nel 1903-1905 e nel 1935-1936. In occasione di uno di questi lavori, molto probabilmente quello del 1710, si stese sulla volta una vernicetta a base di colla animale, che presto fin\u00ec per appannare gravemente l'intero ciclo, compromesso anche dalle infiltrazioni d'acqua, dal fumo delle candele e da altre cause.\nNel tempo le valutazioni sulla qualit\u00e0 di \"gran colorista\" di Michelangelo vennero influenzate dal sudiciume, arrivando a far parlare di \"monotonia marmorea\", ripresa dalla scultura, e artista \"tenebroso\". In realt\u00e0, come ha dimostrato il restauro concluso nel 1994, le tinte sono cristalline e gioiose, con impressionante anticipo rispetto ai migliori pittori del manierismo.\nDescrizione.\nMichelangelo decor\u00f2 tutto il registro superiore delle pareti con sedici lunette (di cui due distrutte per far spazio al \"Giudizio Universale\", nel 1537-1541) che incorniciano gli archi delle finestre e che si trovano sopra la serie dei ritratti dei primi pontefici entro nicchie (opera dei frascanti quattrocenteschi), ai lati delle finestre stesse.\nPer quanto riguarda la volta vera e propria essa \u00e8 composta innanzitutto da otto vele sopra le lunette dei lati maggiori e quattro pennacchi, agli angoli, sulle lunette dei lati minori e su quelle d'estremit\u00e0 nei lati maggiori. Vele e lunette presentano le quaranta generazioni degli \"Antenati di Cristo\", riprese dal Vangelo secondo Matteo.\nAi lati delle vele si trovano i troni dei Veggenti (\"Profeti e Sibille\") dentro una finta impaginazione architettonica, che comprende plinti con putti-cariatide a monocromo e, negli spazi triangolari ai lati delle punte delle vele, coppie di \"Nudi bronzei\"; nella parte inferiore dei pennacchi, sotto l'ipotetico basamento su cui stanno appoggiati i troni, si trovano dei putti che reggono targhe coi loro nomi: essi sono su superfici curve che finiscono ai lati delle lunette.\nLa fascia centrale della volta \u00e8 riempita infine con nove \"Storie della Genesi\", inquadrate dalla continuazione delle membrature architettoniche ai lati dei troni, sulle quali sono seduti giovani \"ignudi\", che reggono ghirlande con foglie di quercia, allusione al casato del papa Della Rovere. Per aumentare la variet\u00e0 della rappresentazione i riquadri centrali sono di grandezza variabile: a scene che occupano l'intero spazio tra i pilastri sono alternati riquadri pi\u00f9 piccoli, incorniciati da medaglioni a monocromi bronzei con storie dell'Antico Testamento, verso i quali sono rivolti gli ignudi. Ogni riquadro minore \u00e8 cos\u00ec circondato da due coppie di ignudi e due medaglioni.\nI diversi elementi sono incessantemente concatenati entro un partito architettonico complesso, che rivela le indubbie capacit\u00e0 di Michelangelo anche in campo architettonico, destinate a rivelarsi pienamente negli ultimi decenni della sua attivit\u00e0. \u00c8 stato notato che se l'architettura della volta fosse realmente costruita, essa sarebbe enormemente sporgente e incombente, soprattutto se paragonata all'ornamentazione quattrocentesca sottostante, che invece \u00e8 tutta tesa a sfondare la parete verso l'esterno. L'enorme costruzione michelangiolesca ottiene cos\u00ec l'effetto di un titanico peso, caricato per\u00f2 sulle esili paraste dipinte dei registri sottostanti, che grava addosso allo spettatore minacciando di precipitare, all'insegna di una rappresentazione pittorica tesa e totale, in cui si ha la sensazione inconscia di pericolo per l'entit\u00e0 sovrumana degli sforzi in atto. \nDi grande utilit\u00e0, per la nitida lettura di ogni elemento, fu il ricorso a una tavolozza brillante, ricchi di cangianti che facilitano la distinzione, anche a grande distanza, di ogni particolare.\nTema generale.\nIl tema generale degli affreschi della volta \u00e8 il mistero della Creazione di Dio, che raggiunge il culmine nella realizzazione dell'uomo a sua immagine e somiglianza. Con l'incarnazione di Cristo, oltre a riscattare l'umanit\u00e0 dal peccato originale, si raggiunge il perfetto e ultimo compimento della creazione divina, innalzando l'uomo ancora di pi\u00f9 verso Dio. In questo senso appare pi\u00f9 chiara la celebrazione che fa Michelangelo della bellezza del corpo umano nudo.\nInoltre la volta celebra la concordanza fra Antico e Nuovo Testamento, dove il primo prefigura il secondo, e la previsione della venuta di Cristo in ambito ebraico (con i profeti) e pagano (con le sibille).\nMichelangelo, dipingendo le \"storie della Genesi\", invert\u00ec l'ordine cronologico degli eventi: inizi\u00f2 con l'ebbrezza di No\u00e8 per arrivare alla rappresentazione dell'Essere Supremo. In ci\u00f2 segu\u00ec un percorso filosofico-teologico che si rif\u00e0 al neoplatonismo per il quale l'ascesa dell'anima al divino parte dalla dottrina ebraica e cristiana. Giulio Carlo Argan riporta le parole dello studioso Charles de Tolnay: \"Il divino appare prima abbozzato nella forma imperfetta dell'uomo imprigionato nel corpo (No\u00e8) per poi progressivamente assumere una forma sempre pi\u00f9 perfetta fino a diventare un essere cosmico [...]. Al senso biblico della sua opera volle sovrapporre un nuovo significato, un'interpretazione platonica della Genesi\".\nLe \"Storie della Genesi\".\nI nove riquadri centrali mostrano \"Storie della Genesi\", disposte in ordine cronologico partendo dalla parete dell'altare. La scelta degli episodi venne forse ispirata (secondo E. Steinmann) alle dodici \"profezie\" intonate dal coro della cappella nel Sabato Santo.\nEsse sono anche da leggere come prefigurazione del Nuovo Testamento, come suggerisce la presenza dei \"Veggenti\": ad esempio l\"'Ebbrezza di No\u00e8\" prefigura il \"Cristo schernito\", il \"Diluvio\" il \"Battesimo\", il \"Sacrificio di No\u00e8\" la \"Passione\" e cos\u00ec via fino alla \"Separazione della luce dalle tenebre\" che simboleggia il \"Giudizio Universale\".\nStorie dell'Antico Testamento.\nNei pennacchi angolari si trovano quattro scene bibliche, che si riferiscono ad altrettanti eventi miracolosi a favore del popolo eletto:\nAntenati di Cristo.\nGli \"Antenati di Cristo\" si trovano lungo le sedici lunette (due distrutte, quindi oggi quattordici) e le otto vele. Essi rappresentano le quaranta generazioni anteriori a Ges\u00f9 secondo l'elenco del Vangelo di Matteo e simboleggiano la speranza e l'attesa dell'Incarnazione e della redenzione senza l'illuminazione divina dei \"Veggenti\". \nIgnudi.\nI venti \"Ignudi\" contornano i riquadri minori delle \"Storie\". La loro posizione di risalto, bench\u00e9 contenuta nella struttura architettonica dipinta, travalica il semplice ruolo di figure decorative, tanto pi\u00f9 la funzione araldica segnalata da Vasari (reggere ghirlande con foglie di quercia che alludono allo stemma Della Rovere). Essi piuttosto appaiono come figure angeliche, nell'accezione di figure intermedie \"tra gli uomini e la divinit\u00e0\" (Charles de Tolnay). Essi inoltre hanno quella bellezza che, secondo le teorie rinascimentali come la famosa \"Oratio de hominis dignitate\" di Giovanni Pico della Mirandola, \u00e8 unita all'esaltazione delle facolt\u00e0 spirituali e pone l'uomo al vertice della Creazione, fatto \"a immagine e somiglianza\" di Dio.\nAltro.\nLa decorazione della volta \u00e8 completata da alcuni soggetti minori, che, pur nella loro secondariet\u00e0, sono sempre di mano del maestro o, nel caso di ricorso ad allievi nella prima fase del ciclo, vennero comunque disegnati da lui. Tra questi soggetti riempitivi si contano i medaglioni con storie bibliche, retti dagli Ignudi, i nudi bronzei, che riempiono gli spazi triangolari tra le vele e i riquadri principali, i putti-cariatide, sui troni dei \"Veggenti\", e i putti reggitarga, sotto ciascun profeta o sibilla (tranne sotto \"Giona\" e sotto il profeta \"Zaccaria\", dove si trova lo stemma Della Rovere).\nStile.\nLa scopertura parziale del ciclo a met\u00e0 consent\u00ec a Michelangelo di vedere il proprio lavoro dal basso, facendogli prendere la decisione di aumentare la scala delle figure, con scene meno affollate ma di maggiore effetto dal basso, ambientazioni pi\u00f9 spoglie, gesti pi\u00f9 eloquenti, meno piani di profondit\u00e0.\nTornato all'opera, l'energia e la \"terribilit\u00e0\" delle figure viene estremamente accentuata, dalla poderosa grandiosit\u00e0 della \"Creazione di Adamo\", ai moti turbinosi delle prime tre scene della Creazione, in cui Dio Padre appare come unico protagonista. Anche le figure dei \"Profeti\" e delle \"Sibille\" crescono gradualmente in proporzioni e in \"pathos\" psicologico all'avvicinarsi all'altare, fino al \"furor\" divinatorio dell'enorme \"Giona\".\nNell'insieme per\u00f2 le differenze stilistiche non si notano, grazie all'unificazione cromatica di tutto il ciclo, impostata a toni chiari e brillanti, come ha riscoperto l'ultimo restauro. \u00c8 infatti soprattutto il colore a definire e modellare le forme, con effetti cangianti, diversi livelli di diluizione e con diversi gradi di finitezza (dalla perfetta finitezza delle cose in primo piano a uno sfumato opaco per quelle indietro), piuttosto che il ricorso alle tonalit\u00e0 scure d'ombra."}
{"id": "2482853", "revid": "188323", "url": "https://it.wikipedia.org/wiki?curid=2482853", "title": "Liquido cefalo rachidiano", "text": ""}
{"id": "2482858", "revid": "287204", "url": "https://it.wikipedia.org/wiki?curid=2482858", "title": "Brasil Open 2006", "text": "Il Brasil Open 2006 \u00e8 stato un torneo di tennis giocato sulla terra rossa.\n\u00c8 stata la 6\u00aa edizione del Brasil Open,\nche fa parte della categoria International Series nell'ambito dell'ATP Tour 2006.\nSi \u00e8 giocato nel complesso Costa do Sauipe di Mata de S\u00e3o Jo\u00e3o, in Brasile, dall'20 al 27 febbraio 2006.\nCampioni.\nSingolare.\n Nicol\u00e1s Mass\u00fa ha battuto in finale Alberto Mart\u00edn 6-3, 6-4\nDoppio.\n Luk\u00e1\u0161 Dlouh\u00fd / Pavel V\u00edzner hanno battuto in finale Mariusz Fyrstenberg / Marcin Matkowski 6-1, 4-6, [10-3] (Match Tie-Break)"}
{"id": "2482862", "revid": "55935", "url": "https://it.wikipedia.org/wiki?curid=2482862", "title": "Registro contabile", "text": ""}
{"id": "2482866", "revid": "62004", "url": "https://it.wikipedia.org/wiki?curid=2482866", "title": "Eros Poli", "text": " Professionista dal 1991 al 1999, fu campione olimpico nella cronometro a squadre nel 1984 e campione del mondo nella stessa specialit\u00e0 nel 1987.\nCarriera.\nPur avendo vinto a Los Angeles l'oro olimpico nella cronometro a squadre, \u00e8 principalmente noto per la vittoria in solitaria nella tappa del Tour de France 1994 che attraversava il Mont Ventoux. In quell'occasione riusc\u00ec a conservare un minimo vantaggio nella scalata dopo essersi presentato con oltre 20 minuti di vantaggio ai piedi della stessa; l'impresa fu particolarmente rilevante, visto il fisico imponente dell'atleta, abituato a tirare le volate a Mario Cipollini."}
{"id": "2482870", "revid": "1869172", "url": "https://it.wikipedia.org/wiki?curid=2482870", "title": "ATP Tour 2005", "text": "L'edizione 2005 dell'ATP Tour \u00e8 iniziata il 3 gennaio con il Qatar ExxonMobil Open e si \u00e8 conclusa il 7 novembre con la Tennis Masters Cup.\nL'ATP Tour \u00e8 una serie di tornei maschili di tennis organizzati dall'ATP. Questa include i tornei del Grande Slam (organizzati in collaborazione con la International Tennis Federation (ITF)), il Tennis Masters Cup, i tornei dell'ATP Masters Series, dell'International Series Gold e dell'International Series."}
{"id": "2482871", "revid": "2202614", "url": "https://it.wikipedia.org/wiki?curid=2482871", "title": "Ceramica minoica", "text": "La ceramica minoica \u00e8 pi\u00f9 che uno strumento utile per la datazione della muta civilt\u00e0 minoica. La sua sequenza senza sosta di stili artistici, maturati rapidamente, rivelano qualcosa riguardo ai desideri dei patroni minoici in originalit\u00e0, mentre aiutano gli archeologi ad assegnare date relative agli strati dei loro siti. Vasi che contenevano olii e unguenti, esportati dalla Creta del XVIII secolo a.C., sono stati trovati in siti delle isole egee e nella Grecia continentale, a Cipro, lungo le coste della Siria e in Egitto, dimostrando cos\u00ec i vasti contatti commerciali dei minoici. La ceramica estremamente raffinata di Palazzo chiamata (ceramica) di Kamares, e lo \"stile marino\", caratterizzante tutto il Tardo Minoico, rappresentano il culmine della tradizione della ceramica minoica.\nCronologia tradizionale.\nLa cronologia tradizionale per datare la Civilt\u00e0 minoica venne sviluppata da Sir Arthur Evans nei primi anni del XX secolo. La sua terminologia e quella proposta da N. Platon sono ancora generalmente in uso ed appaiono anche in questa voce.\nEvans classific\u00f2 l'arte ceramica in base alle sue forme e ai suoi stili di decorazione. Platon s\u00ec \u00e8 concentrato sulla vicenda storica del Palazzo di Cnosso. Attualmente \u00e8 agli albori un nuovo metodo, \"fabric analysis\" , il quale include analisi geologiche della grana e dei principali frammenti non decorati, considerati come rocce. Le risultanti classificazioni sono basate sulla composizione di tali frammenti.\nOrigine.\nI vasi della cultura Butmira, che rappresentano un ulteriore sviluppo della Cultura della ceramica cardiale possono essere considerati i prototipi dello stile di Kamares della ceramica Minoica, sebbene il collegamento tra Butmiri (e la cultura cardiale in generale) con i Minoici sia ancora oggetto di dibattito.\nDecorazioni.\nLa ceramica minoica si suddivide in due differenti stili:\nCaratterizzato da decorazioni prevalentemente geometriche, con motivi fitomorfi o spiraliformi, che spiccano in ocra, bianco e rosso su un fondo scuro. Ceramiche in stile \"Kamares\" sono state rinvenute nei contesti protopalaziali presso Festo e Cnosso.\nCaratterizzato da decorazioni a motivi vegetali e successivamente marini, connotati da uno spiccato naturalismo e realizzati in colore scuro su fondo chiaro. Ceramiche in questo stile sono state rinvenute presso Gurni\u00e0 (Gournia), nell'area nord-orientale dell'Isola di Creta."}
{"id": "2482876", "revid": "831312", "url": "https://it.wikipedia.org/wiki?curid=2482876", "title": "Premio della Combattivit\u00e0 (Tour de France)", "text": "Il Premio della Combattivit\u00e0 del Tour de France viene assegnato al corridore che, nel corso di ogni tappa, dimostra coraggio, generosit\u00e0 e spirito di squadra. Il premio viene assegnato da una apposita giuria composta da ex ciclisti, giornalisti e organizzatori del Tour de France. Alla vigilia dell'ultima tappa, la giuria sceglie il corridore \"Super Combattivo\" del Tour, che riceve un premio di 20\u00a0000 euro ed il \"Super Troph\u00e9e Brandt\"."}
{"id": "2482877", "revid": "729019", "url": "https://it.wikipedia.org/wiki?curid=2482877", "title": "Buskett Gardens", "text": "I Buskett Gardens (in maltese \"\u0120onna ta' Buskett\", gi\u00e0 \"Boschetto\") sono l'unica area boschiva di Malta e si trovano all'interno del consiglio locale di Rabat e sono dominati dal famoso palazzo Verdala, una delle residenze ufficiali del presidente di Malta.\nI giardini si trovano nella fertile valle di Luqa, a sud di Rabat e appena ad est di Dingli, dove vennero creati come area destinata alla caccia. Essi sono al loro meglio in primavera, ma d'estate sono molto ambiti perch\u00e9 offrono ombra durante le ore di sole pi\u00f9 cocenti, cos\u00ec come sono un tranquillo luogo per una passeggiata nei mesi invernali.\nVi sono molte differenti specie arboree in questa che \u00e8 una delle zone pi\u00f9 verdi dell'arcipelago; vi abbondano sia gli arbusti che gli alberi da frutto, tutte specie autoctone, che qui si conservano ma una volta ricoprivano la maggior parte del territorio delle isole, prima che ne fossero abbattuti molti per favorire la costruzione dei galeoni che solcavano le acque del Mediterraneo sotto le bandiere dell'ordine Ospitaliero, o per scopi agricoli. I giardini di Boschetto offrono un assaggio di ci\u00f2 che doveva essere Malta anticamente.\nI giardini sono molto popolari fra i maltesi, che li visitano spesso per le loro passeggiate o per godere di un tranquillo posto dove fare pic-nic all'ombra degli alberi. I giardini sono anche il luogo dove si festeggia la festa di \"Imnarja\", dedicata ai santi Pietro e Paolo, che si celebra il 29 giugno. Centinaia di persone affollano i giardini la notte prima del 29 per mangiare il tradizionale stufato di coniglio cotto nel vino e per ascoltare musiche e canti tradizionali, mentre aspetta la fiera annuale che si svolge la mattina dopo."}
{"id": "2482881", "revid": "339392", "url": "https://it.wikipedia.org/wiki?curid=2482881", "title": "Diesel Particulate Filter", "text": ""}
{"id": "2482885", "revid": "123245146", "url": "https://it.wikipedia.org/wiki?curid=2482885", "title": "Mercedes-Benz W194", "text": "La sigla Mercedes-Benz W194 identifica il modello 300 SL da gara, una vettura da competizione prodotta nel 1952 dalla Casa automobilistica tedesca Mercedes-Benz. Da tale vettura sarebbe poi stata derivata la 300 SL \"Ali di gabbiano\".\nStoria.\nNell'immediato dopoguerra, la situazione per la Mercedes-Benz non era certamente facile: gli stabilimenti bombardati e semidistrutti, poche risorse economiche a disposizione ed una pessima reputazione acquisita dalla Daimler-Benz a livello internazionale per essere stata costretta a costruire i micidiali aerei utilizzati dai Tedeschi durante il sanguinoso conflitto. Come se non bastasse, le autorit\u00e0 statunitensi avevano preso il controllo della zona in cui sorgevano i principali stabilimenti, quelli di Untert\u00fcrkheim, Sindelfingen e Mannheim. Altri stabilimenti erano sotto il controllo di Francesi (Gaggenau) e Sovietici (Marienfelde). Nel settore americano, dove veniva concentrata gran parte della produzione, ai vertici Daimler-Benz venne imposto di non produrre autovetture di nuova progettazione. L'unica vettura che fu possibile tornare a produrre fu la 170V, il cui progetto risaliva al 1935 e che fu l'unico modello le cui linee di montaggio erano ancora integre.\nFu questa vettura a riavviare lentamente il processo produttivo della Casa tedesca. Nel 1949 decadde il divieto imposto dagli americani e la Mercedes-Benz pot\u00e9 tornare a progettare nuove autovetture, ma le risorse restavano comunque poche, nonostante il successo ottenuto dalla \"170V\" e dalla sua versione a gasolio, la \"170D\".\nLa casa automobilistica tedesca si prefisse due obbiettivi: ritornare al prestigio di un tempo nella produzione automobilistica e gareggiare nuovamente nelle corse automobilistiche per cogliere successi sportivi. Mentre il primo diktat venne soddisfatto nel 1951 con l'arrivo della Typ 300, per il secondo si doveva utilizzare ci\u00f2 di cui gi\u00e0 si disponeva. Gli uomini chiave di questa rinascita furono il vertice Daimler-Benz Wilhelm Haspel, il direttore tecnico Fritz Nallinger ed il responsabile dello sviluppo progetti, Rudolf Uhlenhaut.\nCaratteristiche tecniche.\nIl 27 marzo del 1950 il progetto prese il via: una delle pi\u00f9 grandi novit\u00e0 fu rappresentata dall'innovativo telaio a traliccio di tubi, molto leggero e dotato di una rigidit\u00e0 torsionale senza eguali. Il suo sviluppo verticale all'altezza delle fiancate costrinse i progettisti ad ideare un nuovo tipo di apertura delle portiere, denominata \"ad ala di gabbiano\", poich\u00e9 incernierata sul tetto e la cui apertura suggeriva l'immagine di un gabbiano in volo. Questa soluzione \u00e8 stata comunque impiegata solo nelle \"300 SL W194\" con carrozzeria coup\u00e9, ma ne sono esistite anche con carrozzeria roadster. In questo caso, il problema delle portiere \u00e8 stato risolto utilizzando un tipo di apertura \"a compasso\", simile in tutto e per tutto a quelle utilizzate vent'anni pi\u00f9 tardi sulle Lamborghini Countach.\nMeccanicamente, si scelse un motore 6 cilindri in linea di 3 litri di cilindrata denominato M186 della \"Typ 300\" e lo si sottopose ad approfondite rivisitazioni per ricavarne una potenza decisamente superiore. Nacque cos\u00ec il motore M194, in grado di erogare fino a 175 CV di potenza massima. Anche le sospensioni ed il cambio derivavano dalla produzione in serie.\nNel novembre del 1951, i primi prototipi vennero testati su pista, mentre il 12 marzo del 1952 la vettura definitiva venne presentata alla stampa.\nDa qui in poi prese il via una vittoriosa carriera agonistica, in gran parte inaspettata anche per la stessa Mercedes-Benz, proprio perch\u00e9 la \"300 SL\" nacque in gran parte dalla produzione di serie, senza un vero e proprio progetto dedicato.\nRisultati sportivi.\nIn realt\u00e0, sia i progettisti Mercedes-Benz, sia il reparto sportivo, capeggiato da Alfred Neubauer, non riponevano grandi speranze nella \"300 SL\". I veri sforzi in campo sportivo erano diretti verso la produzione di due vetture nate sotto lo stesso progetto, ossia la W196 da Formula 1 e la 300 SLR destinata a rimpiazzare la stessa \"300 SL\". Ed invece la \"300 SL\" seppe cogliere una quantit\u00e0 di successi oltre le pi\u00f9 rosee aspettative.\nIl suo debutto sportivo avvenne alla Mille Miglia di quello stesso 1952. Qui la \"300 SL\" di Kling-Klenk giunse seconda dietro ad una Ferrari. Questa gara rimase l'unica in cui la \"300 SL\" non avrebbe vinto, pur conquistando comunque un risultato notevole. Da l\u00ec in poi fu tutto un susseguirsi di vittorie: a Berna, in Svizzera, due \"300 SL\" tagliarono il traguardo ai primi due posti; inoltre la \"300 SL\" si classific\u00f2 prima alla 24 Ore di Le Mans (con equipaggio Lang-Reiss), prima alla Carrera Panamericana (Kling-Klenk) ed al N\u00fcrburgring ben quattro \"300 SL\" si aggiudicarono i primi quattro posti.\nLa Carrera Panamericana fu l'ultima gara ufficiale in cui la \"300 SL\" venne impiegata. Nel 1953 venne studiata e realizzata una versione del motore M194 alimentata ad iniezione, ma dopo un test su pista ci si accorse che il progetto \"W196\" era oramai in fase avanzata e si prefer\u00ec sacrificare la carriera agonistica della \"W194\". Ma il motore ad iniezione realizzato serv\u00ec da base per una nuova applicazione, questa volta stradale, diventando il propulsore della \"300 SL Ali di gabbiano\"."}
{"id": "2482887", "revid": "125235661", "url": "https://it.wikipedia.org/wiki?curid=2482887", "title": "Salva (armi da fuoco)", "text": "Una salva indica lo sparo contemporaneo di pi\u00f9 armi da fuoco verso lo stesso bersaglio. In passato, le truppe non erano tutte armate con fucili a ripetizione, e necessitavano di tempo per ricaricare le armi. Specifiche esercitazioni venivano svolte per creare un fuoco di fucileria quasi continuo, ottenuto allineando i soldati su pi\u00f9 file e alternando il fuoco di una, mentre le altre procedevano alla ricarica (questo, per inciso, \u00e8 il motivo per cui, finch\u00e9 non furono disponibili fucili ad almeno ripetizione ordinaria, tali armi della fanteria erano molto lunghe, in modo da prevenire l'involontario \"fuoco amico\" di una schiera sulla precedente: infatti, il vivo di volata di quelle lunghe canne arrivava sempre quanto meno a fianco delle teste dei tiratori della schiera successiva).\nLa salva di saluto, \u00e8 una manifestazione militare di rispetto, che trae origine dalle tradizioni della Royal Navy. In passato, quando un cannone sparava, rendeva momentaneamente inoffensiva la nave cui apparteneva (per il tempo della ricarica, anticamente piuttosto lungo); cos\u00ec, come usanza di cortesia o in segno di rispetto, venne iniziata la tradizione per le navi da guerra di sparare una salva con tutti i propri cannoni, in modo da scaricarli e dimostrare l'assenza di intenti ostili."}
{"id": "2482889", "revid": "119982", "url": "https://it.wikipedia.org/wiki?curid=2482889", "title": "Windstar", "text": ""}
{"id": "2482890", "revid": "1005847", "url": "https://it.wikipedia.org/wiki?curid=2482890", "title": "Mar\u00eda de Lourdes Santiago", "text": "Attualmente \u00e8 la vicepresidente del Partito Indipendentista Portoricano o PIP (in spagnolo: \"Partido Independentista Puertorrique\u00f1o\") e nel 2004 fu eletta come prima donna dell'intera storia di Porto Rico al senato.\nBiografia.\nSantiago \u00e8 laureata in attivit\u00e0 teatrali ed ha un master in legge dell'universit\u00e0 di Porto Rico a R\u00edo Piedras,che gli permise nel 1997 di diventare la consulente legale di Victor Garc\u00eda San Inocencio esponente indipendentista della Camera dei rappresentanti di Porto Rico. Successivamente lavor\u00f2 per Manuel Rodr\u00edguez Orellana e per Fernando Mart\u00edn Garc\u00eda membri del Senato di Porto Rico."}
{"id": "2482894", "revid": "599013", "url": "https://it.wikipedia.org/wiki?curid=2482894", "title": "Dimitrios Mazis", "text": "Biografia.\n\u00c8 cresciuto, al pari di numerosi giocatori della generazione d'oro della pallanuoto greca, nelle file del Vouliagmeni. Con la squadra ateniese ha vinto due scudetti (1997 e 1998), due Coppe nazionali (1996 e 1999) e la Coppa delle Coppe nel 1997.\nNel 2004 passa a giocare nell'Ethinkos Piraeus, con cui vince una Coppa nazionale nel 2005 ed uno scudetto nel 2006. Dalla stagione 2008-2009 gioca invece con il Panionios: alla prima stagione giunge in finale di Coppa LEN, sconfiggendo squadre titolate come Posillipo e Club Nataci\u00f2 Barcelona ed arrendendosi solamente agli ungheresi del Szeged Beton.\nCon la Nazionale vanta un secondo posto in Coppa del Mondo, due terzi posti nella World League ed un bronzo ai Mondiali di Montreal.\nFrequenta la Panteion University ad Atene."}
{"id": "2482897", "revid": "1318309", "url": "https://it.wikipedia.org/wiki?curid=2482897", "title": "Sovereto", "text": ""}
{"id": "2482898", "revid": "287204", "url": "https://it.wikipedia.org/wiki?curid=2482898", "title": "Fonte Gaia", "text": "La Fonte Gaia \u00e8 una fontana monumentale di Siena, situata in piazza del Campo.\nStoria.\nLa pi\u00f9 importante fontana pubblica della citt\u00e0, collocata in Piazza del Campo, venne accolta con esultanza dalla cittadinanza quando venne inaugurata nel 1346. Dalla gioia spontanea procurata dallo sgorgare dell'acqua nella piazza pubblica ne deriv\u00f2 l'appellativo di \"Gaia\". Per alimentarla era stata costruita un'imponente opera idraulica, costituita da una galleria lunga circa trenta chilometri e da un \"bottino maestro\" (cisternino), potenziato nel corso del XV secolo da Francesco di Giorgio.\nLa fonte, nella forma attuale, venne decorata da una serie di rilievi scultorei commissionati nel 1409 a Jacopo della Quercia e completati dieci anni dopo, nel 1419. \nIl debole materiale impiegato per la realizzazione del celebre monumento (marmo della Montagnola senese) e la vita quotidiana che si svolgeva sulla piazza contribuirono presto al degrado materiale della fonte. Uno dei traumi maggiori fu infatti inferto da chi, nel 1743, per vedere meglio lo svolgimento del Palio, si arrampic\u00f2 su una delle due sculture a tutto tondo (\"Rea Silvia\"), mandandola in pezzi e rimanendone vittima.\nNel 1859 fu deciso di sostituire la fonte di Jacopo con una copia realizzata nel pi\u00f9 duraturo marmo di Carrara, commissionata allo scultore purista senese Tito Sarrocchi. Il monumento fu inaugurato solo dieci anni pi\u00f9 tardi. In quella stessa occasione venne anche spostato in posizione pi\u00f9 centrale nella piazza e fu protetto da una cancellata dell'architetto Giuseppe Partini.\nI rilievi originari, molto danneggiati, sono stati restaurati e si trovano oggi nel Museo di Santa Maria della Scala, dopo essere stati esposti dal 1904 al 1989 nella Loggia dei Nove del Palazzo Pubblico. Oggi anche i marmi del Sarrocchi si trovano a Santa Maria della Scala e all'aperto si trovano copie novecentesche.\nI rilievi.\nLa fonte ha un bacino rettangolare aperto sul lato verso il Palazzo Pubblico, con una transenna sugli altri tre lati che digrada assecondando la pendenza della piazza. \nI due lati corti recano i bassorilievi con la \"Creazione di Adamo\" e la \"Cacciata dei progenitori\" e, sui pilastri anteriori le due statue a tutto tondo con \"Rea Silvia\" e \"Acca Larenzia\", mentre in quello pi\u00f9 lungo, i rilievi con al centro la \"Madonna col Bambino in trono\" circondata dalle \"Virt\u00f9\" e dagli \"Angeli\". \nL'impianto della vasca e i temi della decorazione, dai temi legati all'etica e alla religione, ossequiano la tradizione consueta, mentre le caratteristiche formali dei singoli rilievi sono molto innovative, con una libert\u00e0 compositiva e una vitalit\u00e0 inedita. Le figure affondano e riemergono dal profilo ovale, con effetti di moto circolare, e nelle due statue a tutto tondo le figure seguono un incedere serpentino, equilibrando con la testa la curva del fianco."}
{"id": "2482900", "revid": "36426", "url": "https://it.wikipedia.org/wiki?curid=2482900", "title": "Museo di Santa Maria della Scala", "text": ""}
{"id": "2482902", "revid": "1543377", "url": "https://it.wikipedia.org/wiki?curid=2482902", "title": "Orbita di parcheggio", "text": "Una orbita di parcheggio \u00e8 un'orbita temporanea utilizzata durante il lancio di un satellite o di altra sonda spaziale. Un veicolo viene lanciato nell'orbita di parcheggio, dove rimane per un certo tempo, dopodich\u00e9 riaccende i propulsori per entrare nella traiettoria finale desiderata. L'alternativa a un'orbita di parcheggio \u00e8 un'orbita ad inserimento diretto, dove i razzi rimangono accesi fino a quando il loro carburante \u00e8 esaurito, finendo con l'avere il veicolo sulla traiettoria finale.\nMotivazioni per le orbite di parcheggio.\nCi sono diversi motivi per cui un'orbita di parcheggio pu\u00f2 essere utilizzata:\nLa figura mostra i primi due motivi. Per questa missione lunare, la posizione desiderata per l'accensione finale \u00e8 inizialmente sopra l'Africa meridionale. Nel corso della giornata, questo punto rimane sostanzialmente fisso mentre la Terra si muove al di sotto, e questo \u00e8 compensato cambiando l'angolo di lancio.\nSvantaggi delle orbite di parcheggio.\nLo svantaggio pi\u00f9 evidente \u00e8 che un razzo necessita di stazionare per un po', quindi riaccendersi in condizioni di zero g. Inoltre, la lunghezza delle due accensioni (l'accensione di inserimento iniziale, e l'accensione finale) tipicamente dipendono da dove nella finestra di lancio avviene il lancio stesso. Per fare questo senza sprecare carburante, \u00e8 necessario che uno stadio del razzo possa accendersi, poi spegnersi, quindi riaccendersi di nuovo. Questo implica un motore a combustibile liquido dal momento che i razzi a combustibile solido non possono essere fermati o riavviati - una volta accesi bruciano ad esaurimento. Ma anche in un motore a propellente liquido, questa possibilit\u00e0 di riavvio multipla non \u00e8 banale per una serie di motivi:\nGli stadi superiori delle famiglie Centaur e Agena sono stati progettati per tali riavvii e sono stati spesso utilizzati in questo modo. L'ultima Agena ha volato nel 1987, ma La Centaur \u00e8 ancora in produzione. Lo stadio Briz-M spesso ha lo stesso ruolo per i razzi russi.\nEsempi.\nLe missioni dello Space Shuttle verso la Stazione Spaziale Internazionale non usavano le orbite di parcheggio, per diversi motivi. La stazione \u00e8 in un'orbita terrestre bassa ad alta un'inclinazione, dove le orbite di parcheggio non sono molto d'aiuto; lo shuttle non aveva possibilit\u00e0 di riavvio multipla; le brevi finestre di lancio non erano un problema critico (un'altra si sarebbe verificata il giorno dopo, a causa della geometria orbitale)."}
{"id": "2482903", "revid": "363629", "url": "https://it.wikipedia.org/wiki?curid=2482903", "title": "Crocifisso della cattedrale di Massa Marittima", "text": "Il Crocifisso della cattedrale di Massa Marittima \u00e8 un crocifisso ligneo dipinto conservato all'interno della cattedrale di San Cerbone a Massa Marittima, in provincia di Grosseto.\nL'opera d'arte, in stile gotico, \u00e8 collocata sotto una monofora, lungo il transetto, all'estremit\u00e0 posteriore della navata destra della chiesa a pianta basilicale.\nIl crocifisso \u00e8 un'opera trecentesca del pittore senese Segna di Bonaventura, dove si nota l'influenza di Giotto nella postura, ripresa dal crocifisso di Santa Maria Novella. La tavolozza invece, con colori tenui e sfumati, \u00e8 tipica della scuola senese. Realizzato su fondo scuro e dorato, raffigura il Cristo crocifisso, con un'imponente aureola dorata di forma semicircolare attorno alla testa; i piedi appaiono collocati, nella parte inferiore, spostati verso la parte destra. Alle due estremit\u00e0 laterali, la croce continua in due propaggini rettangolari dal fondo dorato con i \"dolenti\", cio\u00e8 la Vergine e san Giovanni evangelista, testimoni ella Crocefissione."}
{"id": "2482906", "revid": "287204", "url": "https://it.wikipedia.org/wiki?curid=2482906", "title": "Alvorada do Sul", "text": "Alvorada do Sul\u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Porecatu."}
{"id": "2482910", "revid": "287204", "url": "https://it.wikipedia.org/wiki?curid=2482910", "title": "John Innes Mackintosh Stewart", "text": "\u00c8 noto sia per i suoi lavori di critica letteraria che per i romanzi pubblicati con il suo vero nome e i gialli scritti con lo pseudonimo di Michael Innes. Spesso, i fan dei libri di Innes non sono consapevoli dell'altra identit\u00e0 dello scrittore e viceversa.\nBiografia.\nStewart frequent\u00f2 l'Accademia di Edimburgo, che ebbe tra i suoi alunni anche Robert Louis Stevenson. Pi\u00f9 tardi, studi\u00f2 letteratura inglese all'Oriel College di Oxford. Nel 1929 si rec\u00f2 a Vienna per studiare la psicoanalisi. Fu lecturer di inglese presso l'Universit\u00e0 di Leeds dal 1930 al 1935, e quindi divenne professore d'inglese presso l'Universit\u00e0 di Adelaide nel sud dell'Australia.\nTorn\u00f2 nel Regno Unito per lavorare come lecturer di inglese alla Queen's University di Belfast dal 1946 al 1948. Nel 1949 divenne un membro, e successivamente professore, del Christ Church college di Oxford. \nCon lo pseudonimo Michael Innes tra il 1936 e il 1986 scrisse circa 40 romanzi polizieschi. I gialli di Innes sono ricchi di allusioni alla letteratura inglese e all'arte del Rinascimento. La sua prosa \u00e8 sinuosa, erudita ed elegante. Il personaggio pi\u00f9 noto di Innes \u00e8 l'ispettore Sir John Appleby di Scotland Yard, che appare in numerosi romanzi. \nIn altri romanzi appare invece l'investigatore dilettante Charles Honeybath, pittore e accademico reale. \nStewart scrisse anche studi di Rudyard Kipling, Joseph Conrad e Thomas Hardy. La sua ultima pubblicazione fu la sua autobiografia \"Myself and Michael Innes\" (1987).\nOpere.\nScritte come J. I. M. Stewart.\nCritica \nRomanzi\nRacconti brevi\nBiografia"}
{"id": "2482912", "revid": "92723", "url": "https://it.wikipedia.org/wiki?curid=2482912", "title": "Palazzo Verdala", "text": "Il Palazzo Verdala o \"Palazzo del Boschetto\" \u00e8 un antico edificio barocco maltese, arroccato su una collina che domina i Giardini di Boschetto. Fu costruito dall'architetto maltese Girolamo Cassaro su commissione del Gran Maestro Hughes de Verdalle nel 1588, per fungere da residenza estiva.\nAll'interno si possono ammirare gli affreschi di Filippo Paladini, che illustrano le imprese del committente, il busto dello stesso e numerosi ritratti di alcuni dei suoi successori, dipinti da Pietro Paolo Caruana e Salvatore Busuttil. Nelle sale e nelle stanze vi sono poi numerosi mobili di fattura maltese in essenze preziose, riccamente lavorate.\nDalla terrazza del palazzo, che ha tre piani e pianta quadrata con torri ai quattro vertici, si pu\u00f2 godere di un suggestivo panorama a 360\u00ba su Malta, fino a Gozo.\n\u00c8 una delle residenze estive del Presidente di Malta. Il palazzo, da poco restaurato, non \u00e8 aperto al pubblico, ma offre un notevole punto di riferimento chiaramente visibile dalle scogliere di Dingli, che si elevano pi\u00f9 del Boschetto.\nCappella di Sant'Antonio Abate.\nAll'interno della sua corte si trova la cappella di Sant'Antonio abate, coeva del XVI secolo, sempre affrescata dal Paladini. Nel piccolo luogo di culto e nella dimora sono documentate opere della bottega di Mattia Preti:\nGli ultimi due quadri sono dal pittore dedicati ai Grandi Maestri Nicolas Cotoner, promotore dell'erezione della cappella palatina, e Raphael Cotoner."}
{"id": "2482913", "revid": "287204", "url": "https://it.wikipedia.org/wiki?curid=2482913", "title": "Bela Vista do Para\u00edso", "text": "Bela Vista do Para\u00edso \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Porecatu."}
{"id": "2482916", "revid": "326822", "url": "https://it.wikipedia.org/wiki?curid=2482916", "title": "Michael Innes", "text": ""}
{"id": "2482919", "revid": "287204", "url": "https://it.wikipedia.org/wiki?curid=2482919", "title": "Florest\u00f3polis", "text": "Florest\u00f3polis \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Porecatu."}
{"id": "2482920", "revid": "352448", "url": "https://it.wikipedia.org/wiki?curid=2482920", "title": "Pithoi", "text": ""}
{"id": "2482921", "revid": "147489", "url": "https://it.wikipedia.org/wiki?curid=2482921", "title": "Ultimate Wasp", "text": ""}
{"id": "2482922", "revid": "110157", "url": "https://it.wikipedia.org/wiki?curid=2482922", "title": "Sierra Colorada", "text": "Sierra Colorada \u00e8 la capitale del dipartimento Nueve de Julio, nella provincia di R\u00edo Negro, Argentina. Si trova a 224\u00a0km dalla RN 23 Perito Moreno. Dista 450\u00a0km dalla capitale provinciale, Viedma.\nGeografia fisica.\nTerritorio.\nLa localit\u00e0 si trova nel centro geografico della provincia, lungo la strada nazionale 23, a 400\u00a0km da Viedma (capitale della provincia) ed a 400\u00a0km da San Carlos de Bariloche. \u00c8 circondata da colline rocciose su due delle quali \u00e8 stata impiantata una croce ed il monumento ai caduti in guerra.\nClima.\nIl clima \u00e8 arido, con invierni molto freddi (le temperature arrivano anche a -10\u00a0\u00b0C) ed estati molto calde, con temperature che possono superare i 35\u00a0\u00b0C. Le precipitazioni sono scarse (150\u00a0mm all'anno) ed i venti dominanti spirano da ovest.\nEconomia.\nL'attivit\u00e0 economica principale \u00e8 l'allevamento ovino e, in minore proporzione, l'estrazione e lavorazione del porfido. La maggior parte della popolazione \u00e8 impiegata nel pubblico impiego."}
{"id": "2482927", "revid": "287204", "url": "https://it.wikipedia.org/wiki?curid=2482927", "title": "Miraselva", "text": "Miraselva \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Porecatu."}
{"id": "2482930", "revid": "287204", "url": "https://it.wikipedia.org/wiki?curid=2482930", "title": "Porecatu", "text": "Porecatu \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Porecatu."}
{"id": "2482932", "revid": "287204", "url": "https://it.wikipedia.org/wiki?curid=2482932", "title": "Prado Ferreira", "text": "Prado Ferreira \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Porecatu."}
{"id": "2482935", "revid": "287204", "url": "https://it.wikipedia.org/wiki?curid=2482935", "title": "Primeiro de Maio", "text": "Primeiro de Maio \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Porecatu."}
{"id": "2482937", "revid": "155634", "url": "https://it.wikipedia.org/wiki?curid=2482937", "title": "Palazzo Barbaro a San Vidal", "text": "Palazzo Barbaro a San Vidal \u00e8 un complesso formato da due palazzi di Venezia (Palazzo Barbaro Curtis e Palazzo Barbaro), situato nel sestiere di San Marco e affacciato sul Canal Grande tra Palazzo Franchetti e Palazzo Benzon Foscolo, dirimpetto a Palazzo Balbi Valier.\nStoria.\nLa parte pi\u00f9 antica della struttura, detta Palazzo Barbaro Curtis (a sinistra) risale all'anno 1425 e fu costruita per essere la nobile dimora della nobile famiglia Spiera ad opera di Bartolomeo Bon: all'estinzione di questa casata venne acquistato da Zaccaria Barbaro.\nL'edificio di destra, detto semplicemente Palazzo Barbaro (per distinguerlo dalla parte vecchia), \u00e8 un ampliamento degli anni 1690, su progetto di Antonio Gaspari, l'architetto di Ca' Zenobio degli Armeni: ospita una prestigiosa sala da ballo ancora oggi magnificamente conservata. In questa nuova parte fu chiesta la mano di Giambattista Tiepolo per la decorazione interna, tuttavia andata perduta nel corso del XIX secolo.\nNella seconda met\u00e0 dell'Ottocento, dopo che la famiglia Barbaro si era estinta, i palazzi furono acquistati dalla famiglia Curtis-Conte (ancora oggi proprietaria), che, oltre a provvedere al restauro, vi ospit\u00f2 il grande scrittore Henry James. A cavallo tra il 2000 e il 2001 la facciata \u00e8 stata completamente ristrutturata e tinteggiata.\nDescrizione.\nPerfetto esempio di stile gotico veneziano tre-quattrocentesco, il vecchio edificio \u00e8 un palazzo di tre piani con mezzanino, al quale \u00e8 stato poi aggiunto un ammezzato nel sottotetto.\nLa facciata, secondo uno schema che raggiunge il suo apice in Ca' Bernardo, \u00e8 aperta da due portali al pian terreno (ogivale quello di sinistra, rettangolare quello centrale) e ai due piani nobili da quadrifore ogivali (in posizione centrale), alle quali si affianca una coppia di monofore, tutte inserite in cornice lapidea quadrangolare. Le decorazioni del primo piano nobile appaiono pi\u00f9 recenti rispetto a quelle del secondo.\nAd abbellire la superficie visibile dal Canal Grande sono inserite delle caratteristiche patere e formelle.\nLa parte nuova, pi\u00f9 stretta e alta, \u00e8 un edificio barocco di quattro piani, la cui facciata \u00e8 caratterizzata al secondo piano nobile da una forometria composta da quattro aperture a tutto sesto, con mascherone in chiave e balaustra: le due centrali sono riunite a formare una bifora.\nUn'altra bifora a tutto sesto si trova al terzo piano, sotto il piccolo frontone che sovrasta centralmente la facciata.\nInternamente ai piani nobili, malgrado la rimozione delle opere del Tiepolo, va ricordata la decorazione a stucco di Abbondio Stazio."}
{"id": "2482938", "revid": "1776051", "url": "https://it.wikipedia.org/wiki?curid=2482938", "title": "USS Hornet (CV-12)", "text": "La USS \"Hornet\" (CV/CVA/CVS-12) \u00e8 stata una delle 24 portaerei appartenenti alla Classe Essex completate durante o immediatamente dopo la seconda guerra mondiale.\nLa \"Hornet\", chiamata inizialmente USS \"Kearsarge\", \u00e8 stata cos\u00ec battezzata in onore della precedente USS \"Hornet\" (CV-8) di Classe Yorktown affondata nell'ottobre 1942 quando questa unit\u00e0 era in costruzione; \u00e8 l'ottava ed ultima unit\u00e0 della United States Navy a portare questo nome.\nLa \"Hornet\" ha partecipato alla missione spaziale dell'equipaggio dell'Apollo 11, sceso nell'Oceano Pacifico dopo lo storico volo del luglio 1969 sulla Luna. Il punto d'ammaraggio fu a 13 gradi 19 primi N, 169 gradi 9 primi W, cio\u00e8 640 km a SSW di Wake Island e 24 km dalla nave. La portaerei \u00e8 ora un museo ed \u00e8 conservata nel museo navale di Alameda in California.\nLa nave \u00e8 stata protagonista di una puntata di cacciatori di fantasmi un programma americano dove tre ragazzi vanno a visitare luoghi infestati dai fantasmi infatti si dice che nella portaerei ci siano ancora gli spiriti di personale dell'equipaggio"}
{"id": "2482939", "revid": "287204", "url": "https://it.wikipedia.org/wiki?curid=2482939", "title": "Sertan\u00f3polis", "text": "Sertan\u00f3polis \u00e8 un comune del Brasile nello Stato del Paran\u00e1, parte della mesoregione del Norte Central Paranaense e della microregione di Porecatu."}
{"id": "2482945", "revid": "287204", "url": "https://it.wikipedia.org/wiki?curid=2482945", "title": "Altamira do Paran\u00e1", "text": "Altamira do Paran\u00e1 \u00e8 un comune del Brasile nello Stato del Paran\u00e1, parte della mesoregione del Centro Ocidental Paranaense e della microregione di Goioer\u00ea."}
{"id": "2482946", "revid": "287204", "url": "https://it.wikipedia.org/wiki?curid=2482946", "title": "Boa Esperan\u00e7a (Paran\u00e1)", "text": "Boa Esperan\u00e7a\u00e8 un comune del Brasile nello Stato del Paran\u00e1, parte della mesoregione del Centro Ocidental Paranaense e della microregione di Goioer\u00ea."}
{"id": "2482948", "revid": "22475", "url": "https://it.wikipedia.org/wiki?curid=2482948", "title": "Crocifisso di San Francesco a Grosseto", "text": "Il Crocifisso di San Francesco a Grosseto \u00e8 un dipinto su tavola conservato nell'interno della chiesa di San Francesco a Grosseto, attribuito a Duccio di Buoninsegna, oppure al Maestro di Badia a Isola, oppure ancora a Guido di Graziano.\nL'opera, collocata in posizione centrale nell'area presbiterale, proprio al di sopra dell'altare maggiore, \u00e8 rimasta priva delle appendici rettangolari alle quattro estremit\u00e0 distali della croce.\nStoria e descrizione.\nIl crocifisso venne realizzato probabilmente nel decennio 1280-90; l'autore, appartenente certamente alla scuola senese, \u00e8 stato individuato in Duccio di Buoninsegna da Enzo Carli in occasione della mostra dell'arte senese nella Maremma grossetana del 1964. Tale attribuzione \u00e8 generalmente accettata dagli studiosi: alcuni in realt\u00e0 preferiscono vedere in quest'opera l'intervento del cosiddetto \"Maestro di Badia a Isola\". Altri ancora lo attribuiscono a Guido di Graziano.\nIl Cristo crocifisso \u00e8 raffigurato nella tipologia del \"Christus patiens\" e presenta il corpo piuttosto inarcato in avanti e verso destra (a sinistra dal punto di vista dell'osservatore), secondo il canone fissato da Giunta Pisano alla met\u00e0 del secolo e ripreso da Cimabue. Altri elementi stilistici richiamano in parte alcuni dipinti di Cimabue: in particolare, l'insolito perizoma trasparente che, con le sue pieghe allungate verso destra, come se fosse mosso dal vento, ricorda la \"Crocifissione\" cimabuesca nel transetto della basilica di San Francesco d'Assisi.\nLa parte sporgente della porzione centrale della tavola (i tabelloni), di fianco al corpo di Cristo, presenta la raffigurazioni di poligoni geometrici."}
{"id": "2482950", "revid": "287204", "url": "https://it.wikipedia.org/wiki?curid=2482950", "title": "Campina da Lagoa", "text": "Campina da Lagoa \u00e8 un comune del Brasile nello Stato del Paran\u00e1, parte della mesoregione del Centro Ocidental Paranaense e della microregione di Goioer\u00ea."}
{"id": "2482952", "revid": "767487", "url": "https://it.wikipedia.org/wiki?curid=2482952", "title": "Nikolaos Deligiannis (pallanuotista)", "text": "Biografia.\n\u00c8 sposato con la pallanuotista Angeliki Karapataki, medaglia d'argento ai Giochi di Atene del 2004. \u00c8 il portiere titolare dell'Olympiakos."}
{"id": "2482954", "revid": "287204", "url": "https://it.wikipedia.org/wiki?curid=2482954", "title": "Jani\u00f3polis", "text": "Jani\u00f3polis \u00e8 un comune del Brasile nello Stato del Paran\u00e1, parte della mesoregione del Centro Ocidental Paranaense e della microregione di Goioer\u00ea."}
{"id": "2482959", "revid": "287204", "url": "https://it.wikipedia.org/wiki?curid=2482959", "title": "Juranda", "text": "Juranda \u00e8 un comune del Brasile nello Stato del Paran\u00e1, parte della mesoregione del Centro Ocidental Paranaense e della microregione di Goioer\u00ea."}
{"id": "2482961", "revid": "122209570", "url": "https://it.wikipedia.org/wiki?curid=2482961", "title": "Tram ATM serie 4900", "text": "Le vetture tranviarie serie 4900 dell'ATM di Milano (conosciute anche come Jumbotram) sono una serie di vetture tranviarie articolate a tre casse, utilizzate sulla rete tranviaria cittadina.\nStoria.\nAll'inizio degli anni settanta del XX secolo, l'ATM di Milano ipotizz\u00f2 la costruzione di alcune linee di metropolitana leggera di superficie (MLS), allo scopo di integrare e potenziare l'esistente rete tranviaria senza ricorrere a costose metropolitane interrate.\nPer tale evenienza nel 1971 la Breda present\u00f2 il progetto di un veicolo ideato appositamente per l'esercizio delle MLS: avrebbe avuto due casse, rodiggio B'2'B', e pianale ribassato nella parte compresa fra i due carrelli motori d'estremit\u00e0.\nL'ATM tuttavia rifiut\u00f2 il progetto, ritenendo rischiosa l'adozione del pianale ribassato (che all'epoca costituiva una novit\u00e0 pressoch\u00e9 assoluta); inoltre l'interperno elevato di questi mezzi ne avrebbe reso impossibile l'uso sulle linee tranviarie tradizionali, confinandoli alle sole future MLS, per le quali non si riuscivano a reperire i finanziamenti.\nPertanto l'azienda, sulla scia dei buoni risultati ottenuti con i \"jumbotram\" serie 4800, si orient\u00f2 verso un veicolo a tre casse, e affid\u00f2 il progetto alla OM, da poco assorbita nel gruppo Fiat.\nAvendo rinunciato al pianale ribassato, e quindi alla possibilit\u00e0 di accesso a raso, si decise di prevedere per le future MLS delle banchine di fermata alte 660\u00a0mm dal piano del ferro, cos\u00ec da consentire un accesso facilitato (le nuove vetture avrebbero avuto il pianale a 942\u00a0mm dal piano del ferro).\nLa costruzione della serie di 100 vetture venne ordinata al consorzio GAI, che ripart\u00ec l'ordinazione fra la Fiat Ferroviaria (50 unit\u00e0 numerate da 4900 a 4949) e la Stanga (50 unit\u00e0 numerate da 4950 a 4999). Le due serie si differenziavano per l'equipaggiamento elettrico (Marelli-ASGEN per le Fiat, AEG-Telefunken per le Stanga) e per altri piccoli particolari. I carrelli, di nuovo tipo, furono costruiti dalla Stanga su licenza Schlieren.\nLe 4900 furono consegnate dal 1976 al 1978 e utilizzate sulle linee tranviarie tradizionali, in attesa dell'auspicata costruzione delle MLS (che non avverr\u00e0 mai).\nIl progetto estetico, curato dagli architetti Koenig e Segoni, si caratterizzava per le estremit\u00e0 asimmetriche, cos\u00ec da consentire la disposizione delle porte in linea, a filo delle banchine. Tuttavia, essendosi riscontrati problemi nell'esercizio (in curva le estremit\u00e0 uscivano fuori sagoma), le code furono ricostruite in forma simmetrica fra il 1982 e il 1984.\nA partire dal 2008 alcune unit\u00e0 sono state dotate di impianto per l'aria condizionata (4918, 4922, 4923, 4947, 4951 - 4999), mentre nel 2011 la vettura 4950 \u00e8 stata sottoposta ad un intervento di revamping sia estetico che funzionale al fine di mettere a punto un graduale rinnovamento della serie. Dopo una lunga fase di test e controlli condotti dall'azienda sulla rete tranviaria, nel 2014 tale unit\u00e0 \u00e8 entrata in servizio effettivo ed entro la met\u00e0 del 2015 (anche in occasione dell'Expo 2015) vennero consegnate altre 19 unit\u00e0 ricostruite da parte della societ\u00e0 AnsaldoBreda. Al 2018 si contavano complessivamente 40 tram revampizzati in servizio su un totale dei 51 previsti dal contratto, terminato con la fornitura delle ultime vetture a fine 2019.\nLe vetture revamping sono dotate di nuovi motori, nuovi sistemi di illuminazione ed arredi interni; inoltre sono stati aggiunti l'impianto di videosorveglianza e dell'azionamento elettrico delle porte in sostituzione di quello pneumatico. Infine, all'interno dei gradini d'accesso della porta centrale \u00e8 stata inserita una pedana elevatrice estraibile per permettere l'accesso ai disabili in carrozzella.\nUtilizzo vetture.\nLe vetture tram serie 4900 sono attualmente utilizzate sulle linee 2-3-12-16-24 e 27, tra normali e rinnovati."}
{"id": "2482962", "revid": "196390", "url": "https://it.wikipedia.org/wiki?curid=2482962", "title": "Taldykorgan", "text": ""}
{"id": "2482965", "revid": "326822", "url": "https://it.wikipedia.org/wiki?curid=2482965", "title": "J. I. M. Stewart", "text": ""}
{"id": "2482966", "revid": "287204", "url": "https://it.wikipedia.org/wiki?curid=2482966", "title": "Moreira Sales", "text": "Moreira Sales \u00e8 un comune del Brasile nello Stato del Paran\u00e1, parte della mesoregione del Centro Ocidental Paranaense e della microregione di Goioer\u00ea."}
{"id": "2482967", "revid": "1005847", "url": "https://it.wikipedia.org/wiki?curid=2482967", "title": "Elezioni presidenziali in Lituania del 2009", "text": "Le elezioni presidenziali in Lituania del 2009 si tennero il 17 maggio; videro la vittoria, al primo turno, dell'indipendente Dalia Grybauskait\u0117."}
{"id": "2482972", "revid": "287204", "url": "https://it.wikipedia.org/wiki?curid=2482972", "title": "Nova Cantu", "text": "Nova Cantu \u00e8 un comune del Brasile nello Stato del Paran\u00e1, parte della mesoregione del Centro Ocidental Paranaense e della microregione di Goioer\u00ea."}
{"id": "2482974", "revid": "298055", "url": "https://it.wikipedia.org/wiki?curid=2482974", "title": "Andrea Marino", "text": ""}
{"id": "2482975", "revid": "436907", "url": "https://it.wikipedia.org/wiki?curid=2482975", "title": "Hits in Britain", "text": "Hits \u00e8 una raccolta del gruppo Mike + The Mechanics, pubblicata nel 1996 dalla Virgin Records.\nIl disco.\nCome intuibile dal titolo, l'album contiene i principali singoli di successo incisi dal gruppo durante la loro carriera. In esso \u00e8 inoltre presente un inedito, ovvero la versione dal vivo di \"All I Need Is a Miracle\" tratta dal tour 1995/96."}
{"id": "2482976", "revid": "18379", "url": "https://it.wikipedia.org/wiki?curid=2482976", "title": "Christus patiens", "text": ""}
{"id": "2482977", "revid": "287204", "url": "https://it.wikipedia.org/wiki?curid=2482977", "title": "Quarto Centen\u00e1rio", "text": "Quarto Centen\u00e1rio \u00e8 un comune del Brasile nello Stato del Paran\u00e1, parte della mesoregione del Centro Ocidental Paranaense e della microregione di Goioer\u00ea."}
{"id": "2482978", "revid": "1543377", "url": "https://it.wikipedia.org/wiki?curid=2482978", "title": "Westhope", "text": "Westhope \u00e8 un centro abitato (\"city\") degli Stati Uniti, situato nella Contea di Bottineau nello Stato del Dakota del Nord. Nel censimento del 2000 la popolazione era di 533 abitanti. La citt\u00e0 \u00e8 stata fondata nel 1903.\nGeografia fisica.\nSecondo i rilevamenti dell'United States Census Bureau, la localit\u00e0 di Westhope si estende su una superficie di 0,90\u00a0km\u00b2, tutti occupati da terre.\nPopolazione.\nSecondo il censimento del 2000, a Westhope vivevano 533 persone, ed erano presenti 134 gruppi familiari. La densit\u00e0 di popolazione era di 642 ab./km\u00b2. Nel territorio comunale si trovavano 268 unit\u00e0 edificate. Per quanto riguarda la composizione etnica degli abitanti, il 98,31% era bianco, lo 0,94% era nativo e lo 0,75% apparteneva a due o pi\u00f9 razze.\nPer quanto riguarda la suddivisione della popolazione in fasce d'et\u00e0, il 20,5% era al di sotto dei 18, il 4,9% fra i 18 e i 24, il 19,5% fra i 25 e i 44, il 26,8% fra i 45 e i 64, mentre infine il 28,3% era al di sopra dei 65 anni di et\u00e0. L'et\u00e0 media della popolazione era di 48 anni. Per ogni 100 donne residenti vivevano 87,0 maschi."}
{"id": "2482981", "revid": "287204", "url": "https://it.wikipedia.org/wiki?curid=2482981", "title": "Rancho Alegre d'Oeste", "text": "Rancho Alegre d'Oeste \u00e8 un comune del Brasile nello Stato del Paran\u00e1, parte della mesoregione del Centro Ocidental Paranaense e della microregione di Goioer\u00ea."}
{"id": "2482982", "revid": "599013", "url": "https://it.wikipedia.org/wiki?curid=2482982", "title": "Lee Westwood", "text": "Carriera sportiva.\n\u00c8 uno dei pochi giocatori ad essere riuscito a vincere almeno un torneo in tutti i continenti. Nel 1998, 2000, 2009 e 2020 \u00e8 stato nominato giocatore dell'anno dello European Tour.\nHa fatto parte della squadra europea di Ryder Cup nelle ultime 9 edizioni vincendone 7 (1997, 2002, 2004, 2006, 2010, 2012, 2014).\nA fine del 2010 Westwood \u00e8 diventato n\u00b0 1 al mondo mettendo fine al dominio di Tiger Woods che durava da 281 settimane consecutive, occupando quella posizione per 22 settimane e diventando il primo britannico a conquistare questo titolo dopo Nick Faldo nel 1994.\nDurante l'arco della sua carriera Westwood ha vinto un totale di 39 tornei professionistici: 22 sullo European Tour, 2 sul PGA Tour, 4 sul Japan Golf Tour, 6 sull'Asian Tour, e 3 sul Sunshine Tour, ma mai un Major."}
{"id": "2482985", "revid": "287204", "url": "https://it.wikipedia.org/wiki?curid=2482985", "title": "Ubirat\u00e3", "text": "Ubirat\u00e3 \u00e8 un comune del Brasile nello Stato del Paran\u00e1, parte della mesoregione del Centro Ocidental Paranaense e della microregione di Goioer\u00ea."}
{"id": "2482986", "revid": "1543377", "url": "https://it.wikipedia.org/wiki?curid=2482986", "title": "Willow City", "text": "Willow City \u00e8 una \"city\" degli Stati Uniti, situata nella Contea di Bottineau nello Stato del Dakota del Nord. Nel censimento del 2000 la popolazione era di 221 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Willow City si estende su una superficie di 1,20\u00a0km\u00b2, tutti occupati da terre.\nPopolazione.\nSecondo il censimento del 2000, a Willow City vivevano 221 persone, passate a 163 nel 2010.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 95,09% di bianchi, lo 0,61% di afroamericani, il 2,45% di nativi americani, lo 0% di asiatici, lo 0% di oceanici, lo 0% di altre razze, e l'1,84% di due o pi\u00f9 etnie. Ispanici o latinos di qualunque razza erano lo 0,61% della popolazione."}
{"id": "2482990", "revid": "767487", "url": "https://it.wikipedia.org/wiki?curid=2482990", "title": "Dubai Tennis Championships 2006", "text": "Il Dubai Tennis Championships 2006 \u00e8 stato un torneo di tennis giocato sulla cemento. \n\u00c8 stata la 14\u00aa edizione del Dubai Tennis Championships, \nche fa parte della categoria International Series Gold nell'ambito dell'ATP Tour 2006, \ne della Tier II nell'ambito del WTA Tour 2006.\nSia il torneo maschile che quello femminile si sono giocati al Dubai Tennis Stadium di Dubai negli Emirati Arabi Uniti,\ndal 27 febbraio al 6 marzo.\nCampioni.\nSingolare maschile.\n Rafael Nadal ha battuto in finale Roger Federer, 2\u20136, 6\u20134, 6\u20134\nSingolare femminile.\n Justine Henin ha battuto in finale Marija \u0160arapova, 7\u20135, 6\u20132\nDoppio maschile.\n Paul Hanley / Kevin Ullyett hanno battuto in finale Mark Knowles / Daniel Nestor, 1\u20136, 6\u20132, [10\u20131]\nDoppio femminile.\n Kv\u011bta Peschke / Francesca Schiavone hanno battuto in finale Svetlana Kuznecova / Nadia Petrova, 3\u20136, 7\u20136, 6\u20133"}
{"id": "2482995", "revid": "339392", "url": "https://it.wikipedia.org/wiki?curid=2482995", "title": "Great Smoky Mountains National Park", "text": ""}
{"id": "2482997", "revid": "17204", "url": "https://it.wikipedia.org/wiki?curid=2482997", "title": "Burger Time", "text": ""}
{"id": "2483000", "revid": "1924342", "url": "https://it.wikipedia.org/wiki?curid=2483000", "title": "Alessandra Amoroso", "text": "Raggiunge il successo nel 2009 grazie alla partecipazione e alla vittoria dell'ottava edizione del talent show \"Amici di Maria De Filippi\".\nNel corso della sua carriera ha ricevuto sette Wind Music Awards per le sue vendite, due MTV Awards, due Power Hits Estate e un Best Europe South Act, dove ottiene anche una candidatura come \"Best Worldwide Act\". Ha inoltre ricevuto altre nomination ai World Music Award, ai TRL Awards e ai Nickelodeon Kids' Choice Awards.\nBiografia.\nGli inizi e la vittoria ad \"Amici\".\nAlessandra Amoroso nasce il 12 agosto 1986 a Galatina da padre alessanese e madre otrantina e cresce a Lecce.\nSin da giovane partecipa a numerose competizioni a livello locale. Nel giugno 2007 vince la seconda edizione del concorso pugliese \"Fiori di Pesco\". A 17 anni partecipa ai provini per il talent show \"Amici di Maria De Filippi\", ma viene scartata, bench\u00e9 abbia superato diverse audizioni. Riesce ad entrare nel talent show nell'ottava edizione.\nIl primo singolo della cantante \u00e8 \"Immobile\", il brano raggiunge la prima posizione della Top Singoli e viene certificato disco di platino dalla FIMI. Il 14 gennaio 2009 accede alla fase serale della manifestazione e il 25 marzo 2009 viene proclamata vincitrice, ottenendo cos\u00ec il primo premio di euro. Nella stessa serata riceve il premio della critica, una borsa di studio del valore di euro.\n\"Stupida\".\nIl 27 marzo 2009 viene pubblicato il secondo singolo della cantante, \"Stupida\", brano gi\u00e0 presentato durante la terza puntata di \"Amici di Maria De Filippi\". Il singolo ottiene un ottimo successo in madrepatria, raggiungendo la vetta della Top Singoli, e ha anticipato l'uscita del primo EP della cantante, intitolato anch'esso \"Stupida\" e pubblicato il 10 aprile 2009 attraverso la Sony Music. Il disco ottiene un ottimo successo sin dalla pubblicazione: diventa disco d'oro grazie ai preordini e in seguito viene certificato triplo disco di platino per le oltre 180.000 copie vendute. Il 19 settembre 2009 Amoroso, in occasione degli annuali Wind Music Awards, ha ricevuto due dischi multiplatino per le vendite dell'EP. Del brano \"Stupida\" \u00e8 stata incisa una cover in lingua spagnola dalla cantante La India, intitolata \"Estupida\".\nDurante il semestre 2009 la cantante \u00e8 stata impegnata con lo \"Stupida tour\" e con varie partecipazioni a spettacoli musicali. Il 16 settembre 2009, a Torino, ha partecipato ad \"Amici - La sfida dei talenti\", uno spettacolo condotto da Maria De Filippi con alcuni dei protagonisti del talent show di tutte le prime otto edizioni, durante la quale \u00e8 stata battuta nella sfida di canto da Karima, concorrente della sesta edizione; la sfida finale viene vinta dalla ballerina della seconda edizione Anbeta Toromani. Il 21 dello stesso mese ha preso parte al concerto di beneficenza \"Amiche per l'Abruzzo\", ideato da Laura Pausini per aiutare la popolazione colpita dal Terremoto dell'Aquila del 2009, mentre il giorno seguente ha partecipato alla Notte della Taranta a Melpignano\n\"Senza nuvole\".\nIl 25 settembre 2009 Alessandra Amoroso ha pubblicato l'album di debutto \"Senza nuvole\", reso disponibile in edizione standard e speciale con un DVD aggiuntivo. L'album viene anticipato dal singolo \"Estranei a partire da ieri\", che viene trasmesso nelle radio a partire dalla fine di agosto. Il 3 ottobre \u00e8 ospite a Lampedusa nella manifestazione O' Sci\u00e0 di Claudio Baglioni.\nL'8 ottobre ha presentato per la prima volta dal vivo il disco al Limelight di Milano con ingresso riservato ai vincitori di svariati concorsi istituiti da Radio Kiss Kiss, sponsor - fra l'altro - dell'evento, da \"Fornarina\", MTV e dal fansblog, oltre che dalla Sony Music stessa, attraverso l'opendisc contenuto nell'album \"Senza nuvole\". I fan hanno potuto assistere alla proiezione del concerto in 37 cinema selezionati in tutta Italia che hanno trasmesso l'evento in diretta via satellite, in alta definizione. L'evento viene successivamente riproposto il 20 dicembre 2009 in terza serata su Italia 1, ottenendo circa il 10% di share.\nL'album debutta alla vetta della Classifica FIMI Album, posizione mantenuta per quattro settimane consecutive. Il secondo singolo estratto dall'album \u00e8 la title-track \"Senza nuvole\", singolo che in seguito verr\u00e0 certificato disco di platino e che \u00e8 una delle colonne sonore di \"Amore 14\", film di Federico Moccia. Nel mese di novembre la cantante affianca Gianni Morandi nella conduzione di \"Grazie a tutti\", un variet\u00e0, formato da quattro prime serate, andate in onda su Rai 1. Insieme a Morandi, inoltre, registra il duetto \"Credo nell'amore\" contenuto nell'album del cantante \"Canzoni da non perdere\".\nIn concomitanza con l'inizio del \"Senza nuvole live tour\", il 22 gennaio 2010 entra in rotazione radiofonica il terzo singolo dall'album, \"Mi sei venuto a cercare tu, brano scritto da Marco Ciappelli e Diego Calvetti\". Nel corso della terza e della quarta serata del Festival di Sanremo 2010, Amoroso calca il palco del teatro Ariston come duettante: interpreta, infatti, il brano \"Per tutte le volte che...\" con Valerio Scanu, il vincitore del festival. Il 2 aprile 2010 viene estratto il quarto singolo dall'album, \"Arrivi tu\". L'8 maggio 2010 la cantante partecipa ai TRL Awards 2010, per le due nomination ricevute nella categoria MTV First Lady e My TRL Best Video; partecipa anche ai \"Wind Music Awards 2010\", vincendo il premio multiplatino per \"Senza nuvole\". Durante l'estate 2010 la cantante \u00e8 stata impegnata con \"Un'estate senza nuvole live tour\", tour promozionale dell'album \"Senza nuvole\", quest'ultimo successivamente certificato quattro volte disco di platino dalla FIMI per le oltre 240.000 copie vendute in Italia.\n\"Il mondo in un secondo\" e \"Cinque passi in pi\u00f9\".\nIl 1\u00ba settembre 2010 viene pubblicato il singolo \"La mia storia con te\", scritto da Marco Ciappelli, Saverio Grandi, Angelosanti e Campedelli, \u00e8 il singolo apripista dall'album di inediti \"Il mondo in un secondo\", pubblicato il 28 settembre 2010 dalla Sony Music. L'album e il singolo, scelto come colonna sonora della fiction \"La figlia di Elisa 2\", hanno raggiunto rispettivamente la prima e la seconda posizione delle classifiche italiane; l'album inoltre viene certificato quattro volte disco di platino per le oltre 200.000 copie vendute. A novembre esce il secondo singolo \"Urlo e non mi senti\".\nAll'album fa seguito il tour \"Il mondo in un secondo Tour\", costituito da due date nel mese di dicembre 2010 (una delle quali \u00e8 andata in onda su Italia 1 il 25 dicembre) e dal resto delle date a partire dal marzo 2011. In concomitanza con l'inizio de \"Il mondo in un secondo tour\", viene lanciato il terzo singolo dall'album, \"Niente\", mentre il 20 maggio 2011 viene lanciato il quarto singolo \"Dove sono i colori\". La cantante viene premiata ai \"Wind Music Awards 2011\" per le vendite dell'album \"Il mondo in un secondo\".\nIl 23 settembre 2011, durante un'ospitata a \"I migliori anni\", viene annunciata l'uscita nel mese di dicembre di un album dal vivo, contenente anche cinque inediti. Il 29 settembre \u00e8 ospite a Lampedusa, per il secondo anno consecutivo, alla manifestazione O' Sci\u00e0 di Claudio Baglioni.\nIl 4 novembre 2011 la cantante ha pubblicato il singolo inedito \"\u00c8 vero che vuoi restare\", che ha anticipato l'album dal vivo \"Cinque passi in pi\u00f9\". Il disco \u00e8 stato distribuito a partire dal 5 dicembre, raggiungendo la seconda posizione della classifica italiana. Il 20 gennaio 2012 \u00e8 stato pubblicato il secondo singolo \"Ti aspetto\". Un mese prima dell'inizio del Festival di Sanremo 2012 viene annunciata la sua partecipazione in qualit\u00e0 di ospite durante la serata dei duetti del venerd\u00ec con Emma Marrone nel brano \"Non \u00e8 l'inferno\". Questa versione \u00e8 stata anche pubblicata nella riedizione dell'album \"Sar\u00f2 libera\" di Emma pubblicata il 15 febbraio 2012. Nello stesso mese la cantante riceve anche una nomination ai Nickelodeon Kids' Choice Awards 2012 nella categoria \"Miglior cantante italiano\".\nIl 31 marzo 2012 Alessandra Amoroso fa ritorno ad \"Amici di Maria De Filippi\", talent show che l'ha vista vincitrice nel 2009. Rientra in gara, insieme ad altri 8 altri volti noti usciti dal talent, con una sfida articolata in nove puntate. Durante il programma presenta il singolo \"Ciao\", singolo che successivamente diverr\u00e0 disco d'oro, estratto dalla riedizione dell'album \"Cinque passi in pi\u00f9\", pubblicato il 22 maggio 2012 con il titolo \"Ancora di pi\u00f9 - Cinque passi in pi\u00f9\", contenente tre ulteriori inediti. La riedizione, a una settimana dalla sua pubblicazione, raggiunge la vetta della classifica italiana. Il 26 maggio 2012 viene premiata ai Wind Music Awards per le vendite dell'album.\nRisulta essere la vincitrice della categoria \"Big\" del serale dell'undicesima edizione, ottenendo quindi il premio consistente in un concerto gratuito presso l'Arena di Verona, si tratta del \"Concerto del vincitore - Tezenis Live\" che Amoroso ha voluto condividere con Emma Marrone. Il concerto si \u00e8 svolto il 5 settembre all'Arena di Verona ed \u00e8 stato poi trasmesso su Canale 5 il 6 settembre. Nel corso della serata vi sono stati molti filmati e racconti. Ospiti della serata Pino Daniele, Fiorella Mannoia, con cui hanno duettato, Marco Carta ed Annalisa. Il 27 settembre prende parte alla prima serata della X edizione di O'Sci\u00e0 a Lampedusa. L'Amoroso ha duettato con Biagio Antonacci ad una tappa del tour di quest'ultimo \"Insieme Finire\". Nel 2012 la cantante ha anche creato il suo fanclub ufficiale. Ha tenuto un concerto in piazza a Castelsardo, in provincia di Sassari, per il Capodanno 2013 e il 2 gennaio 2013 a Scafati.\n\"Amore puro e concerto-evento all'Arena di Verona\".\nIl 13 aprile 2013 \u00e8 presente come ospite alla terza puntata della dodicesima edizione del serale di \"Amici di Maria De Filippi\" per duettare con la concorrente Greta Manuzi, in quest'occasione annuncia l'uscita del suo nuovo album per il mese di settembre dello stesso anno. L'11 maggio si esibisce insieme ad altri artisti a Milano in piazza Duomo in occasione del concerto organizzato da Radio Italia. Il 27 maggio tramite un comunicato pubblicato su Facebook viene annunciato che il nuovo album sar\u00e0 prodotto dal cantautore Tiziano Ferro. Anticipato dal sito della Mondadori la cantante conferma il 16 agosto che il nuovo album sar\u00e0 intitolato \"Amore puro\" e sar\u00e0 pubblicato il 24 settembre; in seguito il 21 dello stesso mese pubblica la copertina del suo nuovo album sulla propria pagina ufficiale di Facebook. Il singolo, che ha lo stesso titolo dell'album, \u00e8 uscito il 30 agosto, ha debuttato alla posizione numero 4 della FIMI ed \u00e8 stato certificato disco di platino. L'album, \"Amore puro\", viene pubblicato il successivo 24 settembre 2013. L'11 ottobre 2013, dopo due settimane di rilevazione, la FIMI certifica l'album disco d'oro per le 30.000 copie vendute ed in seguito \u00e8 stato certificato doppio disco di platino, per aver venduto oltre 100.000 copie.\nIl 29 ottobre viene pubblicato l'album tributo a Lucio Dalla di Fiorella Mannoia intitolato \"A te\", in esso \u00e8 presente un duetto tra la Mannoia e l'Amoroso nel brano \"La sera dei miracoli\".\nA dicembre parte con il tour omonimo nei palazzetti italiani. Nel mese di dicembre l'album viene certificato disco di platino per le oltre 60.000 copie vendute.\nIl 15 novembre esce in radio il secondo singolo, \"Fuoco d'artificio\". Il 31 dicembre si \u00e8 esibita al concerto di Capodanno in piazza a Salerno.\nIl 15 febbraio presenta ad \"Amici di Maria De Filippi\" il terzo singolo estratto dall'album, \"Non devi perdermi\", successivamente certificato disco d'oro dalla FIMI.\nil 3 maggio 2014 esegue l'Inno di Mameli prima della finale di Coppa Italia 2013-2014. Nei giorni successivi alla partecipazione di Francesco Renga al Festival di Sanremo 2014, viene pubblicato l'album del cantante, intitolato \"Tempo reale\", contenente un duetto con Alessandra Amoroso dal titolo \"L'amore altrove\", pubblicato come singolo il 9 gennaio 2015.\nIl 19 maggio ha luogo il suo concerto-evento all'Arena di Verona, a cui hanno partecipato, in ordine di esecuzione, Emma, Annalisa, Moreno, Fiorella Mannoia, il comico Giorgio Panariello e Marco Mengoni. Lo spettacolo, intitolato \"Alessandra Amoroso in Amore puro\", \u00e8 registrato sotto la produzione e la regia di Roberto Cenci e mandato in onda il 30 luglio 2014 su Canale 5, ottenendo un ascolto di 2.462.000 telespettatori pari all'11.93% di share.\nIl 21 giugno 2014 Alessandra vince il premio \"Wonder Woman\" agli MTV Awards 2014, superando le altre candidate: Katy Perry, Laura Pausini e Miley Cyrus. Nello stesso mese partecipa al \"Summer Festival\" dove vince durante la terza serata con \"Non devi perdermi\". Il 27 giugno 2014 pubblica il quarto estratto da \"Amore puro\", \"Bellezza, incanto e nostalgia\"; lo stesso giorno esce il video ufficiale in anteprima su TGcom24 pubblicato il giorno dopo su YouTube e subito in vetta all'airplay radiofonico italiano. Il singolo viene certificato disco d'oro per aver venduto pi\u00f9 di 15.000 copie. Il 24 ottobre \u00e8 stato pubblicato il quinto singolo estratto dall'album, \"L'hai dedicato a me\".\nL'11 dicembre 2014 partecipa a una tappa del tour di Pino Daniele e, in seguito, ha preso parte anche alla XXII edizione del Concerto di Natale nella Citt\u00e0 del Vaticano.\nIl 2 gennaio 2015 si \u00e8 esibita ad un concerto in piazza Tasso a Sorrento.\nVittoria agli MTV EMA 2014 come Best Italian Act e Best Europe South Act.\nIl 16 settembre 2014, Alessandra si aggiudica la quinta nomination nella categoria Best Italian Act per gli MTV Europe Music Awards 2014, dopo aver battuto gli altri quattro nominati (Dear jack, Levante, Moreno e Rocco Hunt) attraverso una votazione social media via twitter.\nVince il premio il 23 ottobre dopo aver battuto Caparezza, Club Dogo, Emis Killa e Giorgia e di conseguenza ha concorso al premio di Best Europe South Act, che ha vinto il 30 ottobre battendo Enrique Iglesias (Spagna), Indila (Francia), David Carreira (Portogallo) e Vegas (Grecia).\nTale vittoria le permette di rappresentare il Sud Europa e di essere tra i dieci finalisti mondiali a contendersi il premio di Worldwide Act, vinto dall'artista cinese Bibi Zhou; ha partecipato allo show avvenuto il 9 novembre all'SSE Hydro di Glasgow.\n\"A mio modo vi amo\" e collaborazioni.\nIl 22 gennaio 2015 la cantante ha annunciato l'uscita del libro \"A mio modo vi amo\", da lei scritto e che raccoglie vari racconti e pensieri scritti dai suoi fan. Pubblicato il 10 marzo, il libro ha riscosso un incredibile successo commerciale: esso, infatti, in meno di una settimana, raggiunge i vertici delle classifiche letterarie ed a meno di un mese dalla pubblicazione va in ristampa dopo le migliaia di copie vendute.\nNei primi giorni di febbraio la cantante raggiunge due traguardi: 100 milioni di visualizzazioni sul suo canale Vevo e supera un milione di copie vendute, ottenendo 16 dischi di platino per gli album pubblicati, in poco pi\u00f9 di cinque anni di carriera. Tali numeri vengono paragonati a quelli di artisti internazionali. Il 9 febbraio \u00e8 protagonista della rivista \"Rolling Stone Italia\" nel numero intitolato: \"Le 100 facce della musica italiana\", che raccoglie i volti pi\u00f9 influenti del panorama musicale italiano.\nIl 18 aprile 2015 duetta con Stash dei The Kolors al singolo \"Me Minus You\" nel programma \"Amici di Maria De Filippi\". Il 14 giugno dello stesso anno Amoroso vince il premio \"Wonder Woman\" agli MTV Italia Awards 2015, superando le altre candidate: Annalisa, Ariana Grande e Taylor Swift. Il 21 giugno si esibisce a Torino davanti a Papa Francesco, cantando l'inno ufficiale del raduno dei giovani composto appositamente per la visita papale.\nIl 28 luglio 2015 viene pubblicato il singolo \"A tre passi da te\" del gruppo reggae Boomdabash, cantato in duetto con la cantante, certificato disco d'oro. Lo stesso giorno Amoroso annuncia di avere due noduli alle corde vocali e il 29 luglio 2015 affronta l'intervento, andato poi a buon fine.\n\"Alessandra Amoroso\", il primo album in spagnolo.\nIl 15 Settembre 2015 viene pubblicato il primo singolo in lingua spagnola della cantante intitolato \"Grito y no Me Escuchas\", versione tradotta del brano \"Urlo e non mi senti\" scritto da Kekko dei Mod\u00e0 e contenuto nell'album \"Il mondo in un secondo\". Il singolo riscuote successo soprattutto in Messico, dove si piazza nella classifica dei brani in spagnolo pi\u00f9 passati dalle radio del paese.\nCon un comunicato stampa, Sony Music Espa\u00f1a rivela che il primo album in lingua spagnola dell'artista italiana sar\u00e0 un self-titled e che uscir\u00e0 in tutti gli store fisici e digitali il 18 settembre 2015, dal titolo \"Alessandra Amoroso\", prodotto da Jos\u00e9 Luis Pagan.\nL'album contiene 12 tra i maggiore successi di Alessandra, adattati in lingua spagnola, e un singolo inedito appositamente registrato per questo progetto, dal titolo \"Me siento sola\" e cantato in duetto con Mario Domm, noto cantante latino membro dei Camila, che viene pubblicato come secondo singolo in lingua spagnola il 30 luglio 2015. Il singolo, non pubblicato in Italia ma solo nei paesi latini, riscuote subito successo radiofonico, soprattutto in Spagna, dove figura fin da subito tra i brani pi\u00f9 passati in radio. Anche in Messico il brano viene accolto calorosamente arrivando, nel giro di poche settimane, fino alla sesta posizione della classifica dei brani spagnoli pi\u00f9 trasmessi e rimarr\u00e0 nella top ten per ben nove settimane consecutive. Il brano \u00e8 stato registrato a Los Angeles agli Speakeasy Studios LA e vede alla batteria la collaborazione di Matt Laug (Alice Cooper, Slash, Vasco Rossi) insieme agli ingegneri del suono Saverio Principini e Marco Sonzini.\nDopo la sua pubblicazione, l'album raggiunge la posizione 31 in Spagna e scende solamente alla #39 dopo 7 settimane. Nel mese di novembre, Alessandra parte per un tour promozionale che tocca molti paesi dall'America Latina, a partire dal Costa Rica ed esibendosi anche negli Stati Uniti, per la prima volta in diretta televisiva. A fine mese Alessandra torna in America Latina e continua il suo tour promozionale in Messico e Argentina, attraverso radio e tv.\nViene annunciato il terzo singolo ufficiale estratto dall'album: \"Este amor lo vale\", pubblicato il 22 gennaio 2016.\n\"Vivere a colori\" e il Guinness dei primati.\nIl 7 novembre 2015 presenta per la prima volta il singolo \"Stupendo fino a qui\", durante la sua apparizione al programma televisivo \"T\u00fa s\u00ed que vales\". Il singolo, piccolo assaggio del nuovo album, viene lanciato in rotazione radiofonica il 13 novembre e pubblicato tramite download gratuito sulla sua pagina Facebook.\nL'11 dicembre annuncia il nuovo album, il quarto in studio, intitolato Vivere a colori che verr\u00e0 pubblicato il 15 gennaio 2016. Lo stesso giorno annuncia due anteprime del Vivere a colori tour: il 27 maggio al PalaLottomatica di Roma e il 30 maggio al Mediolanum Forum di Assago, entrambe le date sono dichiarate esaurite e raddoppiate nel mese di ottobre.\nL'8 gennaio 2016, l'album viene reso disponibile sulla piattaforma digitale di iTunes come pre-order: prenotandolo, si ricevono in anteprima i brani Stupendo fino a qui, \"La vita in un anno\" e \"Il mio stato di felicit\u00e0\". Inoltre, 12 ore dopo la pubblicazione, tutte e tre le tracce raggiungono la vetta della classifica iTunes, occupando le prime tre posizioni della piattaforma.\nIl 14 e il 19 gennaio 2016 presenta, in anteprima, l'album presso Piazza Citt\u00e0 di Lombardia a Milano e in piazza Sant'Oronzo a Lecce. Nella scaletta sono presenti brani di album precedenti (\"Estranei a partire da ieri\", \"Immobile\") e brani dell'album \"Vivere a colori\" che verr\u00e0 reso disponibile all'indomani (Stupendo fino a qui, \"La vita in un anno\", \"Il mio stato di felicit\u00e0\", Vivere a colori e Comunque andare). Inoltre, durante l'evento, la piazza si \u00e8 trasformata in un'esplosione di colori, grazie al coinvolgimento dei fan, i quali hanno potuto ballare sulle note di Vivere a colori proprio insieme all'artista.\nIl 14 gennaio 2016 viene pubblicato l'album. Nel primo giorno di pubblicazione, riscuote gi\u00e0 da subito un buon successo a livello nazionale, posizionandosi direttamente alla prima posizione su iTunes in Italia e con tre tracce dell'album nella top 3 sempre di iTunes. Successo anche a livello internazionale, rientrando nella top 10 iTunes in Estonia, Malta e Svizzera, in top 100 iTunes in diversi paesi, quali Belgio, Slovenia, Germania, Messico, Lettonia, Bulgaria e in top 200 iTunes in Austria, Ecuador, Spagna e Irlanda. Sono ben 10 i singoli che, invece, entrano in top 200 iTunes Italia nel giorno della pubblicazione dell'album. L'album si colloca alla posizione #1 degli album pi\u00f9 venduti in Italia, facendo crescere il record detenuto della cantante, con tutti i suoi album studio che debuttano alla prima posizione.\nNel gennaio 2016 l'album si posiziona al 18\u00ba posto nella classifica degli album pi\u00f9 venduti al mondo, mentre nel mese di novembre viene certificato doppio disco di platino dalla FIMI per le oltre copie vendute in Italia. A ottobre 2018 l'album viene certificato tre volte disco di platino per aver venduto oltre copie e contemporaneamente il brano \"Avr\u00f2 cura di tutto\" (tratto dal disco) \u00e8 stato certificato disco d'oro.\nIl 26 febbraio 2016 viene pubblicato il secondo singolo \"Comunque andare\", certificato quadruplo disco di platino. Il 1\u00ba aprile 2016 \u00e8 uscito l'album di Loredana Bert\u00e8 \"Amici non ne ho... ma amiche s\u00ec!\", contenente tra i vari duetti, quello con Alessandra \"Sei bellissima\", estratto come singolo il 28 Aprile 2016. Il 12 maggio, in occasione della sua partecipazione al programma \"E poi c'\u00e8 Cattelan\", cerca di stabilire un nuovo record per il maggior numero di duetti nell'arco di due minuti (con 19 persone). Il 20 maggio \u00e8 arrivata la certificazione dell'entrata nei Guinness dei primati.\nIl 17 marzo 2016 viene estratto come terzo singolo l'omonimo \"Vivere a colori\", seguito il 16 Aprile dal quarto singolo \"Sul ciglio senza far rumore\".\nRisulta essere la quinta artista femminile e la prima cantante italiana pi\u00f9 ascoltata su Spotify nel 2016, oltre a rientrare nella Top 50 della classifica internazionale Social 50 stilata settimanalmente da Billboard, che tiene conto del successo sui social (Facebook, Twitter, Instagram, YouTube) degli artisti, dove \u00e8 arrivata alla trentaduesima posizione.\nil 17 maggio dello stesso anno e viene estratto il quinto estratto da \"Vivere a colori\" \"Fidati ancora di me\", certificato disco d'oro dalla FIMI.\n\"10\".\nIl 5 ottobre 2018 Alessandra Amoroso ha pubblicato il sesto album in studio \"10\", titolo scelto per celebrare i dieci anni di attivit\u00e0 da solista della cantante. Come anticipazione al disco sono stati pubblicati singoli \"La stessa\" e \"Trova un modo\". Nella prima settimana di pubblicazione, l'album \u00e8 stato certificato disco d'oro per aver venduto oltre 25.000 copie..\nIl 4 gennaio 2019 ha pubblicato il terzo singolo \"Dalla tua parte\". Il mese seguente \u00e8 stata ospite del 69\u00ba Festival di Sanremo, ricevendo una standing ovation da parte del pubblico grazie alla sua interpretazione di \"Io che non vivo (senza te)\" con Claudio Baglioni.\nIl 5 marzo 2019 \u00e8 iniziata la tourn\u00e9e nazionale relativa all'album. Il 29 dello stesso mese \u00e8 uscito il quarto singolo \"Forza e coraggio\". Ad inizio giugno \u00e8 invece uscito il singolo \"Mambo salentino\", inciso dai Boomdabash in collaborazione con la cantante, certificato triplo disco di platino.\nIl 23 giugno ha annunciato di prendersi una pausa a tempo indeterminato dal mondo della musica per dedicarsi alla sua vita privata.\nIl 20 dicembre \u00e8 stata pubblicata una nuova versione di \"Immobile\", intitolata \"Immobile 10+1\", in occasione dei dieci anni di carriera della cantante.\n\"Tutto accade\".\nNel 2020 Amoroso \u00e8 tornata a collaborare con i Boomdabash alla realizzazione del singolo \"Karaoke\", pubblicato il 12 giugno e in seguito incluso nella raccolta \"Don't Worry (Best of 2005-2020)\" del quartetto. Il 15 gennaio 2021 \u00e8 uscito il singolo \"Pezzo di cuore\", realizzato insieme a Emma Marrone e contenuto nella raccolta \"Best of ME\".\nIl 7 e l'8 aprile vengono rispettivamente pubblicati i singoli \"Piuma\" e \"Sorriso grande\", presentati dal vivo durante un concerto tenuto dalla cantante a Roma in live streaming. Il 3 settembre \u00e8 uscito il terzo singolo \"Tutte le volte\" ed annunciato il settimo album \"Tutto accade\", distribuito il 22 ottobre. Il quarto singolo \u00e8 stato \"Canzone inutile\", diffuso il 12 novembre.\nStile ed influenze.\nAlessandra Amoroso, cantante pop del panorama musicale italiano, ha pi\u00f9 volte dichiarato di prediligere la musica afroamericana. L'artista \u00e8 caratterizzata da una timbrica \u00absabbiata\u00bb, definita anche una voce \u00abnera\u00bb: Luca Jurman ne ha riscontrato delle somiglianze con Anita Baker.\nLa cantante ha dichiarato che le sue principali influenze musicali sono Anastacia, punto di riferimento per l'artista salentina che vorrebbe diventare come la donna bianca dalla voce nera ed Aretha Franklin per la musica straniera e Mina per quanto riguarda la musica italiana.\nTourn\u00e9e.\nBand.\nLa band ufficiale di Alessandra Amoroso \u00e8 composta da:"}
{"id": "2483002", "revid": "98077", "url": "https://it.wikipedia.org/wiki?curid=2483002", "title": "Fiera del libro di Genova", "text": ""}
{"id": "2483003", "revid": "1371684", "url": "https://it.wikipedia.org/wiki?curid=2483003", "title": "David Toms", "text": "Tra il 2001 e il 2006 \u00e8 stato per oltre 175 settimane tra i primi dieci classificati dell'Official World Golf Rankings.\nHa ottenuto la sua unica vittoria in uno dei quattro grandi tornei major nel 2001, quando si \u00e8 imposto al PGA Championship, stabilendo nell'occasione il record del minor numero di colpi impiegati per concludere una prova dei major stessi.\nComplessivamente in carriera ha vinto 16 tornei.\nAttualmente disputa il PGA Tour."}
{"id": "2483006", "revid": "404338", "url": "https://it.wikipedia.org/wiki?curid=2483006", "title": "Voyeur (disambigua)", "text": "Voyeur \u00e8 colui che pratica il voyeurismo."}
{"id": "2483007", "revid": "1829756", "url": "https://it.wikipedia.org/wiki?curid=2483007", "title": "Banda dei 6 metri", "text": "La banda dei 6 metri \u00e8 una porzione dello spettro radio VHF, assegnata ad uso radioamatoriale. Sebbene sia situata nella gamma bassa della banda VHF, occasionalmente per\u00f2 mostra i meccanismi di propagazione caratteristici delle gamme HF. Ci\u00f2 avviene normalmente al massimo numero di macchie solari, quando l'attivit\u00e0 del sole aumenta i livelli di ionizzazione della parte alta dell'atmosfera. La prevalenza di caratteristiche delle HF ha fatto s\u00ec che gli O.M. la chiamassero \u201cbanda magica\u201d.\nNell'emisfero settentrionale l'attivit\u00e0 ha un picco da maggio all'inizio di agosto, quando la propagazione E sporadica consente collegamenti a lunga distanza, raggiungendo fino a 2.500\u00a0km con propagazione a singola riflessione. Invece la propagazione a riflessione multipla permette comunicazioni intercontinentali, con distanze fino a 10.000\u00a0km. Nell'emisfero meridionale la propagazione E sporadica \u00e8 frequente da novembre all'inizio di febbraio.\nAssegnazioni della frequenza.\nLa banda radioamatoriale dei 6 metri non \u00e8 assegnata a livello mondiale. Negli USA e in Canada la gamma va da 50\u00a0MHz a 54\u00a0MHz. In alcune nazioni la gamma \u00e8 riservata alle comunicazioni militari. Inoltre in alcune nazioni la frequenza \u00e8 usata per le trasmissioni televisive.\nSebbene la ITU non prevedesse le frequenze dei 6\u00a0m ai radioamatori in Europa, il declino delle trasmissioni televisive in VHF ha portato alla concessione della gamma 50\u00a0MHz alla maggior parte degli stati europei.\nIn nord America, specie in USA e Canada, la banda tra 50,8 e 51\u00a0MHz \u00e8 riservata ai radiocomandi per aeromodellismo.\nNel Regno Unito \u00e8 legale l'utilizzo della banda dei 6\u00a0m tra 50 e 52\u00a0MHz con alcune limitazioni.\nMolte organizzazioni promuovono competizioni su questa frequenza per diffonderne l'uso.\nApparecchiature.\nNell'ultimo decennio la disponibilit\u00e0 di ricetrasmettitori che includevano la gamma dei 6\u00a0m \u00e8 aumentata notevolmente. Molti apparecchi commerciali includono la gamma dei 50\u00a0MHz, come pure qualche ricetrasmettitore VHF/UHF portatile. Ci sono anche alcuni apparecchi dedicati alla banda dei 6 metri, anche se i prodotti commerciali sono rari negli ultimi anni. Ciononostante la banda dei 50\u00a0MHz non raggiunge la popolarit\u00e0 della banda dei 2 metri, a causa della maggior grandezza delle antenne per i 6 metri, limitazioni di potenza e la suscettibilit\u00e0 alle interferenze elettriche.\nIn molti Paesi, compreso gli USA, la banda \u00e8 concessa ai radioamatori neopatentati. Infatti, pur non avendo l'accesso alle HF, spesso hanno il loro primo assaggio dei collegamenti a lunga distanza sulla banda dei 6\u00a0m Molti radioamatori si affezionano alla sfida offerta da tale banda, e continuano a dedicargli molto tempo, anche dopo aver avuto la concessione delle HF."}
{"id": "2483008", "revid": "547034", "url": "https://it.wikipedia.org/wiki?curid=2483008", "title": "Nikolaj Andrianov", "text": "Carriera.\nA undici anni Andrianov entra a far parte della societ\u00e0 sportiva Burevestnik e frequenta la Scuola sportiva per bambini e ragazzi di Vladimir, dove \u00e8 allenato da Nikolai Tolkachev. I primi successi in campo internazionale arrivano nel 1971 ai Campionati europei di Madrid dove conquista due ori, due argenti e due bronzi. Nei nove anni successivi conquista quindici medaglie olimpiche, dodici mondiali ed altre quattordici europee. Si ritira nel 1980: \u00e8 a tutt'oggi il ginnasta pi\u00f9 medagliato di sempre.\nDopo il ritiro.\nSposato con la collega connazionale Lyubov Burda, due volte campionessa olimpica, nel 2001 Andrianov fu ammesso nella Hall of fame della ginnastica artistica e dal 2002 diresse una scuola sportiva specializzata nella ginnastica artistica di Vladimir. Nel 2010 rese noto di essere affetto da atrofia multi-sistemica (AMS) allo stadio avanzato. \u00c8 scomparso nel marzo 2011 all'et\u00e0 di 58 anni."}
{"id": "2483009", "revid": "117571236", "url": "https://it.wikipedia.org/wiki?curid=2483009", "title": "Sigisberto IV", "text": "I re fannulloni.\nI Franchi, popolo barbaro proveniente dall'originaria sede dell'Europa centro-settentrionale, vissero nel V secolo in Francia governati dal re Meroveo, leggendario fondatore della dinastia merovingia a cui succedettero Childerico I e Clodoveo (481-511) che si convertirono al cattolicesimo.\nIl potere dei re franchi era di natura eminentemente religiosa mentre il governo del popolo era affidato ai maestri di palazzo (i maggiordomi). \nDa qui il titolo di re fannulloni a questi sovrani, re sacerdoti, noti per le loro virt\u00f9 risanatrici e per l'abitudine di portare i capelli lunghi (Lungochiomati), dove risiedeva la loro forza guerriera come era nella tradizione biblica.\nEra inevitabile che i maggiordomi si sostituissero anche formalmente all'autorit\u00e0 regia come avvenne con Grimoaldo, un maggiordomo che riusc\u00ec a esiliare in Britannia verso il 650 Dagoberto II.\nL'ultimo merovingio.\nTornato in Francia nel 671, Dagoberto spos\u00f2, sembra nel castello di Rennes-le-Ch\u00e2teau, Giselle de Raz\u00e8s, una principessa di origine visigotica.\nPer organizzare la guerra contro i maggiordomi usurpatori Dagoberto accumul\u00f2 enormi ricchezze che rimasero inutilizzate per l'uccisione dello stesso sovrano avvenuta nel 679 per mano di un maggiordomo Pipino di Herstal a Stenay, nelle Ardenne dove fu sepolto in una tomba, andata successivamente distrutta, il re trucidato.\nCon Dagoberto termin\u00f2 quindi la stirpe merovingia a cui segu\u00ec la cosiddetta usurpazione carolingia con gli eredi di Pipino di Heristal.\nSigisberto IV.\nSecondo una leggenda invece la successione merovingia era ancora presente in un figlio di Dagoberto e della principessa visigotica, Sigisberto IV che era sfuggito ai sicari del padre rifugiandosi nelle terre della madre presso Rennes-le-Ch\u00e2teau dove continu\u00f2 ad accumulare denaro ed oro per riconquistarsi il regno usurpato.\nAnche Sigisberto non riusc\u00ec a realizzare la sua impresa e il suo tesoro accumulato giacerebbe ancora nella chiesa di Rennes-le-Ch\u00e2teau dove, dopo alcuni scavi fu ritrovata dall'abate B\u00e9renger Sauni\u00e8re la cosiddetta \"Dalle des Chevaliers\" (lastra dei cavalieri), sotto un altare.\nIl Priorato di Sion.\nNella stessa chiesa secondo Pierre Plantard de Saint Clair furono ritrovati dei manoscritti, da lui pubblicati, comprovanti l'esistenza di una setta segreta fondata da Goffredo di Buglione, il Priorato di Sion dal quale sarebbe successivamente nato nel 1119 l'ordine dei templari sopravvissuto anche dopo la sua distruzione nel 1312. Attraverso queste societ\u00e0 segrete sarebbe continuata la dinastia dei merovingi sino allo stesso Plantard, erede quindi del tesoro nascosto di Sigisberto. "}
{"id": "2483010", "revid": "466539", "url": "https://it.wikipedia.org/wiki?curid=2483010", "title": "Villa Lagarina", "text": "Villa Lagarina (\"V\u00ecla\" in dialetto trentino) \u00e8 un comune italiano di abitanti della provincia autonoma di Trento.\nComune di antica origine, importante centro della Vallagarina, situato sulla Destra Adige. Vi \u00e8 situata la monumentale chiesa arcipretale dedicata a Santa Maria Assunta di fondazione medioevale, ricostruita nel 1600. Il tessuto urbano conserva dimore nobiliari erette nel corso degli ultimi secoli.\nDa sempre centro agricolo (viticoltura), ha incrementato nel secondo dopoguerra l'estensione delle aree dedicate alle attivit\u00e0 commerciali, artigianali e altres\u00ec industriali.\nNel territorio del comune di Villa si trova anche il Lago di Cei.\nGeografia fisica.\nImportante centro situato nel mezzo della Vallagarina, sulla sponda destra del fiume Adige, si trova a 4\u00a0km a nord di Rovereto e circa 22 a sud di Trento.\nImmediatamente a nord di Villa Lagarina si innalza la catena del monte Bondone, dove \u00e8 situato anche il piccolo lago di Cei, a 12\u00a0km dal capoluogo comunale.\nFanno parte del comune anche le frazioni di Castellano, Pedersano e Piazzo.\nStoria.\nLungo i secoli, dal Medioevo, Villa Lagarina era indicata nei documenti come \"la Villa di Villa\". Peraltro, il documento pi\u00f9 antico della sua storia risale ai secoli 900-500 a.C., alla prima Et\u00e0 del ferro: due fibbie provenienti da una tomba, ora conservate nei musei di Rovereto e di Trento. Al Tardo impero romano (200-476 d.C.) risalgono invece i reperti dei quali riferisce l'archeologo Paolo Orsi rinvenuti nell'inverno 1881 \"poco oltre la chiesa decanale\". Del periodo romane sono state rinvenute in loco numerose monete d'argento e di bronzo coniate in un periodo che va dall'imperatore Augusto (dal 27 a.C. al 14 d.C.) ad Aureliano (dal 270 al 275 d.C.).\n\u00c8 nell'anno 1190, ottocento anni fa, che \"la villa di Villa\", entra da protagonista documentata nella Storia, quando sulla piazza dove nel frattempo era stata eretta la Pieve venne convocata una solenne riunione dei capifamiglia di tutto il comune di Lagaro. In quella assemblea il plebato e i suoi consoli accusarono Aldrighetto di Castelbarco, di aver violato i diritti di propriet\u00e0 di cui godeva la comunit\u00e0 sul monte Cimone. Di quel processo, conclusosi con l'accettazione di un compromesso proposto dai Consoli da parte di Aldrighetto, non esistono documenti diretti, ma testimonianze giurate rilasciate dai signori di Castel Nuovo e di Nogaredo in un altro processo celebrato a Livo in Val di Non per un'altra causa, intentata dai Consoli della comunit\u00e0 di Lagaro, contro l'erede di Aldrighetto, Briano di Castelbarco e Olderico di Piero, signore di Nomi.\nQuesti processi certificano innanzitutto che sul finire del XII secolo esisteva un comune di Lagaro, che probabilmente comprendeva a Nord anche Cimone ed Aldeno, in grado di gestire con autorevolezza mediante i propri Consoli, la propriet\u00e0 indivisa comunale di pascoli e boschi.\nIn secondo luogo siamo informati che le decisioni comuni venivano prese in un'assemblea che si celebrava sulla piazza davanti alla Pieve di Villa Lagarina. I convocati erano i \"vicini\", ossia tutti i capifamiglia possidenti terra da coltivare abitanti le comunit\u00e0 (o \"vicus\") lagarine, affittuari compresi, nonch\u00e9 i \"milites\" (ovvero gli armigeri e i nobili). I partecipanti all'Assemblea, goderono tutti individualmente dei medesimi diritti e doveri, posti sullo stesso piano: una dinamica decisionale assembleare che, modernamente, si potrebbe definire \"democratica\" e che armava l'autorit\u00e0 dei Consoli motivandone con forza ed efficacia sanzionatoria l'attuazione delle decisioni, tanto che i singoli Signori vi si sottoponevano senz'altro.\nVilla Lagarina, in quell'anno 1190, per conseguenza d'essere sede della Pieve, risulta veramente aver assunto un ruolo di centralit\u00e0 civile e spirituale per tutta la Destra Adige. Sulla piazza si svolgevano i riti civili: le assemblee, le fiere, le feste popolari.\nDa quel tempo la storia di Villa Lagarina si svolge nell'intreccio convergente e coinvolgente di tre dimensioni. Innanzitutto vi \u00e8 quella della lenta evoluzione della vita quotidiana civile, sociale, agricola ed economica in generale, ispirata o condizionata dal momento spirituale-religioso.\nLa seconda dimensione vede l'interdipendenza delle convivenze con tutti gli altri centri della Destra Adige (Da Aldeno a Nord fino ad Isera e oltre a Sud), regolate dalle norme condivise del \u2018'\u201dComun Comunale\u201d'\u2019, un'istituzione sopravvissuta nei secoli (fino al 1818, quando fu abolita dalla politica accentratrice dell'Austria) che aveva manifestato i primi segni di crisi soltanto nel 1544 quando la sede della comunit\u00e0 fu trasferita da Villa a Pomarolo, ma che ancora nel 1759 aveva saputo rinnovarsi con un nuovo Statuto.\nInfine si devono considerare, oltre l'intreccio critico degli accadimenti storici globali che coinvolsero senza tregua la contrada lagarina, le tumultuose vicende dinastiche dei Signori che dominarono e sovente imperversarono sul territorio: tre casate nel corso di 800 anni. Questi furono dapprima i Castelbarco. Dopo che Briano (1192-1234) pose le fondamenta della casata, ricavandone il nome della rocca che dominava Chiusole, l'espansione di questa continu\u00f2 fino a Guglielmo da Castelbarco che s'impadron\u00ec, nel 1300, di tutta la Val Lagarina e oltre, arrivando a levante oltre Folgaria e la Vallarsa e a ponente fino a Castel Penede di Nago. Guglielmo di Castelbarco, legato ai Della Scala e poi, con il declino di questi, con la Serenissima Repubblica di Venezia, fu anche podest\u00e0 di Verona e il prestigio militare e diplomatico che raggiunse \u00e8 ben rappresentato dalla sua arca funebre che si erge accanto alla chiesa di Sant'Anastasia.\nCon Guglielmo \u201cil Grande\u201d anche Villa pass\u00f2 dai Castel Nuovo ai Signori di Castelbarco e vi rimase per circa 150 anni, fino a quando, nel 1456 sopraggiunse improvvisa l'invasione armata delle terre lagarine dei Lodron, signori delle Giudicarie, sollecitata dal principe vescovo Georg Hack von Themeswald, in funzione di contrasto alla Repubblica di Venezia che presidiava Rovereto. I Lodron presero Castel Nuovo, Castel Corno, le rocche di Castellano e Nomi e acquisirono il dominio della Destra Adige (Feudo di Castellano e di Castelnuovo, di cui Villa fu una delle sedi principali). Il Feudo dei Lodron, come gran parte del Trentino era parte del Principato vescovile di Trento, a sua volta legato alla Contea del Tirolo e quindi al Sacro Romano Impero di Germania prima e all'Impero austriaco poi.\nDella nuova, rivoluzionata situazione prese primieramente atto l'assemblea della regola generale che domenica 15 febbraio 1456 fu convocata davanti alla Pieve di \u201cvilla di Villa\u201d le cui decisioni vennero documentate in un atto notarile.\nInizi\u00f2 allora la lunga, complessa vicenda dei rapporti di Villa Lagarina con la casata dei Lodron, con l'intervento dei tanti personaggi controversi ma dominata nella memoria positiva dalla personalit\u00e0 del principe vescovo Paride Lodron. Il potere di quella famiglia si mantenne, nel bene e nel male, per scemare quindi decisamente, fino al 1750 quando le riforme introdotte nell'impero da Maria Teresa d'Austria ridussero i poteri dei signori feudali a vantaggio e garanzia dei diritti dei cittadini e delle comunit\u00e0. Poi, l'arrivo dell'armata francese di Napoleone Bonaparte in Val Lagarina, nel 1796, cancell\u00f2 drasticamente ogni residuo di potere feudale.\nQuando, dopo la sconfitta del Bonaparte a Lipsia nell'ottobre 1813, allontanati i Francesi, gli Austriaci rioccuparono la Val Lagarina, il Trentino fu accorpato alla provincia del Tirolo (1816), al quale era gi\u00e0 federalmente legato fin dal XV secolo. Gi\u00e0 era stata posta fine ai principati di Trento e Bressanone, e quindi l'intera vita pubblica sotto il dominio asburgico fu radicalmente riformata secondo la logica dell'accentramento statale che fagocit\u00f2 e azzer\u00f2 le autonomie delle quali in Val Lagarina si godeva democraticamente da sempre. Il Comun Comunale fu sciolto nel 1818 dal Governo austriaco e i beni furono ripartiti fra i Comuni interessati. Peraltro una legge del gennaio 1805 aveva gi\u00e0 definito le regole del Comun comunale \"illecite combriccole di popolo\", facendone presagire la soppressione. Il capoluogo della provincia si colloc\u00f2 lontano, ad Innsbruck, dove si radunava la Dieta, un parlamento provinciale composto da 52 persone che rappresentavano i quattro stati: i nobili, il clero, nonch\u00e9 i cittadini e i contadini.\nIl dominio diretto dell'Austria sulla regione dur\u00f2 105 anni, fino alla sconfitta inflittale dall'Italia a conclusione della Prima guerra mondiale nel novembre 1918 e il definitivo passaggio al Regno d'Italia a seguito del Trattato di Versailles (1919).\nMonumenti e luoghi d'interesse.\nParco Guerrieri Gonzaga\nUn ampio parco romantico, tra i pi\u00f9 suggestivi e ben conservati del territorio trentino, cinge la nobile dimora settecentesca fatta costruire dai conti Festi di Brauenfeld nell\u2019abitato di Villa Lagarina. Francesco Maria Giuseppe Lodron, grande appassionato di botanica e giardini nonch\u00e9 proprietario della residenza estiva di Minnesheim, agli inizi dell'Ottocento cede la propriet\u00e0, gi\u00e0 completa di serra e di giardino, al barone Sigismondo Moll, alto funzionario nel periodo napoleonico che dopo la Restaurazione la elegge a luogo di ritiro e di studio.\nEgli modifica lo spazio che si apre dietro il palazzo dando cos\u00ec vita ad un rigoglioso giardino all'inglese ricco di corsi d\u2019acqua, viali curvilinei e macchie boschive, alternate armoniosamente al prato raso e ad elementi architettonici. All\u2019area verde lavora, apportando migliorie e abbellimenti in chiave artistica, anche il pittore di corte degli Asburgo Eduard Gurk, presente a Villa Lagarina negli anni 30-40 dell'Ottocento. Risparmiato dai disastri della Prima guerra mondiale, il complesso entra per successione nei possedimenti dei marchesi Guerrieri Gonzaga, che ancora oggi ne custodiscono il fascino.\nIl meraviglioso giardino, delimitato da alte mura, si sviluppa davanti al palazzo in una sorprendente successione di ambienti. Un primo spazio aperto scandito dalle geometrie delle siepi topiate che fiancheggiano la monumentale limonaia (fig.2) lascia spazio al vasto giardino paesaggistico in cui esemplari di platano, tiglio e ginkgo si aggiungono ad ippocastani e alberi monumentali tipici della vegetazione trentina quali querce, faggi e aceri; anche un peccio dell\u2019Himalaya, una criptomeria del Giappone e alcuni esemplari di liquidambar orientale fanno bella mostra della loro elegante imponenza. In questo quadro vivace si susseguono radure a prato, collinette, viali alberati e avvallamenti sapientemente irrigati da un ben congegnato sistema di irrigazione volto anche ad alimentare una parete rocciosa con cascatelle, un lavatoio e alcune fontane.\nAltro.\nPiazze e fontane.\nLa piazza dedicata a Sigismondo Moll costitu\u00ec probabilmente il pi\u00f9 antico centro commerciale di Villa. \u00c8 dominata dalla facciata orientale del palazzo che fu dei baroni de Moll e arricchita da una monumentale fontana eretta nel 1773. Nel 1879 questa venne ampliata per essere utilizzata come lavatoio. La data del 1911, incisa sulla targa, non rappresenta l\u2019anno della sua costruzione, bens\u00ec l\u2019anno in cui venne parzialmente rinnovata.\nLa fontana presenta un bacino di forma semicircolare con un pilastro quadrangolare ad\nangoli smussati, sormontato da un capitello ingentilito da decorazioni floreali. Il secondo blocco, \nquadrangolare, in pietra calcarea e usato come lavatoio, fu aggiunto nel 1879.\nQuesto secondo bacino venne progettato da Domenico Sandon\u00e0, il quale \nabitava nel grande palazzo a sud della piazza proprio di fronte alla fontana.\nNella vicina piazza Riolfatti si trova un'altra notevole fontana monumentale risalente agli inizi del XVI secolo, poi rimaneggiata nel Settecento, decorata da un capitello che fa da basamento ad un putto. Come tutte le altre di Villa anche le vasche di questa furono adattate a lavatoio. Questa fontana, che in origine diede nome alla piazza, ora \u00e8 diventata centro d'attrazione turistica e di manifestazioni folcloristiche. Qui si celebrano in estate i fasti della popolare \"Festa dell'Anguria\", una tradizione che sopravvive per merito della \"Associazione del Borgoantico\".\nUn'altra rilevante fontana si trova accanto a quella che fu la Canonica dell'antica Pieve di Villa Lagarina, ridotta ormai al rango di ex Parrocchia. Davanti all'edificio, svuotato di funzioni spirituali, rimane una vasca in pietra bianca sobriamente scolpita, accompagnata da due colonne in pietra, decorate da motivi di foglie d'acanto.\nL'ultima fontana rilevante \u00e8 quella della Contrada Valtrompia, sulla piazza Scrinzi, costruita nel 1880 su progetto di Domenico Sandon\u00e0. Il capitello, posto all'apice di essa, rappresenta una testa di medusa, mentre la bocca d'acqua ha la forma di testa di leone.\nSociet\u00e0.\nTradizioni e folclore.\nA Villa Lagarina si svolgono quattro eventi il cui ricavato che viene destinato a sostegno di iniziative meritevoli sul territorio lagarino e per la Chiesa della Comunit\u00e0.\nInfrastrutture e trasporti.\nVilla Lagarina \u00e8 facilmente raggiungibile grazie all'Autostrada A22, con il casello di Rovereto Nord.\nAmministrazione.\nSindaci di Villa Lagarina dal secondo dopoguerra:\nGemellaggi.\nVilla Lagarina \u00e8 gemellata con:\nSport.\nAtletica leggera.\nSociet\u00e0 di Villa Lagarina e dintorni \u00e8 la \"Lagarina Crus Team\" (ex \"Crus Ottica Guerra Pedersano\"), una squadra di atletica leggera dilettantistica, con sede a Pedersano, tra le pi\u00f9 vincenti in regione, rivale storica della controparte roveretana \"U.S Quercia Trentingrana\".\nA Villa Lagarina \u00e8 organizzato il Cross della Vallagarina, gara di corsa campestre che \u00e8 inclusa nel circuito internazionale dei \" Cross Country Permit Meeting\" dell'\"European Athletic Association\"."}
{"id": "2483011", "revid": "628767", "url": "https://it.wikipedia.org/wiki?curid=2483011", "title": "Distretto di Qoraozaq", "text": "Il distretto di Qoraozaq \u00e8 uno dei 14 distretti della Repubblica autonoma del Karakalpakstan, in Uzbekistan. Il capoluogo \u00e8 Qoraozaq."}
{"id": "2483012", "revid": "83531", "url": "https://it.wikipedia.org/wiki?curid=2483012", "title": "Fittipaldi F8", "text": "La Fittipaldi F8 (con le varianti F8C ed F8D) fu una vettura di Formula 1 impiegata dal 1980 al 1982. Disegnata da Harvey Postlethwaite e realizzata in monoscocca d'alluminio, spinta dal tradizionale motore Ford Cosworth DFV e gommata \"Goodyear\".\nVenne iscritta per la prima volta al Gran Premio di Gran Bretagna 1980 e corse sette gran premi durante la stagione ottenendo come miglior risultato il quinto posto di Keke Rosberg in Italia.\nVersione C.\nLa versione F8C disput\u00f2 la stagione 1981 con Rosberg e Chico Serra, riuscendo a prendere il via di 9 Gran Premi. Il miglior piazzamento fu il settimo posto di Serra a Long Beach.\nVersione D.\nUtilizzata nella prima parte della stagione 1982, corse sei Gran Premi con Chico Serra. Miglior risultato fu il sesto posto a Zolder."}
{"id": "2483017", "revid": "216401", "url": "https://it.wikipedia.org/wiki?curid=2483017", "title": "Grand Prix Ouest France di Plouay 2005", "text": ""}
{"id": "2483027", "revid": "1522738", "url": "https://it.wikipedia.org/wiki?curid=2483027", "title": "Racha-Lechkhumi e Kvemo Svaneti", "text": "Ratscha-Letschchumi - Kvemo Svaneti (georgiano \u10e0\u10d0\u10ed\u10d0 - \u10da\u10d4\u10e9\u10ee\u10e3\u10db\u10d8 \u10d3\u10d0 \u10e5\u10d5\u10d4\u10db\u10dd \u10e1\u10d5\u10d0\u10dc\u10d4\u10d7\u10d8) \u00e8 una regione amministrativa nel nord-ovest della Georgia.\n\u00c8 delimitata a nord dalla Russia e include i passaggi storici di Ratscha, Letschchumi e Kvemo Svaneti.\nSuddivisione amministrativa.\nAmministrativamente, la regione \u00e8 dviisa nei distretti amministrativi di Ambrolauri, Oni, Zageri e Lentechi . La regione \u00e8 scarsamente popolata e la popolazione \u00e8 costituita quasi esclusivamente da georgiani.\nPolitica.\nL'attuale governatore della regione \u00e8 Otar Siradze\nSociet\u00e0.\nReligione.\nLa religione dominante nella regione \u00e8 la confessione cristiana praticata della Chiesa apostolica autocefala ortodossa georgiana (99,4%)."}
{"id": "2483031", "revid": "216401", "url": "https://it.wikipedia.org/wiki?curid=2483031", "title": "Grand Prix Ouest France di Plouay 2006", "text": ""}
{"id": "2483035", "revid": "767487", "url": "https://it.wikipedia.org/wiki?curid=2483035", "title": "Sigma 6", "text": "Sigma 6 \u00e8 stato un gruppo degli anni sessanta, formato da Roger Waters, Richard Wright e Nick Mason, embrione di quello che poi sarebbe diventato noto come The Pink Floyd.\nInizialmente i tre membri fondatori, allievi presso il Regent Street Polytechnic, suonavano insieme musica Rhythm and blues; a essi si aggiunsero poi i chitarristi Syd Barrett e Bob Klose con la cantante Juliette Gale. Durante il 1965 la band cambi\u00f2 varie volte il nome, dapprima \"T-Set\", poi \"The Screaming Abdabs\", \"The Abdabs\" e \"Spectrum Five\", fino a quando, dopo l'abbandono di Bob Klose e Juliette Gale, non assunse definitivamente il nome di \"The Pink Floyd\", dal nome di due bluesman della Georgia, Pink Anderson e Floyd Council."}
{"id": "2483038", "revid": "767487", "url": "https://it.wikipedia.org/wiki?curid=2483038", "title": "Bowman (Dakota del Nord)", "text": "Bowman \u00e8 un centro abitato (\"city\") degli Stati Uniti, capoluogo della Contea di Bowman nello Stato del Dakota del Nord. Nel censimento del 2000 la popolazione era di 1.600 abitanti. La citt\u00e0 \u00e8 stata fondata nel 1907.\nGeografia fisica.\nSecondo i rilevamenti dell'United States Census Bureau, la localit\u00e0 di Bowman si estende su una superficie di 3,4 km\u00b2, tutti occupati da terre.\nPopolazione.\nSecondo il censimento del 2000, a Bowman vivevano 1.600 persone, ed erano presenti 419 gruppi familiari. La densit\u00e0 di popolazione era di 475 ab./km\u00b2. Nel territorio comunale si trovavano 799 unit\u00e0 edificate. Per quanto riguarda la composizione etnica degli abitanti, il 99,12% era bianco e lo 0,12% era nativo. Lo 0,12% della popolazione apparteneva ad altre razze e lo 0,62% a pi\u00f9 di una. La popolazione di ogni razza ispanica corrispondeva allo 0,75% degli abitanti.\nPer quanto riguarda la suddivisione della popolazione in fasce d'et\u00e0, il 21,7% era al di sotto dei 18, il 5,2% fra i 18 e i 24, il 23,8% fra i 25 e i 44, il 22,5% fra i 45 e i 64, mentre infine il 26,9% era al di sopra dei 65 anni di et\u00e0. L'et\u00e0 media della popolazione era di 45 anni. Per ogni 100 donne residenti vivevano 91,2 maschi."}
{"id": "2483040", "revid": "287204", "url": "https://it.wikipedia.org/wiki?curid=2483040", "title": "Campionati mondiali di nuoto 2009 - 5 km maschili", "text": "La gara si \u00e8 svolta la mattina del 21 luglio 2009, hanno partecipato 41 atleti."}
{"id": "2483042", "revid": "287204", "url": "https://it.wikipedia.org/wiki?curid=2483042", "title": "Amp\u00e9re", "text": "Amp\u00e9re \u00e8 un comune del Brasile nello Stato del Paran\u00e1, parte della mesoregione del Sudoeste Paranaense e della microregione di Capanema."}
{"id": "2483046", "revid": "287204", "url": "https://it.wikipedia.org/wiki?curid=2483046", "title": "Bela Vista da Caroba", "text": "Bela Vista da Caroba \u00e8 un comune del Brasile nello Stato del Paran\u00e1, parte della mesoregione del Sudoeste Paranaense e della microregione di Capanema."}
{"id": "2483048", "revid": "287204", "url": "https://it.wikipedia.org/wiki?curid=2483048", "title": "Capanema (Paran\u00e1)", "text": "Capanema \u00e8 un comune del Brasile nello Stato del Paran\u00e1, parte della mesoregione del Sudoeste Paranaense e della microregione di Capanema."}
{"id": "2483052", "revid": "287204", "url": "https://it.wikipedia.org/wiki?curid=2483052", "title": "P\u00e9rola d'Oeste", "text": "P\u00e9rola d'Oeste \u00e8 un comune del Brasile nello Stato del Paran\u00e1, parte della mesoregione del Sudoeste Paranaense e della microregione di Capanema."}
{"id": "2483055", "revid": "287204", "url": "https://it.wikipedia.org/wiki?curid=2483055", "title": "Planalto (Paran\u00e1)", "text": "Planalto \u00e8 un comune del Brasile nello Stato del Paran\u00e1, parte della mesoregione del Sudoeste Paranaense e della microregione di Capanema."}
{"id": "2483057", "revid": "287204", "url": "https://it.wikipedia.org/wiki?curid=2483057", "title": "Pranchita", "text": "Pranchita \u00e8 un comune del Brasile nello Stato del Paran\u00e1, parte della mesoregione del Sudoeste Paranaense e della microregione di Capanema."}
{"id": "2483059", "revid": "287204", "url": "https://it.wikipedia.org/wiki?curid=2483059", "title": "Realeza", "text": "Realeza \u00e8 un comune del Brasile nello Stato del Paran\u00e1, parte della mesoregione del Sudoeste Paranaense e della microregione di Capanema."}
{"id": "2483060", "revid": "1782831", "url": "https://it.wikipedia.org/wiki?curid=2483060", "title": "Public Enemy", "text": "I Public Enemy, conosciuti anche semplicemente come PE, sono un gruppo hip hop statunitense noto per i temi politici nei loro testi, per la forte critica verso i mass media e per l'attenzione alla comunit\u00e0 afroamericana.\nHanno avuto un forte impatto culturale e mediatico sugli altri gruppi hip hop, facendosi promotori dei cantanti degli anni a seguire e ponendo le basi di generi musicali derivati quali l'hardcore hip hop e il political hip hop. Sono considerati uno dei pi\u00f9 importanti e influenti gruppi della storia della musica hip hop.\nSono stati inseriti al 44\u00ba posto della lista dei 100 migliori artisti secondo Rolling Stone, e nel 2013 sono stati introdotti nella Rock and Roll Hall of Fame.\nStoria del gruppo.\nOrigini.\nIl gruppo si forma intorno a Carlton Ridenhour, che tra la fine degli anni settanta e l'inizio degli ottanta studiava grafica presso la \"Adelphi University\" e contemporaneamente lavorava come DJ nell'emittente radiofonica WBAU.\nIl primo brano \u00e8 \"Public Enemy No. 1\", registrato da Ridenhour, che si far\u00e0 chiamare Chuckie D (divenuto poi Chuck D, dove la D sta per \"dangerous\", pericoloso).\nLa Def Jam e \"Yo! Bum Rush the Show\".\nGrazie al produttore della Def Jam Records Rick Rubin, Chuck D forma un gruppo con DJ Terminator X, Professor Griff (coreografo dei breakers Security of the First World), e William Drayton, il secondo rapper, che adotta lo pseudonimo di Flavor Flav.\nNel 1987 viene pubblicato \"Yo! Bum Rush the Show\", album con basi strumentali semplici e scandite.\nIl 1988 e la piccola rivoluzione.\nNel secondo album, dal nome \"It Takes a Nation of Millions to Hold Us Back\" e pubblicato nel 1988, la Bomb Squad inventa il suo inconfondibile stile fatto di suoni comuni mischiati per formare la base dei brani; si ritrovano pezzi come \"Rebel Without a Pause\", \"Bring the Noise\" e \"Don't Believe the Hype\". Del 1989 \u00e8 il singolo \"Fight the Power\", che fa da colonna sonora al film di Spike Lee, \"Fa' la cosa giusta\" (\"Do The Right Thing\").\nNel maggio del 1989, per via di alcuni giudizi espressi da Professor Griff sul popolo ebraico durante un'intervista con il \"Washington Times\", considerati antisemiti, Griff \u00e8 dapprima estromesso dal gruppo e successivamente viene addirittura annunciato lo scioglimento dei Public Enemy. In seguito Griff viene riammesso nel gruppo ma \"degradato\", e non sar\u00e0 pi\u00f9 lui a ricoprire il ruolo di \"Ministro dell'Informazione\" all'interno della band. Nel marzo 1990 i contrasti tra Griff e il resto del gruppo si fanno insanabili ed egli lascia definitivamente i Public Enemy per iniziare la sua carriera solista, unendosi ai Last Asiatic Disciples per produrre l'album \"Pawns In The Game\".\nNel 1989 esce il singolo \"Welcome to the Terrordrome\" che anticipa l'LP del 1990, il disco \"Fear of a Black Planet\", con i brani \"911 Is a Joke\", riferito al numero 911, il numero di emergenza per i cittadini statunitensi, \"Brothers Gonna Work It Out\", \"Burn Hollywood Burn\", \"Fight the Power\" e \"Can't Do Nuttin For Ya Man\".\nIl lento declino.\nIl seguente album pubblicato dai Public Enemy \u00e8 \"Apocalypse 91... The Enemy Strikes Black\", uscito nel 1991 con una nuova versione di \"Bring the Noise\" suonata con il gruppo metal Anthrax. Il successo dell'LP \u00e8 forte tanto da spingerlo al numero 4 della classifica \"Billboard\" 200 negli Stati Uniti.\nDal 1992 inizia il loro declino. Partecipano allo \"Zoo TV Tour\" con gli U2, e pubblicano \"Greatest Misses\", una collezione di remix di poco successo. A questo si aggiungono i problemi con la legge per Flav, legati al consumo di stupefacenti, che porta la band a fermarsi durante il 1993 per permettere al componente di tentare una disintossicazione.\nNell'estate del 1994 la band torna pubblicando l'album \"Muse Sick-n-Hour Mess Age\", che per via di recensioni molto negative da \"The Source\" e \"Rolling Stone\" non ottiene molto successo. Viene cancellato il tour previsto e Chuck nel 1996 pubblica il proprio album solista, dal titolo \"The Autobiography of Mistachuck. \"Insieme alla Bomb Squad produce inoltre tre album di altri rapper.\nNella primavera del 1998 i Public Enemy realizzano la colonna sonora del film \"He Got Game\" di Spike Lee, che viene considerata un vero e proprio album. \"There's a Poison Goin' On...\" \u00e8 il settimo LP dei PE del 1999 con \"Do You Wanna Go Our Way\".\nDopo tre anni di silenzio, la band pubblica \"Revolverlution\", album costituito da tracce inedite, remix e brani live. Dopo il ritiro di Terminator X, nella band subentra DJ Lord di Atlanta, come primo DJ. Nel 2004 Flavor Flav si dedica al piccolo schermo con la partecipazione ad alcuni \"reality show\" al fianco di Brigitte Nielsen; i commenti dei fan e degli altri componenti del gruppo non sono positivi. Nel settembre 2005 i Public Enemy pubblicano \"Hell No We Ain't All Right!\" insieme a Flavor Flav, criticando l'operato svolto dall'amministrazione di George W. Bush in occasione dell'uragano Katrina. Nel novembre 2006 pubblicano il remix di \"Bring the Noise\", con la partecipazione del DJ italiano Benny Benassi.\nPolemiche.\nMartin Luther King Day.\nIl brano \"By the Time I Get to Arizona\" incluso nel disco \"Apocalypse 91... The Enemy Strikes Black\" del 1991 si riferisce a un controverso fatto di cronaca accaduto qualche anno prima, quando lo Stato dell'Arizona cancell\u00f2 la festivit\u00e0 in onore di Martin Luther King, e di conseguenza la NFL decise di spostare la sede del Super Bowl XXVII dall'Arizona alla California, costando allo Stato perdite stimate in circa 100 milioni di dollari. Il video di \"By the Time I Get to Arizona\", che fu trasmesso solo una volta da MTV, mostra dei paramilitari neri che uccidono la classe politica dell'Arizona con mitra e bombe. Il messaggio di violenza contenuto nel video fu aspramente criticato dai mass media e dalla vedova di King, che lo descrissero come l'opposto degli ideali per i quali Martin Luther King era morto.\nAntisemitismo.\nNel 1989, nel corso di un'intervista rilasciata al \"Washington Times\", il giornalista David Mills, fece riferimento ad alcuni commenti antisemiti apparsi su una rivista inglese rilasciati dalla band circa il conflitto arabo-israeliano. Professor Griff dichiar\u00f2 che \"gli ebrei sono i responsabili della maggior parte della malvagit\u00e0 nel mondo\", citando \"L'ebreo internazionale\", un'opera antisemita dell'imprenditore statunitense Henry Ford, pubblicata per la prima volta nel 1920. Poco tempo dopo, Chuck D si scus\u00f2 pubblicamente a suo nome. Il 21 giugno 1989, durante una conferenza stampa, Chuck D annunci\u00f2 l'allontanamento di Griff dal gruppo, e una dichiarazione del 28 giugno di Russell Simmons, presidente di Def Jam Recordings e Rush Artists Management, comunic\u00f2 che Chuck D aveva sciolto i Public Enemy \"per un periodo di tempo indefinito\". Tuttavia, il 10 agosto, Chuck D neg\u00f2 che la band si fosse separata, e dichiar\u00f2 che Professor Griff era stato reintegrato in formazione nella veste di \"Supreme Allied Chief of Community Relations\" (in contrasto alla sua precedente carica di \"Minister of Information\"). Successivamente Griff ritratt\u00f2 le dichiarazioni antisemite e si scus\u00f2 pubblicamente. In seguito all'episodio, diverse persone che avevano lavorato con i Public Enemy espressero preoccupazione circa le capacit\u00e0 di leadership e il ruolo di Chuck D come portavoce sociale.\nNel 1999 il gruppo pubblic\u00f2 l'album \"There's a Poison Goin' On\" che include una traccia intitolata \"Swindler's Lust\". L'Anti-Defamation League (ADL) avanz\u00f2 l'ipotesi che il titolo della canzone fosse un gioco di parole irrispettoso sul titolo del film \"Schindler's List\" di Steven Spielberg che parla del genocidio degli ebrei durante la seconda guerra mondiale.\nOmofobia.\nNel 1988 sulla rivista \"Melody Maker\", Professor Griff, in qualit\u00e0 di \"Ministro dell'Informazione\" dei Public Enemy, dichiar\u00f2: \u00abNon c'\u00e8 posto per i gay. Quando Dio distrusse Sodoma e Gomorra, fu per quel genere di comportamenti\u00bb.\nLa traccia \"Meet the G That Killed Me\" inclusa nell'album \"Fear of a Black Planet\" del 1990 descrive il diffondersi dell'AIDS, e fu accusata di omofobia. Il giornalista del \"New York Times\" Peter Watrous critic\u00f2 il testo della canzone definendolo \"idiota e omofobo\" con particolare riferimento al verso: \"\u00abMan to man/ I don't know if they can/ From what I know/ The parts don't fit\u00bb\" (\"Uomo con uomo / non so se \u00e8 possibile / da quello che so / le parti non combaciano\").\nAccuse di razzismo a Elvis Presley e John Wayne.\nUna delle strofe pi\u00f9 celebri del testo della canzone \"Fight the Power\", e che ha creato pi\u00f9 scalpore e risentimento \u00e8 quella che accusa Elvis Presley (e anche John Wayne, altro mito americano) di essere stato un razzista:\nLa persistenza di tale atteggiamento \u00e8 stata alimentata dal risentimento per il fatto che Presley, il cui linguaggio musicale e visivo deriva da fonti africane in America, ha riscosso il successo e il riconoscimento culturale e commerciale in gran parte negato ai suoi contemporanei neri. A tutt'oggi, la nozione che Presley ha \"rubato\" la musica dei neri per edulcorarla e ricavarne profitto, trova ancora dei seguaci.\nChuck D fu ispirato a scrivere la strofa dall'ascolto del brano \"Blowfly Rapp\" (1980) dell'artista proto-rap Clarence \"Blowfly\" Reid, nel quale Reid ingaggia una \"battaglia di insulti\" con un fittizio membro del Ku Klux Klan che proferisce nei suoi confronti degli insulti razzisti simili attaccando il pugile Muhammad Ali.\nSuccessivamente, lo stesso Chuck D chiar\u00ec l'associazione da lui fatta tra Elvis Presley e razzismo, dichiarando di avere voluto simbolicamente colpire un'icona della America bianca. In un'intervista concessa a \"Newsday\" in occasione del 25\u00ba anniversario della morte di Presley, Chuck D riconobbe che Elvis era tenuto in alta considerazione dai musicisti neri, e che lo stesso Presley ammirava i musicisti afroamericani. Chuck D chiar\u00ec che l'obiettivo della \"strofa su Elvis\" era la cultura dei bianchi che esaltava Elvis come \"Re del rock and roll\" senza riconoscere i meriti degli artisti neri venuti prima di lui.\nIl riferimento a John Wayne \u00e8 dovuto ai suoi controversi punti di vista personali in fatto di politica, incluse le dichiarazioni razziste fatte dall'attore nell'intervista rilasciata nel 1971 alla rivista \"Playboy\", dove Wayne dichiar\u00f2: \u00abCredo nella supremazia dei bianchi finch\u00e9 i neri non saranno educati ad essere responsabili. Non credo nel dare autorit\u00e0 e posizioni di leadership e comando a persone irresponsabili\u00bb.\nFormazione.\nMembri della Bomb Squad, facenti parte del collettivo spesso associato ai Public Enemy ed a volte ritenuti parte integrante del gruppo:"}
{"id": "2483061", "revid": "287204", "url": "https://it.wikipedia.org/wiki?curid=2483061", "title": "Santa Izabel do Oeste", "text": "Santa Izabel do Oeste \u00e8 un comune del Brasile nello Stato del Paran\u00e1, parte della mesoregione del Sudoeste Paranaense e della microregione di Capanema."}
{"id": "2483064", "revid": "36557", "url": "https://it.wikipedia.org/wiki?curid=2483064", "title": "Nunziatura apostolica in Germania", "text": "La nunziatura apostolica in Germania \u00e8 una rappresentanza diplomatica permanente della Santa Sede in Germania. La sede \u00e8 a Berlino. La nunziatura \u00e8 retta da un diplomatico, detto \"nunzio apostolico in Germania\" che ha il rango di ambasciatore.\nTre papi hanno prestato servizio in diverse aree tedesche in qualit\u00e0 di nunzio apostolico prima dell'ascesa al soglio pontificio: papa Alessandro VII, papa Leone XII e papa Pio XII. L'attuale nunzio apostolico in Germania \u00e8 Nikola Eterovi\u0107, nominato da papa Francesco il 21 settembre 2013.\nStoria.\nLa nunziatura apostolica in Germania venne fondata ufficialmente da papa Benedetto XV nel 1920 per meglio dare forma alla nunziatura apostolica nell'area tedesca, in concomitanza all'esistenza delle nunziature apostoliche in Prussia e in Baviera, quest'ultima di antica fondazione.\nLa Germania nei secoli precedenti disponeva delle seguenti nunziature apostoliche:\nIn realt\u00e0 la suddivisione non fu mai cos\u00ec netta, e molto spesso i nunzi apostolici della citt\u00e0 pi\u00f9 importante, ottenevano il titolo onorifico di \"nunzio apostolico in Germania\" a comprendere l'intera area germanica, ad esclusione dell'Austria che godeva gi\u00e0 dal '500 di una propria nunziatura apostolica. Colonia fu per lungo tempo la nunziatura apostolica tedesca per eccellenza a mantenere questo privilegio sin quando non venne soppressa nel 1794 e mai pi\u00f9 ripristinata, a vantaggio della nunziatura apostolica in Baviera che divenne cos\u00ec l'unica nunziatura della Germania.\nCon la creazione dell'Impero tedesco nel 1871 inizi\u00f2 sempre pi\u00f9 a prendere forma l'idea della fondazione di una vera e propria nunziatura apostolica in Germania, sebbene la conformazione del neonato impero lasciasse molta autonomia ancora agli stati regionali, il che rendeva necessario mantenere l'unica nunziatura apostolica ancora presente in Baviera. Dopo il crollo dell'Impero e la proclamazione della Repubblica di Weimar, l'area della capitale Berlino inizi\u00f2 ad accentrare presso di s\u00e9 molti poteri al punto che lo stato arriv\u00f2 a chiedere alla Santa Sede l'apertura di una nuova nunziatura apostolica proprio a Berlino nel 1925.\nSia la nunziatura di Berlino che quella di Monaco di Baviera (che pure continuava a sussistere dalla fine del Settecento), vennero soppresse nel 1934 ad opera del governo nazionalsocialista.\nCol crollo del Terzo Reich, a partire dal 1951 venne ripristinata la nunziatura apostolica in Germania, dapprima nella sola Germania occidentale con sede Bonn e poi dal 1989 nella Germania unificata con sede a Berlino dove ancora oggi si trova."}
{"id": "2483065", "revid": "124376132", "url": "https://it.wikipedia.org/wiki?curid=2483065", "title": "Amlodipina", "text": "L'amlodipina \u00e8 un principio attivo di indicazione specifica contro l'ipertensione, appartenente alla classe dei calcio-antagonisti diidropiridinici, che si caratterizza per la lunga durata d'azione. La molecola \u00e8 venduta come sale maleato, besilato o mesilato.\nIn Italia il farmaco \u00e8 venduto dalla societ\u00e0 farmaceutica Pfizer con il nome commerciale Norvasc. Essendo scaduto da tempo il brevetto, amlodipina \u00e8 venduta anche come farmaco generico, o meglio, medicinale equivalente, da numerose altre societ\u00e0 farmaceutiche. \u00c8 disponibile nella forma farmaceutica di compresse divisibili. Il trattamento cronico con amlodipina non sembra poter indurre l'insorgenza di fenomeni di assuefazione. Come molti altri farmaci, amlodipina \u00e8 un composto racemico, costituito dall'enantiomero S- e da quello R-. Tuttavia le propriet\u00e0 di blocco dei canali del calcio sono sostanzialmente esclusive di S-amlodipina, che pertanto ne \u00e8 l'eutomero. Al contrario R-amlodipina (il distomero) ha un'attivit\u00e0 farmacologica circa 1 000 volte meno potente dell'enantiomero S-.\nFarmacodinamica.\nAmlodipina \u00e8 un calcio antagonista 1,4 diidropiridinico. Legandosi ai canali del Ca++ di tipo L, amlodipina blocca l'afflusso transmembrana del catione all'interno della cellula miocardica e muscolare liscia. In virt\u00f9 di questa sua azione, l'amlodipina dilata le arterie coronarie e riduce il tono della muscolatura liscia vascolare prevenendo il vasospasmo. Questa azione si verifica sia nelle regioni con normale irrorazione sia in quelle ischemiche. Inoltre amlodipina determina dilatazione arteriolare andando cos\u00ec a ridurre le resistenze periferiche totali. La riduzione delle resistenze periferiche (postcarico) si traduce in una ridotta richiesta e in un ridotto consumo di ossigeno da parte del miocardio. Il risultato finale, similmente a quanto avviene per l'analogo calcio antagonista nifedipina, \u00e8 l'aumento del flusso ematico nei segmenti stenotici e il conseguente incremento d'apporto di ossigeno. L'effetto appare particolarmente spiccato nei soggetti affetti da spasmo coronarico (angina di Prinzmetal o sue varianti).\nI pazienti affetti da angina che assumono amlodipina mostrano infatti una riduzione della frequenza degli attacchi anginosi, un aumento del tempo di esercizio fisico, e un incremento del tempo di insorgenza di un attacco anginoso.\nNegli studi clinici sperimentali inoltre amlodipina non ha determinato alcun effetto metabolico indesiderato o alterazioni dell'assetto lipidico plasmatico.\nIl farmaco ha dimostrato di possedere una moderata attivit\u00e0 natriuretica e diuretica nell'utilizzo a lungo termine.\nFarmacocinetica.\nDopo somministrazione orale amlodipina viene assorbita gradualmente dal tratto gastrointestinale. Il farmaco si distribuisce nei tessuti biologici e raggiunge la concentrazione plasmatica massima (Cmax) entro 6-12 ore dalla somministrazione. La biodisponibilit\u00e0 assoluta si aggira tra il 64 e l'80%. L'assunzione di cibo non sembra alterare l'assorbimento del farmaco. Il legame con le proteine plasmatiche \u00e8 piuttosto elevato e pari a circa il 98%. L'emivita plasmatica dell'amlodipina \u00e8 di circa 35-50 ore, il che spiega la possibilit\u00e0 di una monosomministrazione giornaliera.\nAmlodipina viene ampiamente trasformata a livello epatico in metaboliti farmacologicamente non attivi.\nL'eliminazione dei metaboliti avviene per il 60% circa con le urine mentre solo un 10% circa viene eliminato nella forma immodificata.\nLa farmacocinetica di amlodipina non viene significativamente alterata nel soggetto anziano o affetto da insufficienza renale, ma la clearence viene ridotta dalla presenza di insufficienza epatica.\nUno studio effettuato su soggetti ipertesi in emodialisi ha portato alla conclusione che vi sono solo minime differenze tra questi pazienti e soggetti sani nella farmacocinetica di amlodipina. Si \u00e8 inoltre confermato che amlodipina \u00e8 sostanzialmente non dializzabile.\nUsi clinici.\nL'amlodipina \u00e8 usata nel trattamento cronico dell'ipertensione arteriosa, sia in monoterapia sia eventualmente associata ad altre classi di farmaci, ad esempio diuretici tiazidici, ACE inibitori, antagonisti del recettore per l'angiotensina II (sartani), oppure beta bloccanti.\nIl farmaco \u00e8 inoltre indicato nel trattamento dell'angina pectoris, sia nel caso di angina stabile, sia nei soggetti in cui si verificano fenomeni di vasocostrizione o vasospasmo coronarico (angina di Prinzmetal o variante), e come profilassi contro alcune forme di angina pectoris. Nel trattamento dell'angina pectoris amlodipina pu\u00f2 essere utilmente associata ai nitrati oppure ai beta bloccanti.\nSebbene i calcioantagonisti (compresi i diidropiridinici) siano generalmente controindicati in caso di insufficienza cardiaca, uno studio del 1996 ha evidenziato che l'amlodipina sarebbe pi\u00f9 sicura degli altri calcioantagonisti in termini di mortalit\u00e0 nei pazienti con insufficienza cardiaca congestizia da disfunzione ventricolare sinistra.\nEffetti collaterali e indesiderati.\nIn alcuni soggetti in corso di trattamento il farmaco pu\u00f2 determinare sonnolenza, capogiro e vertigini, cefalea, vampate e flushing, edema delle caviglie e degli arti inferiori, dolore addominale, nausea e affaticamento.&lt;br&gt;Altre reazioni indesiderate meno comuni rispetto alle precedenti sono rappresentate da ansia, insonnia, depressione, sincope, tremori, cardiopalmo, ipotensione arteriosa, dispnea, dispepsia e vomito, diarrea o costipazione, secchezza delle fauci, alopecia, rash, porpora, prurito, sudorazione, comparsa di esantema, artralgia e mialgia, disturbi della minzione, impotenza, ginecomastia.&lt;br&gt;Decisamente pi\u00f9 rari altri disturbi quali la febbre, iperplasia gengivale, bradicardia o altre aritmie, anemia e neutropenia, ipoglicemia, vasculiti, dolore toracico e broncospasmo, confusione mentale, ittero, colestasi, orticaria, infarto miocardico acuto.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo (come qualsiasi altro farmaco).\n\u00c8 inoltre controindicato nei soggetti con ipotensione arteriosa marcata, stenosi aortica di grado elevato, shock cardiogeno e pi\u00f9 in generale in tutti i casi di insufficienza cardiaca.\nA differenza di altri farmaci calcio antagonisti, come ad esempio diltiazem e verapamil, per i quali la presenza di un blocco AV costituisce una controindicazione assoluta al loro impiego clinico, amlodipina pu\u00f2 essere somministrata anche in soggetti che presentano disturbi di conduzione atrio-ventricolare o di funzionalit\u00e0 miocardica.\nDosi terapeutiche.\nIn caso di terapia di combinazione quando amlodipina \u00e8 utilizzata in associazione a diuretici, beta-bloccanti, ACE-inibitori o sartani, non \u00e8 necessario modificarne la posologia.\nSovradosaggio.\nIn soggetti con intossicazione da amlodipina \u00e8 frequente il riscontro di una forte vasodilatazione periferica, generalmente associata a tachicardia riflessa. In alcuni casi \u00e8 stata riportata una marcata e prolungata ipotensione sistemica che talvolta pu\u00f2 evolvere in casi di shock cardiaco con esito fatale.\nIn letteratura vi sono episodiche segnalazioni di disturbi del ritmo cardiaco comprendenti bradicardia o tachicardia, prolungamento dell'intervallo PR, blocchi atrioventricolari e blocco di branca sinistra."}
{"id": "2483066", "revid": "324090", "url": "https://it.wikipedia.org/wiki?curid=2483066", "title": "Spiekeroog", "text": "Spiekeroog (18,25\u00a0km\u00b2; 800 ab. circa) \u00e8 una delle sette delle isole abitate che fanno parte dell'arcipelago delle Frisone Orientali (\"Ostfriesische Inseln\"), gruppo di isole tedesche sul Mare del Nord appartenenti al \"land\" Bassa Sassonia (\"Niedersachsen\", Germania nord-occidentale).\nDal punto di vista amministrativo, l'isola \u00e8 un comune del circondario di Wittmund (targa: WTM), circondario a cui appartiene anche l'isola (e comune) di Langeoog.\nL'isola \u00e8 collegata alla terraferma da traghetti provenienti da Neuharlingersizl e fa parte \u2013 come le altre isole dell'arcipelago - del \" Nationalpark Nieders\u00e4chsisches Wattenmeer \" (il parco nazionale del Wattenmeer della Bassa Sassonia).\nDopo Baltrum, \u00e8 l'isola con il minor numero di abitanti delle Frisone Orientali.\nGeografia fisica.\nCollocazione.\nL'isola \u2013 considerando solo le isole abitate\u00a0\u2013 \u00e8 la seconda da est delle Isole Frisone Orientali e si trova tra l'isola di Langeoog (situata ad ovest di Spiekeroog) e l'isola di Wangerooge, al largo di Neuharlingersizl, Carolinensiel e Harlesiel."}
{"id": "2483067", "revid": "112261757", "url": "https://it.wikipedia.org/wiki?curid=2483067", "title": "Segno paragrafematico", "text": "In linguistica, un segno paragrafematico (o paragrafema) \u00e8 un segno (o altro accorgimento grafico), che, assieme ai grafemi, contribuisce all'ortografia di una determinata lingua. L'invenzione di tali segni \u00e8 da ricondurre a una esigenza pratica: fornire istruzioni a livello sintattico e testuale, agevolando le operazioni di lettura; un lettore mediamente istruito (o linguisticamente sensibile), perci\u00f2, avvertir\u00e0 la loro mancanza come un vero errore ortografico.\nDefinizione.\nLa fondamentale differenza tra un grafema (come \"a\", in varie lingue, oppure, in italiano, i digrammi \"gn\" o \"ch\" o il trigramma \"gli\") e un paragrafema \u00e8 che ai segni paragrafematici non corrisponde un fonema. Lo scopo dei paragrafemi \u00e8 infatti quello di offrire delle informazioni al lettore (in origine, forse, al copista) su come intendere, da un punto di vista sintattico e testuale, un determinato testo. Un paragrafema pu\u00f2 avere funzione di tratto soprasegmentale (ad esempio, l'indicazione dell'accento grafico in una parola plurisillaba, per chiarire al lettore quale sia la sillaba tonica, come in \"\"pud\u00ecco\", non \"p\u00f9-\"\"), ma anche funzione disambiguante (come accade quando un testo viene suddiviso in porzioni o le parole vengono intervallate da spazi, o quando si adotta una maiuscola o un grafema in funzione diacritica oppure, infine, quando si utilizza un accento grafico per distinguere un monosillabo da un altro con significato diverso e per il resto omografo).\nTipologia.\nSono paragrafemi, ad esempio, i segni di interpunzione: il punto fermo (.), la virgola (,), i due punti (:), il punto e virgola (;), il punto esclamativo (!), il punto interrogativo (?), i punti di sospensione (...), i vari tipi di virgolette ecc. La peculiarit\u00e0 dei segni di interpunzione \u00e8 che essi provvedono a indicare determinati tratti prosodici.\nSono paragrafemi anche i vari tipi di accento grafico, l'apostrofo ('), l'asterisco (*), le parentesi graffe ({ }), le parentesi uncinate (&lt;&gt; e \u2039\u203a), il piede di mosca (\u00b6), i grafemi e i numeri usati come esponenti o deponenti (cio\u00e8 in apice o pedice), la barra verticale (|), la barra obliqua (/), la e commerciale (&amp;), la chiocciola (@), l'obelisco (\u2021).\nAnche tondo, corsivo, grassetto e maiuscoletto hanno un valore paragrafematico. Tipicamente paragrafematico, ad esempio, \u00e8 l'utilizzo del corsivo per evidenziare una parola, per dare rilievo ad un tecnicismo o per indicare che un dato termine appartiene ad una lingua diversa da quella in uso. Il rapporto tra tondo e corsivo pu\u00f2 essere invertito.\nAltri accorgimenti grafici che possono avere valore paragrafematico sono l'uso del maiuscolo e del minuscolo, in reciproco rapporto, cos\u00ec come una sottolineatura rispetto al resto del testo. Altrettanto, il variare della dimensione dei caratteri tipografici in uno stesso testo (come accade, tipicamente, nella titolazione di capitoli o paragrafi), ma anche le spaziature tra parola e parola.\nHanno, infine, valore paragrafematico anche diversi segni di invenzione pi\u00f9 recente, sfruttati per il loro valore iconico: \u00e8 il caso delle frecce, degli schemi, dei riquadri, degli elenchi puntati. Sono paragrafematici anche i segni tipici della scrittura digitale, gli emoticon, combinazioni di paragrafemi utili per dare un tratto emotivo al testo o anche per cedere il turno di parola."}
{"id": "2483068", "revid": "155613", "url": "https://it.wikipedia.org/wiki?curid=2483068", "title": "Piazza della Vittoria (Livorno)", "text": "Piazza della Vittoria, popolarmente nota come piazza Magenta, \u00e8 una vasta piazza alberata di Livorno.\nStoria.\nLe origini della piazza, posta all'esterno della zona interdetta, fino al 1776, all'edificazione, risalgono all'Ottocento, quando qui sorgevano solo alcune case allineate sul lato destro e sinistro.\nNella prima met\u00e0 del medesimo secolo si registra la proposta di costruire nell'area un vasto ospedale a pianta semicircolare, capace di 1050 posti, progettato da Luigi de Cambray Digny.\nLa proposta decadde e nel 1836, a seguito di una violenta epidemia di colera, la piazza fu prescelta per ospitare la chiesa votiva di Santa Maria del Soccorso, disegnata dal fiorentino Gaetano Gherardi e destinata a diventare il pi\u00f9 grande edificio di culto dell'intera citt\u00e0. Lunga circa 90 metri, presenta uno stile classicheggiante in cui confluiscono temi dell'architettura rinascimentale, soprattutto nell'articolazione dello spazio interno, derivato dai modelli del Brunelleschi.\nA seguito della costruzione della chiesa, lo spazio antistante alla facciata fu chiamato piazza del Soccorso, mentre ai lati del tempio sarebbero dovuti sorgere un collegio e un liceo, ma i progetti non furono concretizzati.\nPertanto, nel 1889, con la demolizione di alcune case vicine, la piazza fu estesa fino alle odierne dimensioni e assunse il nome di \"piazza Magenta\".\nIn asse alla facciata di Santa Maria del Soccorso, tra il 1922 ed il 1924, fu innalzato il \"Monumento ai Caduti\", opera dello scultore Mario Carlesi; il monumento \u00e8 costituito da un gruppo di uomini in atto di solenne giuramente e da una statua raffigurante la \"Vittoria\". Da allora la piazza ebbe il nome attuale.\nNella seconda met\u00e0 del Novecento, con la demolizione di una villa appartenuta anche alla famiglia Attias, la piazza fu posta in diretta comunicazione con la moderna piazza Attias."}
{"id": "2483070", "revid": "830939", "url": "https://it.wikipedia.org/wiki?curid=2483070", "title": "Michael Stemmle", "text": "Biografia.\nDopo essersi laureato alla Stanford University, Stemmle fu assunto alla LucasArts, dove cominci\u00f2 a lavorare alle avventure grafiche. Lavor\u00f2 dapprima come collaboratore per la grafica di \"The Secret of Monkey Island\", poi come programmatore su \"Indiana Jones and the Fate of Atlantis\", di cui cur\u00f2 la versione per Amiga insieme a Sean Clark. Proprio insieme a Clark dar\u00e0 vita al suo successivo progetto, \"Sam &amp; Max Hit the Road\" (1993), videogioco basato sulle strisce fumettistiche di \"Sam &amp; Max\", ideate da Steve Purcell: Stemmle e Clark si occuparono della direzione del progetto e della programmazione, oltre che della stesura della sceneggiatura insieme a Purcell e Collette Michaud.\nDopo il successo del gioco, nel 1996 Stemmle si dedic\u00f2 allo sviluppo di \"Afterlife\", un gioco gestionale di simulazione divina prodotto ancora una volta dalla LucasArts. Dopo la tiepida accoglienza di questo progetto, Stemmle torn\u00f2 alle avventure grafiche, di nuovo in coppia con Clark: nel 2000 viene cos\u00ec pubblicato \"Fuga da Monkey Island\", quarto episodio della saga di Monkey Island, che vede Stemmle e Clark come direttori del progetto, programmatori e autori della sceneggiatura. Due anni dopo Stemmle si occupa dei dialoghi dello sparatutto \"\", per poi dedicarsi ancora alla saga di Sam &amp; Max. Il nuovo episodio della serie, intitolato \"Sam &amp; Max Freelance Police\", era previsto per il 2004, ma \u00e8 stato cancellato in corso di sviluppo dalla LucasArts.\nIn seguito alla sospensione del progetto, Stemmle decise di lasciare la casa californiana. Nel 2005 entr\u00f2 a far parte della Perpetual Entertrainment, software house impegnato sullo sviluppo del MMORPG \"Star Trek Online\"; tuttavia anche questo gioco fu cancellato prima di vedere la luce, a causa dei problemi finanziari dello sviluppatore, che fall\u00ec di l\u00ec a poco. Attualmente ha trovato impiego presso la Telltale Games; ha lavorato dapprima a \"Strong Bad's Cool Game for Attractive People\", e successivamente alla serie episodica \"Tales of Monkey Island\", di cui sta curando design e sceneggiatura."}
{"id": "2483072", "revid": "212348", "url": "https://it.wikipedia.org/wiki?curid=2483072", "title": "The Lion King (musical)", "text": "The Lion King \u00e8 un pluripremiato musical in due atti su libretto di Roger Allers e Irene Mecchi, diretto da Julie Taymor; \u00e8 ispirato all'omonimo film della Walt Disney Company. Gli attori interpretano quindi i ruoli dei protagonisti del cartone animato e recitano indossando enormi costumi rappresentanti diverse specie animali. Il musical, prodotto dalla \"Walt Disney Theatrical\", contiene brani musicali scritti, tra gli altri, da Elton John e Tim Rice, oltre a diversi strumentali composti da Hans Zimmer (partecipa quindi lo stesso team di compositori di \"The Lion King Soundtrack\"); dei cori si occupa ancora una volta il sudafricano Lebo M.\nLo spettacolo ha debuttato all\"'Orpheum Theatre\" di Minneapolis (Minnesota) l'8 luglio 1997, ricevendo un incredibile successo; si \u00e8 quindi spostato a Broadway il 13 novembre 1997 (inizialmente al \"New Amsterdam Theater\", poi, il 13 giugno 2006, al \"Minskoff Theatre\"), e ha ricevuto anche in questa sede un'accoglienza grandiosa ed entusiasmante, che lo ha reso uno degli show pi\u00f9 famosi degli ultimi decenni (\u00e8 tra l'altro il terzo spettacolo pi\u00f9 rappresentato a Broadway di tutti i tempi, con oltre 7900 rappresentazioni).\nIl 19 ottobre 1999, \"The Lion King\" ha debuttato al \"Lyceum Theatre\" (West End, Londra), dove \u00e8 rappresentato ancora oggi (nel 2008, il cast londinese \u00e8 stato invitato al \"London Palladium\" per un gal\u00e0 in presenza di alcuni membri della Famiglia reale britannica). A poca distanza di tempo dalla rappresentazione a Broadway, inoltre, sono nate diverse produzioni internazionali in molti Paesi del mondo.\nTrama.\nLa trama si ricollega sostanzialmente a quella del film \"Il re leone\".\nAtto I.\nSorge il sole: il mandrillo Rafiki invita gli animali della savana a recarsi alla Rupe dei Re, dove si trovano il monarca Mufasa e la sua consorte Sarabi, appena divenuti genitori; la scimmia, quindi, mostra il cucciolo alle varie specie (\"Circle of Life\"). Nel frattempo il fratello di Mufasa, Scar, si lamenta per aver perso ogni possibilit\u00e0 di salire al trono. Rafiki torna poi al suo baobab, disegna sulla corteccia il leoncino e chiede agli spiriti di evocare il nome del nuovo Principe: il cucciolo si chiamer\u00e0 Simba.\nPassa il tempo, e Simba \u00e8 diventato un vivace leoncino (\"Grasslands Chant\"). Mufasa gli mostra le Terre del Branco sulle quali un giorno regner\u00e0 e gli spiega che tutto esiste in un delicato equilibrio chiamato \"cerchio della vita\". Il leone, inoltre, raccomanda al figlio di non avventurarsi mai al di fuori dei propri possedimenti. Arriva il bucero Zazu, consigliere del Re, e informa Mufasa delle ultime vicissitudini mattutine: pare infatti che siano state avvistate delle iene nelle Terre del Branco. Il monarca va quindi a trattare con loro.\nSimba, intanto, va dallo zio Scar. Il leone intriga il cucciolo, parlandogli di un luogo misterioso e inquietante: il Cimitero degli elefanti, il cui accesso \u00e8 vietato al leoncino.\nMentre le leonesse vanno a caccia (\"The Lioness Hunt\"), Simba va da Nala, la sua migliore amica, e le chiede di andare con lui al Cimitero degli Elefanti; nel chiedere alla madre il permesso di uscire, non le fa ovviamente menzione del luogo. Sarabi e Sarafina (la madre di Nala) acconsentono, ma chiedono a Zazu di accompagnare i due leoncini; questi ultimi, per\u00f2, riescono ad eludere la sua sorveglianza e si dirigono alla meta prestabilita (\"I Just Can't Wait to Be King\").\nMentre stanno esplorando il cimitero, il bucero riesce a trovarli: l'uccello sta per portarli a casa, quando viene aggredito con loro da tre iene affamate, chiamate Shenzi, Banzai e Ed (\"Chow Down\"). All'improvviso arriva Mufasa, che salva i cuccioli e il proprio consigliere.\nTornato nelle proprie terre, il Re porta il figlio in disparte e lo rimprovera: gli dice di essere rimsato molto deluso dalla sua disubbidienza. Simba si giustifica affermando di aver solo cercato di essere coraggioso come lui, ma Mufasa gli spiega che avere coraggio non equivale necessariamente a cercare il pericolo. Il leoncino si pente, e dopo aver rabbuonito il padre, gli chiede se staranno insieme per sempre. Mufasa guarda il cielo notturno e spiega all'erede che i grandi Re del passato li guidano e vegliano su tutto (\"They Live in You\"); poi, gli dice che sar\u00e0 sempre l\u00ec per lui.\nNel frattempo, al Cimitero degli Elefanti, Scar tenta di convincere un folto gruppo di iene ad appoggiarlo in una congiura volta a spodestare Mufasa: in cambio, esse non soffriranno pi\u00f9 la fame, in quanto sar\u00e0 lui a sfamarle (\"Be Prepared\"). Il giorno dopo, alla Rupe dei Re, Zazu si scusa con il Re per il comportamento di Simba; il leone scherza con il bucero, ma ammette di essere preoccupato per il figlio. Zazu nota allora l'incredibile somiglianza che accomuna il leoncino al giovane Mufasa di molto tempo prima.\nPi\u00f9 tardi, Scar prende con s\u00e9 Simba e lo porta in una gola; poi, gli ingiunge di aspettare l\u00ec. Il perfido zio lancia dei segnali alle iene, che spaventano un'immensa mandria di gnu e la dirigono proprio dove si trova il leoncino (\"The Stampede\"). Scar va quindi da Mufasa, dicendogli di aver visto Simba intrappolato in una gola e circondato da una mandria impazzita di gnu: il leone va in aiuto del figlio e con grande fatica riesce a salvarlo. Poi si arrampica su una rupe, ma il fratello lo tradisce e lo getta nel bel mezzo della mandria, uccidendolo. In seguito, Scar fa ricadere tutte le colpe su Simba, convincedolo di essere il vero responsabile della morte del padre creandogli un gigantesco rimorso; quindi, lo scaccia dalle Terre del Branco. Appena il leoncino parte, lo zio ordina alle iene di trovarlo e di ammazzarlo; ma esse falliscono l'obiettivo e tornano da Scar comunicandogli falsamente di aver ucciso suo nipote. Alla Rupe dei Re, le leonesse e Rafiki piangono la morte di Mufasa e quella (presunta) di Simba, ignorando la verit\u00e0 (\"Rafiki Mourns\"). Scar sale sul promontorio e si incorona Re, permettendo alle iene l'ingresso nelle Terre del Branco (\"Be Prepared (Reprise)\"). Rafiki ritorna al suo baobab e rovina il disegno di Simba, mentre Sarabi e Nala piangono coloro che hanno amato e perso.\nIntanto il leoncino, arrivato in un deserto, crolla stremato dal calore. In cielo iniziano a circolare degli avvoltoi, ma sono scacciati dalla suricata Timon e dal facocero Pumbaa. Il duo prende il cucciolo e si inoltrano nella giungla; dopo averlo svegliato, gli mostrano il loro stile di vita, tranquillo e rilassato (\"Hakuna Matata\"). Gli dicono di essere degli emarginati, proprio come lui; poi lo indirizzano verso una dieta a base di insetti. Simba rimane nella giungla con i suoi nuovi amici e cresce in fretta, divenendo un adulto.\nAtto II.\nEntra in scena l'Ensemble: i vari coristi, vestiti con abiti sgargianti, hanno aquiloni e marionette raffiguranti diversi uccelli (\"One by One\"; in alcune citt\u00e0, come a Pittsburgh, alcuni dei membri dell'Ensemble utilizzano i pennuti come bandiere e volteggiano intorno al pubblico). Alla fine del brano musicale esibito, tuttavia, i bellissimi volatili vengono sostituiti da avvoltoi e scheletri di gazzelle. Una terribile siccit\u00e0 ha infatti colpito le Terre del Branco sotto il dispotico governo di Scar.\nZazu, ora prigioniero del perfido leone, ascolta le sventure del Re. In primo luogo, l'antagonista vede il fantasma di Mufasa in ogni ombra; poi si lamenta di non essere amato e desidera trovare una regina e avere dei figli. All'improvviso arriva Nala, per informare Scar della carestia riferitale dalla iene: non c'\u00e8 pi\u00f9 n\u00e9 cibo, n\u00e9 acqua. Lui tenta di flirtare con lei, ma la leonessa fugge (\"The Madness of King Scar\"). Frustrata e totalmente sconvolta dagli eventi, Nala decide di lasciare la Rupe dei Re per trovare aiuto: infatti, non dimentica mai il suo orgoglio. Le leonesse e Rafiki la benedicono (\"Shadowland\").\nNel frattempo, nella giungla, Simba, Timon e Pumbaa cercano un luogo tranquillo per riposarsi. La suricata e il facocero vogliono dormire, ma l'irrequieto leone non ne \u00e8 in grado e, infastidito dagli amici, sparisce nella notte. Timon e Pumbaa perdono coraggio e lo seguono nell'oscurit\u00e0 della giungla; Simba salta attraverso un fiume con delle evoluzioni acrobatiche e sfida Timon a fare lo stesso. La suricata cade per\u00f2 in acqua e viene trascinata a valle dalla corrente fino a quando non raggiunge una cascata. In prossimit\u00e0 di questa si appende ad un ramo. Simba vuole salvare Timon, ma si immobilizza, pensando alla morte del padre. Quando l'amico cade dal ramo, Simba si desta dai suoi pensieri, salvandolo: dopodich\u00e9 si vergogna della propria negligenza.\nQuella notte i tre si fermano a guardare le stelle, chiedendosi che cosa possano essere. Simba ricorda le parole del padre sui grandi Re del passato, ma Timon e Pumbaa deridono il concetto. Simba se ne va, guardando il cielo e ricordando amaramente la promessa che gli aveva fatto Mufasa: e cio\u00e8 di essere l\u00ec con lui per sempre (\"Endless Night\"). Nel suo baobab, intanto, Rafiki ascolta la canzone di Simba nel vento e si rende gioiosamente conto che il leone \u00e8 vivo: traccia quindi una criniera sull'ormai sbiadito disegno presente sulla corteccia dell'albero.\nTempo dopo, nella giungla, Pumbaa viene cacciato e inseguito da una leonessa. Simba affronta la affronta, salvando il suo amico. La leonessa, per\u00f2, lo riconosce, e anche lui si rende conto che ella non \u00e8 altro che la sua amica Nala; lei \u00e8 stupita di trovarlo vivo, sapendo che egli \u00e8 il legittimo Re. Timon e Pumbaa sono confusi da tutto questo, e Simba chiede loro di andar via per poter rimanere da solo con Nala. Timon realizza ci\u00f2 che sta accadendo (i due si sono innamorati) e si lamenta che lo stile di vita \"Hakuna Matata\" stia ormai per terminare (\"Can You Feel the Love Tonight\"). Intanto, la leonessa descrive al protagonista la terribile situazione delle Terre del Branco, cercando di incoraggiarlo a tornare e prendere il posto che gli spetta come Re; Simba per\u00f2 \u00e8 ancora in colpa per la morte del padre e va via.\nIncontra per\u00f2 Rafiki: il mandrillo gli spiega che suo padre \u00e8 ancora vivo (\"He Lives in You (Reprise)\"). Appena Simba guarda il cielo, il padre gli appare in una visione celeste: Mufasa ricorda al figlio il proprio ruolo e i propri doveri. Simba, quindi, si convince e si dirige alla Rupe dei Re.\nNel frattempo, Nala chiede a Timon e Pumbaa dove sia l'amico; Rafiki appare loro e comunica il ritorno del vero Re, pronto a sfidare Scar sulla Rupe dei Re.\nDopo un lungo viaggio, Simba, Timon, Pumbaa e Nala arrivano in prossimit\u00e0 della Rupe dei Re e si rendono ennesimamente conto del terribile degrado delle Terre del Branco. Timon e Pumbaa attirano l'attenzione di alcune iene, travestendosi rispettivamente da ballerina hawaiana e da maiale farcito; intanto, i due leoni proseguono cercando Sarabi: poi la notano in compagnia di Scar.\nL'usurpatore le chiede il motivo per cui le leonesse non sono pi\u00f9 a caccia; Sarabi gli dice che non vi \u00e8 cibo o acqua, e che quindi hanno bisogno di lasciare la Rupe dei Re per sopravvivere. Scar rifiuta la richiesta dell'anziana leonessa e quando lei gli dice di non valere nemmeno la met\u00e0 di Mufasa, lui la colpisce affermando di essere dieci volte migliore del fratello. A questo punto, un infuriato Simba entra in scena sorprendendo un incredulo zio; l'antagonista per\u00f2 gli fa confessare l'omicidio del padre, facendogli venire altri sensi di colpa. Poi lo attacca, costringendolo a recarsi all'estremit\u00e0 della Rupe dei Re. Credendo di avere la vittoria in pugno, Scar lo afferra e gli sussurra la verit\u00e0: \u00e8 stato lui ad uccidere Mufasa. Ma il nipote, infuriato, riesce a sfuggire dalle sue grinfie e lo prende per la gola, costringendolo a rivelare a tutti ci\u00f2 che ha confessato. Ne consegue una feroce battaglia tra le leonesse, Timon, Pumbaa, Rafiki e le iene (\"Simba Confronts Scar\").\nSimba confina Scar sulla cima della Rupe dei Re: qui, l'antagonista lo implora per aver salva la vita accusa le iene di tutto. Ripetendo le parole che lo zio gli aveva detto anni prima, Simba gli intima di scappare e di non fare mai pi\u00f9 ritorno; ma Scar, avendo paura che il nipote possa cercare di farlo uccidere (come un tempo aveva tentato di fare lui), fa finta di eseguire l'ordine per poi girarsi all'improvviso e attaccare l'avversario. Simba \u00e8 per\u00f2 in grado di bloccare l'attacco, e scaraventa lo zio oltre la rupe, dove le iene lo stavano aspettando: sentendosi tradite dal loro ex-leader, lo uccidono.\nLa battaglia \u00e8 finalmente terminata: gli amici di Simba si fanno avanti e lo riconoscono come nuovo e legittimo Re. Rafiki gli porge un mantello regale; dopodich\u00e9, il leone si arrampica fino alla cima della Rupe dei Re e ruggisce a tutto il Regno. Gli animali si recano l\u00ec per celebrare il nuovo monarca (\"King of Pride Rock\"). Tempo dopo, Nala e Simba sono ancora sulla Rupe dei Re per assistere a un grande evento: Rafiki infatti, come aveva fatto molto tempo prima, mostra a tutte le specie animali il cucciolo della coppia, continuando cos\u00ec il cerchio della vita e aprendo una nuova epoca d'oro (\"Circle of Life (Reprise)\").\nConcept.\nIl musical varia alcuni elementi caratteristici del film: non \u00e8 difficile notare, ad esempio, il sesso di Rafiki. Nel cartoon Disney, il mandrillo \u00e8 un maschio, ma nello spettacolo il ruolo \u00e8 affidato ad una donna (Tsidii Le Loka a Broadway, Josette Bushell-Mingo a Londra) vista la relativa carenza di protagoniste femminili.\nMolte scene, inoltre, non sono presenti nel film: ad esempio, una conversazione inedita tra Mufasa e Zazu o la caduta di Timon nel fiume con il conseguente salvataggio di Simba. Importante risulta anche il dialogo tra Scar e Nala (durante il brano \"The Madness of King Scar\"): ad un certo punto, il leone cerca di sedurla, ma lei rifiuta disgustata e abbandona le Terre del Branco per cercare aiuto (riceve la benedizione delle leonesse e di Rafiki durante il brano \"Shadowland\").\nTra l'altro lo spettacolo conta un maggior numero di canzoni rispetto al cartoon (proprio come il musical de \"La Bella e la Bestia\"): tracce inedite risultano essere \"The Morning Report\" (cantata da Zazu e inserita in seguito nell'edizione Platinum in DVD del cartoon), la gi\u00e0 citata \"Shadowland\" (cantata in inglese da Nala, dalle leonesse e da Rafiki e presente originariamente con il titolo swahili \"Lea Halelela\" nel CD del 1995 \"Rhythm of the Pride Lands\"), \"Endless Night\" (cantata in inglese da Simba, anch'essa presente originariamente con il titolo swahili \"Lala\" nel CD del 1995 \"Rhythm of the Pride Lands\"), \"One By One\" (sempre del CD \"Rhythm of the Pride Lands\" e adattata alla caratteristica musica africana per l'inizio del secondo atto).\nMolti degli animali raffigurati nello spettacolo sono gli attori in costume; essi utilizzano diversi strumenti per muoversi e recitare. Utilizzano, ad esempio, dei trampoli per la parte delle giraffe, mentre per i personaggi principali (come Simba, Mufasa e Scar) si avvalgono di una peculiare testa leonina che pu\u00f2 essere sollevata e abbassata a piacimento. I costumi di altri personaggi (come le iene, Zazu, Timon e Pumbaa) sono a grandezza naturale. Eppure, per Taymor, Timon costituisce uno dei ruoli pi\u00f9 difficili, poich\u00e9 il relativo costume impedisce il movimento degli arti e della testa.\nQualche problema lo comporta anche una delle nuove scene, la caccia delle leonesse (\"the Lioness Hunt\"), poich\u00e9 la coreografia \u00e8 molto difficile da eseguire, soprattutto da ballerine provviste di grandi teste leonine sul capo.\nLebo M dirige i coristi del cast di Broadway, che restano decisamente visibili al pubblico, a differenza di quanto avviene in altri spettacoli.\nIn Cina, il musical mette in evidenza elementi tipici della cultura cinese; uno dei brani \u00e8 stato addirittura adattato a una famosa canzone pop locale, \"Laoshu ai dami\" (in inglese \"Mice Love Rice\"). Il cast, inoltre, ha contatti con il pubblico parlando in cinese.\nIncisioni discografiche.\nSono stati prodotti numerosi CD contenenti i brani cantati dal cast delle varie produzioni internazionali del musical:"}
{"id": "2483073", "revid": "125435927", "url": "https://it.wikipedia.org/wiki?curid=2483073", "title": "Ludacris", "text": "Ha venduto oltre 11 milioni di dischi negli Stati Uniti e oltre 15 milioni in tutto il mondo. \u00c8 anche uno dei rapper con pi\u00f9 singoli nella 1\u00aa posizione della \"Billboard\" Hot 100.\nBiografia.\nEntra dodicenne nella band Loudmouth Hooligans ma lascia l'anno successivo per motivi di studio: si trasferisce ad Atlanta e frequenta il \"College Park's High School\", poi inizia a condurre un programma radiofonico per Hot 97.5.\nProduce il suo primo album, \"Incognegro\", grazie alla Disturbing Tha Peace Entertainment. L'LP finisce con uscire con un altro nome \"Back For The First Time\" con il singolo \"What's Your Fantasy\", che vende 30.000 copie in tre mesi: il successo lo porta a firmare un contratto con la Def Jam South nel 2000.\nLudacris produce molti singoli di successo come \"Southern Hospitality\", prodotto dai The Neptunes, \"Phat Rabbit\" prodotto da Timbaland, \"Area Codes\" in collaborazione con Nate Dogg, \"Rollout (My Business)\" prodotto da Timbaland, \"Saturday (Oooh Oooh)\" prodotto dagli Organized Noize, \"Move Bitch\" in collaborazione con Mystikal, e I-20, prodotto da KLC e utilizzato come colonna sonora del film con Will Smith \"Hancock\", seppur in versione ampiamente censurata.\nIl suo secondo album per la Def Jam, \"Word Of Mouf\", viene pubblicato nel 2001, e rimane per diverse settimane in cima alle classifiche di vendita. Collabora con Missy Elliott e Trina nel brano \"One Minute Man\" e con Jermaine Dupri in \"Welcome to Atlanta\". Nel 2002 realizza l'album \"Golden Grain\" in collaborazione con il suo gruppo Disturbing Tha Peace. Recita nel film \"2 Fast 2 Furious\" insieme a Tyrese e Jin ad ottobre del 2003 pubblica \"Chicken-N-Beer\", suo quarto album con singolo \"Stand Up\"; nello stesso anno esce \"Def Jam Vendetta\", dove appare come personaggio giocabile.\nNel 2004 collabora con Usher per \"Yeah!\" insieme a Lil Jon: il singolo si rivela una hit mondiale, arrivando alla prima posizione in numerosi paesi e rimanendo al primo posto della classifica americana per 12 settimane, e fa ottenere a Ludacris il suo primo Grammy Award alla miglior collaborazione con un artista rap. Nel settembre dello stesso anno Ludacris partecipa anche nel videogioco \"\". A dicembre esce il suo nuovo LP, \"The Red Light District\" anticipato dal singolo \"Get Back\", un primo singolo che riscuote un grande successo. Ludacris registra anche il remix rock con i Sum 41. In seguito sono usciti anche altri singoli da questo album come \"Number One Spot\", con la quale ha vinto anche ai Video Music Awards del 2004 come miglior video hip hop. Un altro successo sfornato da The Red Light District \u00e8 \"Pimpin' All Over The World\" con il nuovo componente della DTP: Bobby V.\nNel dicembre 2005 pubblica il secondo album con la Disturbing Tha Peace chiamato \"Ludacris presents: Disturbing Tha Peace\". Tra le sue canzoni nell'album c'\u00e8 \"Sweet Revenge\" e featuring con altri artisti. Nel 2006 la Disturbing Tha Peace fa dei nuovi acquisti: Field Mob e Shareefa. Luda collabora con loro nei singoli \"Smilin e \"Need A Boss\". Il 26 settembre esce il suo quinto album \"Release Therapy\" ed il primo singolo \u00e8 \"Money Maker\" con Pharrell Williams. L'album ottiene un ottimo successo arrivando al primo posto degli album pi\u00f9 venduti nella prima settimana, guadagnando un disco di platino e vincendo un Grammy Award come \"Best Rap Album\" ai Grammy Awards del 2007; nello stesso anno \"Money Maker\" vince un Grammy come \"Best Rap Song\". Ancora nel 2007 Ludacris accetta di diventare un personaggio giocabile in ', e anche qui presta la propria voce nell'omonimo personaggio.\nIl 24 novembre 2008 esce il suo sesto album Theater of the Mind, il cui primo singolo \u00e8 \"What Them Girls Like\" in collaborazione con Chris Brown e Sean Garrett; nell'album ci sono collaborazioni come Lil Wayne, T.I., The Game, Jay-Z, Nas e perfino il regista Spike Lee e il comico Chris Rock. Nel 2009 partecipa al film \"Max Payne\" nel ruolo di Jim Bravura. A gennaio collabora con il cantante Rhythm and blues Jesse McCartney per la versione remix del brano \"How Do You Sleep?\" e con Justin Bieber in \"Baby\", canzone che ottiene un ottimo successo non solo in Europa ma anche nel resto del mondo, arrivando nel 2014 ad ottenere con il video pi\u00f9 di un miliardo di visualizzazioni.\nNel 2011 riprende il suo ruolo del meccanico esperto nel film \"Fast &amp; Furious 5\", a fianco di Vin Diesel, Paul Walker. Con lui, compaiono anche altri attori dai precedenti capitoli, come Tyrese Gibson del gi\u00e0 citato 2 Fast 2 Furious. Torna a recitare da protagonista anche in \"Fast &amp; Furious 6\" (2013), \"Fast &amp; Furious 7\" (2015) e \"Fast &amp; Furious 8\" (2017). Nel 2012 collabora di nuovo con Justin Bieber nella canzone \"All Around The World\" contenuta nell'album \"Believe\". Nel 2015 collabora con il team di Forza Motorsport per prestare la sua voce nell'espansione del videogioco di corse \"Forza Horizon 2\", intitolata \"Forza Horizon 2 Presents Fast &amp; Furious\".\nDoppiatori italiani.\nNelle versioni in italiano dei suoi film, Ludacris \u00e8 stato doppiato da:\nDa doppiatore \u00e8 sostituito da:"}
{"id": "2483074", "revid": "83531", "url": "https://it.wikipedia.org/wiki?curid=2483074", "title": "Fittipaldi F7", "text": "La Fittipaldi F7 fu una vettura di Formula 1 impiegata nella prima parte della stagione 1980. Disegnata da Harvey Postlethwaite e realizzata in monoscocca d'alluminio, spinta dal tradizionale motore Ford Cosworth DFV e gommata \"Goodyear\".\nVenne iscritta per la prima volta al Gran Premio d'Argentina 1980 e corse sette gran premi durante la stagione, ottenendo come miglior risultato il terzo posto con Keke Rosberg nella gara argentina e di Emerson Fittipaldi a Long Beach."}
{"id": "2483078", "revid": "298055", "url": "https://it.wikipedia.org/wiki?curid=2483078", "title": "Bree Daniels", "text": ""}
{"id": "2483080", "revid": "198277", "url": "https://it.wikipedia.org/wiki?curid=2483080", "title": "Carletto", "text": "Carletto \u00e8 un brano musicale scritto da Romano Bertola, Stefano Jurgens e Cor\u00ecma, inciso nel 1983 da Corrado e dal piccolo Simone Jurgens, figlio di uno degli autori di fiducia di Corrado, Stefano Jurgens.\nDescrizione.\nIl brano, una semplice filastrocca basata su alcuni moniti espressi da un padre al proprio figlio dispettoso, era stato inizialmente pensato per Mike Bongiorno il quale, pur dichiarandosene entusiasta, in un secondo momento aveva declinato l'offerta a seguito dell'opposizione della moglie; venne quindi proposto a Corrado, il quale ne aveva a sua volta realizzato un provino.\nPresentato in televisione nel variet\u00e0 di Corrado, \"Fantastico 3\" di Rai 1, riscosse un inatteso successo a livello di vendite, raggiungendo ragguardevoli posizioni nella classifica italiana dei singoli. Dopo aver debuttato al primo posto nella settimana del 15 gennaio 1983 vi rimase per quasi due mesi, fino a quella del 12 marzo; usc\u00ec dalle prime dieci posizioni della classifica solo il 23 aprile, dopo ben 14 settimane, e alla fine dell'anno risult\u00f2 essere il nono singolo pi\u00f9 venduto in Italia nel 1983, conquistando un disco d'oro.\nDi questa canzone venne fatta anche una versione in lingua portoghese, intitolata \"Carlitos, Carlitos\" e cantata da Fernando Correia Marques e Henrique Feist, e che ottenne a sua volta un grande successo di vendite in Portogallo.\nVisto il positivo riscontro, sempre nel 1983 fu realizzato anche un \"sequel\" della canzone dal titolo \"Sei contento pap\u00e0?\" che ebbe anch'esso molto successo (pur non riuscendo a eguagliare quello di \"Carletto\"), eseguito sempre da Corrado e dal piccolo Simone Jurgens; la versione strumentale di quest'ultimo brano fu utilizzata come sigla del variet\u00e0 televisivo \"Ciao Gente\" condotto da Corrado su Canale 5 nella stagione 1983-1984."}
{"id": "2483083", "revid": "317499", "url": "https://it.wikipedia.org/wiki?curid=2483083", "title": "Hablot Knight Browne", "text": ""}
{"id": "2483084", "revid": "1305772", "url": "https://it.wikipedia.org/wiki?curid=2483084", "title": "Swizz Beatz", "text": " Considerato tra i migliori produttori discografici del ventunesimo secolo, ha ottenuto un Grammy Award su sei nomine, ed \u00e8 stato riconosciuto con il Producers &amp; Engineers Wing Award ai Grammy Awards del 2018 per i suoi contributi nell'industria musicale. \nIniziando la carriera alla fine degli anni 90 tramite la Ruff Ryders Records, arriva a produrre singoli e album di numerosi artisti di fama internazionale, tra cui DMX, Eve, Jay-Z, Kanye West, Beyonc\u00e9, Rihanna, Mariah Carey, Lil Wayne, Snoop Dogg, Mary J. Blige, Alicia Keys, Nicki Minaj e Whitney Houston, pubblicando inoltre due album come solista: \"One Man Band Man\" (2007) \"e Poison\" (2018), tramite la propria etichetta Monster Music Group.\nOltre alla musica, Swizz Beatz \u00e8 vicepresidente dei settori Sports Style Marketing e Brand Music Development per Redbook, ed \u00e8 stato azionario e facente parte del consiglio di amministrazione di Monster Cable. Ha inotlre interessi nel collezionismo d'arte, divenendo con la moglie Alicia Keys co-presidenti della Gordon Parks Foundation, ed \u00e8 stato membro dei fiduciari del Brooklyn Museum. Nel 2020 produce assieme a Timbaland il webcast \"Verzuz.\"\nBiografia.\nNato a New York, Dean ha trascorso gran parte della sua infanzia cresciuto da sua madre nel Bronx, dove si iscrive alla Harry S. Truman High School. Dopo essersi trasferito ad Atlanta, in Georgia, Dean ha iniziato a lavorare per i suoi zii, Joaquin e Darrin Dean, che erano CEO dell'etichetta discografica Ruff Ryders Entertainment. All'et\u00e0 di 16 anni assume lo pseudonimo Swizz Beatz e inizia a lavorare con artisti hip hop come DMX e Eve. Al primo vende i beat per il singolo \"Ruff Ryders' Anthem\", brano entrato nella classifica Billboard Hot 100 e che vende complessivamente 2 milioni di copie.\n2001 - 2004: Prime produzioni e collaborazioni.\nDean ha poi iniziato a produrre importanti canzoni hip-hop pubblicate nel 1998 come \"Banned from T.V.\" di N.O.R.E. e \"Money, Cash, Hoes\" di Jay-Z. L'anno seguente, produsse la maggior parte delle canzoni dell'album compilation dei \"Ruff Ryders Ryde or Die Vol. 1\", cos\u00ec come la maggior parte dell'album di debutto di Eve. Nel 2001 assieme a Clive Davis, fonda la propria etichetta discografica, Full Surface Records, che divenne una filiale della J Records.\nNel 2002, quando esce il suo LP \"G.H.E.T.T.O. Stories\", fra gli artisti che collaborano con lui per l'LP: LL Cool J, i Metallica e Shyne. Dal progetto discografico estrae due singoli, \"Guilty\" e \"Bigger Business\", entrambi esordienti nella classifica US Hot R&amp;B/Hip-Hop Songs. Dal 2002 Beatz inizia a collaborare con la Ruff Ryders Entertainment e Roc-A-Fella Records, espandendo il suo campo d'azione per includere la produzione di artisti di etichette pi\u00f9 mainstream come Elektra Records, Atlantic Records, Epic Records e Bad Boy Entertainment.\nNel 2003 produce alcune tracce per gli album \"The Blueprint 2.1\" di Jay Z, \"La bella mafia\" di Lil' Kim e \"Soulful\" di Ruben Studdard. Nel 2004 produce otto tracce per l'album \"Split Personality\" di Cassidy, oltre che per gli album di Yung Wun, T.I., Ivy Queen e Jadakiss. \n2006 - 209: L'affermazione come produttore e \"One Man Band Man\".\nNel 2005 produce il singolo solista di debutto di Beyonc\u00e9 \"Check on It\", brano arrivato in testa alla Billboard Hot 100 con oltre 2 milioni di copie vendute, e tracce dell'album \"I'm a Hustla\" di Cassidy, \"January Joy\" di Mashonda, oltre che per gli album di Mariah Carey, Young Guns e Cuban Link. Nel 2006 torna a collaborare con Beyonc\u00e9 per l'album \"B'Day\" producendo i brani \"Upgrade U\", \"Ring the Alarm\", \"Get Me Bodied\" e \"Lost Yo Mind.\" Nello stesso anno produce brani per i progetti di Gwen Stefani, Jay-Z, JoJo, Fantasia Barrino e Ice Cube. \nIl 21 agosto 2007, Beatz pubblic\u00f2 il suo album di debutto ida solista, \"One Man Band Man\". L'album, preceduto dai singoli principali \"It's Me Bitches\" e \"Money in the Bank\", debutt\u00f2 al numero sette della Billboard 200 e vendette 45.000 copie nella sua prima settimana. Nel corso dell'anno produce gli album di Eve, Chris Brown, Alicia Keys, \"Bone Thugs-n-Harmony\" e Snoop Dogg. \nNel 2008 \u00e8 produttore di alcuni brani degli album dei Maroon 5, Daz Dillinger, Lil Wayne, Mariah Carey, Estelle e Elephant Man. Nel 2009 produce alcuni brani per Alicia Keys compresi in \"The Element of Freedom\", tra cui \"Put It in a Love Song\" con Beyonc\u00e9. Sempre nel 2009, Beatz ha prodotto molti singoli popolari tra cui \"Nasty Girl\" di Ludacris, \"Who's Real\" di Jadakiss, \"Million Dollar Bill\" di Whitney Houston, \"I Can Transform Ya\" di Chris Brown e Lil Wayne, e \"On to the Next One\" di Jay-Z, quest'ulitmo vincitore del Grammy Award come miglior performance rap di un duo o gruppo. \n2010 - 2016: Nuovi progetti discografici e collaborazioni.\nA gennaio 2010 \u00e8 produttore del brano \"Stranded (Haiti Mon Amour)\", destinato a raccogliere fondi per le vittime del terremoto di Haiti del 2010. Il secondo album di Beatz in lavorazione era stato rinominato in tre occasioni: inizialmente, l'album fu rinominato \"King Issues\", e successivamente fu rititolato \"The Perception of Greatness\". Dopo essersi inizialmente rivolto ai fan per aiutarli a decidere il titolo dell'album, il rapper annunci\u00f2 infine nell'agosto 2010, mentre era in una sessione di registrazione a New York City con Mary J. Blige, che il titolo sarebbe stato \"Haute Living.\" Nel corso dell'anno \u00e8 presente nel singolo \"Fancy\" con Drake e T.I., e produce tracce per gli album \"Pink Friday\" di Nicki Minaj, \"The Appeal: Georgia's Most Wanted\" di Gucci Mane e il mixtape Good Friday Series di Kanye West. \nAgli inizi del 2011 Beatz ha firmato un contratto tra la sua etichetta Monster Music Group e la Imagem Music USA. Nel corso dell'anno partecipa alla produzione di \"Tha Carter IV\" di Lil Wayne, \"Watch the Throne\" di Jay-Z e Kayne West, \"I Remember Me\" di Jennifer Hudson e pubblica la raccolta \"Monster Mondays Vol. 1,\" in cui sono presenti numerosi artisti del panorama hip hop e R&amp;B.\nNel marzo 2012, Beatz ha annunciato che avrebbe pubblicato un mixtape intitolato \"Limitless\", con partecipazioni di DMX, Nas, Rick Ross, The LOX e ASAP Rocky, quest'ultimo presente nel primo singolo, \"Street Knock\". Il 2 novembre 2012, ha pubblicato un nuovo singolo intitolato \"Everyday Birthday\", con Chris Brown e Ludacris. Nel corso del 2012 produce inoltre tracce per i progetti di Alicia Keys, Erick Sermon e French Montana. L'anno seguente \u00e8 presente nelle produzioni di \"Magna Carta... Holy Grail\" di Jay-Z, \"I Am Not a Human Being II\" di Lil Wayne e \"My Name Is My Name\" di Pusha T.\nIl 23 agosto 2013, ha pubblicato \"Hands Up\", collaborazione con i rapper americani Lil Wayne, Nicki Minaj, Rick Ross e 2 Chainz. Il 21 ottobre 2014, ha pubblicato \"Freaky\", un nuovo singolo con il rapper americano La'Vega. Nel 2015 risulta tra i produttori delle musiche della serie televisiva \"Empire\", mentre nel 2016 produce sei tracce dell'album \"Here\" della moglie Alicia Keys, quattro di \"Coolaid\" di Snoop Dogg e degli album \"Untitled Unmastered\" di Kendrick Lamar e \"The Life of Pablo\" di Kayne West.\n2017 - presente: \"Poison\".\nDopo una lunghissima attesa, il 2 novembre 2018 pubblica il suo secondo album ufficiale, \"Poison\": all'interno diverse collaborazioni, da Lil Wayne a Kendrick Lamar, passando per Jadakiss, Pusha T, Nas, 2 Chainz e altri ancora.\nVita privata.\nDean e la cantante Mashonda Tifrere hanno iniziato a frequentarsi nel 1998. Nel 2000 \u00e8 nato il figlio Nasir Dior, avuto con Nichole Levy. Successivamente al matrimonio con Tifrere nel 2004, la coppia ha Kasseem Dean Jr., nato nel 2006. Nel 2008 la coppia ufficializza di non essere piu assieme da nove mesi, divorziando ufficialmente nel maggio 2010. Dean ha anche una figlia Nicole, nata nel maggio 2008, con la cantante Jahna Sabastian, residente nel Regno Unito, che ha incontrato nel 2007, veneondolo a sapere un anno dopo la sua nascita.\nIl rapporto tra Dean e Alicia Keys nacque in periodo adolescenziale, senza per\u00f2 riscontri affettivi tra i due. Hanno annunciato di essere fidanzati e di aspettare il loro primo figlio nel maggio 2010, successivamente alla conclusione delle procedure legali per il divorzio del produttore, accompagnata delle polemiche che nacquero a causa dalla presunta frequentazione della Keys con Beatz mentre era ancora sposato. l coppia ha prima partecipato ad una cerimonia Zulu a Johannesburg, Sudafrica, successivamente alla Coppa del Mondo FIFA 2010. Si sono sposati ufficialmente il 31 luglio 2010 in una cerimonia privata vicino al Mar Mediterraneo. Keys ha dato alla luce il loro primo figlio, Egypt Daoud Dean, nell'ottobre 2010. Il loro secondo figlio, Genesis Ali Dean, \u00e8 nato nel dicembre 2014. \nSebbene il rapporto tra Dean, Keys e Tifrere sia stata investita da numerose polemiche e indiscrezioni giornalistiche, nel 2016 con la pubblicazione del singolo \"Blended Family (What You Do for Love)\", Alicia Keys spiega il rapporto della loro famiglia allargata:"}
{"id": "2483096", "revid": "767487", "url": "https://it.wikipedia.org/wiki?curid=2483096", "title": "Mercedes-Benz OM660", "text": "La sigla Mercedes-Benz OM660 indica un motore diesel prodotto dal 1999 al 2015 dalla Casa tedesca Mercedes-Benz.\nProfilo e caratteristiche.\nCon i suoi 799 cm\u00b3, Si tratta infatti di un motore tricilindrico monoalbero in testa, sovralimentato mediante un piccolo turbocompressore a bassissima inerzia a 0.8 bar.\nIl motore \"OM660\" \u00e8 un turbodiesel con tecnologia common rail, tecnologia che al momento del debutto di questo motore era stata introdotta solo poco tempo prima nelle berline Mercedes-Benz della Classe C. Nel motore \"OM660\" la pressione di alimentazione in corrispondenza degli iniettori era inizialmente di 1350 bar.\nTra le altre caratteristiche di questo motore vanno citati il sistema di ricircolo dei gas di scarico, di tipo elettronico e l'albero a gomiti e le biella in acciaio fucinato. Nel suo complesso, questo motore arrivava a pesare appena 10\u00a0kg in pi\u00f9 rispetto al tricilindrico \"M160\" a benzina. Per le sue doti di leggerezza si riusc\u00ec ad evitare di montare un contralbero di equilibratura nonostante l'architettura a 3 cilindri.\nLe ridotte dimensioni del motore \"OM660\" ne fanno un'unit\u00e0 ideale per equipaggiare le piccole Smart Fortwo, ed infatti la piccola \"cittadina\" molto di moda negli anni 2000 \u00e8 stata l'unica a conoscere tale applicazione. Il motore \"OM660\" \u00e8 caratterizzato da consumi tra i pi\u00f9 bassi in assoluto, riuscendo ad avvicinarsi alla soglia dei 3 litri di gasolio richiesti ogni 100\u00a0km.\nInizialmente accreditato di 41 CV di potenza massima, questo motore \u00e8 stato rivisitato nel 2007, usufruendo di un nuovo sistema di alimentazione common rail con pressione fino a 1600 bar, dell'aumento della pressione di sovralimentazione (fino a 1.15 bar), dell'utilizzo di iniettori a sei fori e quindi dell'aumento delle prestazioni, con potenza salita a 45 CV. Migliorano quindi anche le doti di efficienza del motore, grazie ad una migliore combustione, data da un sistema di pre-iniezione. Il getto principale dell'iniettore viene cio\u00e8 anticipato da un pre-getto, meno consistente ma che favorisce un pre-riscaldamento dei cilindri. In questo modo la combustione viene ottimizzata e si riducono le emissioni di gas incombusti.\nQueste sono le caratteristiche del motore \"OM660\":"}
{"id": "2483097", "revid": "1543377", "url": "https://it.wikipedia.org/wiki?curid=2483097", "title": "Celebration (singolo Madonna)", "text": "Celebration \u00e8 un singolo della cantautrice statunitense Madonna. \u00c8 il primo singolo estratto da \"Celebration\", raccolta di successi della cantante.\nIl singolo.\nIl singolo \u00e8 stato lanciato nelle radio il 3 agosto 2009 e pubblicato come disco nei negozi il 25 settembre 2009 in Italia, mentre negli Stati Uniti il 29.\nLa canzone, pubblicata in anteprima sul sito della cantante, \u00e8 stata pubblicata anche da alcuni siti internet.\nIl singolo, in Italia, \u00e8 alla posizione n.14, della classifica FIMI riguardante i singoli pi\u00f9 venduti nel 2009 .\nIl testo della canzone invita gli ascoltatori ad unirsi alla festa e festeggiare. Il testo \u00e8 scritto nella forma di un invito, e chiede di unirsi al \"ballo della vita\".\nIl video.\nIl video di \"Celebration\" \u00e8 stato girato al Metropol di Milano e Barcellona, durante le tappe dello \"Sticky &amp; Sweet Tour\". Per il video \u00e8 stata usata la versione \"Benny Benassi Remix Edit\". Il video \u00e8 stato trasmesso in anteprima mondiale il 1\u00ba settembre. Nel video la cantante statunitense balla in una discoteca insieme ad altri ballerini di break-dance. A met\u00e0 del video, durante la strofa \"\"Haven't I seen you in somewhere before? You look familiar... you wanna dance? Yeah. I guess I just don't recognize you with your clothes on... what are you waiting for?!\" (\"non ti ho gi\u00e0 visto da qualche parte prima? Mi sembri familiare... vuoi ballare? S\u00ec. Penso di non averti riconosciuto con i tuoi vestiti addosso... cosa aspetti?!\"\"), Madonna, si avvicina al DJ della discoteca, interpretato dal modello Jesus Luz, fidanzato della cantante nel periodo di realizzazione del video, e, tra risatine divertite, gli strappa di dosso la giacca, lasciandolo a torso nudo. Segue l'alternarsi di scene con la cantante che amoreggia col fidanzato, e con i suoi fan che ballano break-dance; al termine della strofa, Madonna respinge il compagno e continua a ballare da sola in una stanza.\nSempre diretto da Jonas Akerlund e sempre con il Benny Benassi Remix Edit, \u00e8 stato girato un'altra versione di Celebration, dedicata ai fan. Madonna \u00e8 sempre vestita come nella prima versione, ma al posto dei ballerini di break-dance, appaiono dei suoi fan, scelti durante le tappe di Barcellona e Milano, alcuni vestiti come Madonna nei video passati. I fan che partecipano al videoclip sono stati scelti nello stadio dove \u00e8 avvenuto il concerto di S&amp;S Tour.\nL'unico fan brasiliano che ha partecipato \u00e8 Marcelo Carbone, che adesso vive in Italia."}
{"id": "2483098", "revid": "83531", "url": "https://it.wikipedia.org/wiki?curid=2483098", "title": "Fittipaldi F6", "text": "La Fittipaldi F6 (con la variante F6A) fu una vettura di Formula 1 impiegata nella stagione 1979. Disegnata da Ralph Bellamy e realizzata in monoscocca d'alluminio, era spinta dal tradizionale motore Ford Cosworth DFV e gommata \"Goodyear\".\nPartecip\u00f2 al solo Gran Premio del Sud Africa 1979 con Emerson Fittipaldi chiudendo la gara al tredicesimo posto.\nVersione A.\nCorse 6 GP in Formula 1 durante la stagione con Emerson Fittipaldi, con miglior risultato il settimo posto a Watkins Glen. Una seconda vettura, affidata ad Alex Ribeiro, non super\u00f2 mai le qualifiche."}
{"id": "2483108", "revid": "827882", "url": "https://it.wikipedia.org/wiki?curid=2483108", "title": "Raymond Floyd", "text": "Passato al professionismo nel 1961 ha ottenuto la sua ultima vittoria nel PGA Tour nel 1992 diventando uno dei giocatori pi\u00f9 anziani a riuscire a vincere un torneo del circuito.\nSi \u00e8 imposto per quattro volte in uno dei quattro \"tornei major\", vincendo per due volte, 1969 e 1982 il PGA Championship e una ciascuno The Masters e l'U.S. Open.\nHa fatto parte per otto volte della squadra statunitense di Ryder Cup tra il 1969 e il 1993, guidandola come capitano non giocatore nel 1989.\nNel 1989 \u00e8 stato introdotto nella World Golf Hall of Fame.\nComplessivamente in carriera ha vinto 66 tornei.\nTuttora, a 66 anni, disputa alcuni tornei del circuito Champions Tour della PGA."}
{"id": "2483119", "revid": "1935652", "url": "https://it.wikipedia.org/wiki?curid=2483119", "title": "Pieve di Dervio", "text": "La pieve di Dervio o pieve dei Santi Pietro e Paolo di Dervio (in latino: \"Plebis Derviensis\" o \"Plebis Sanctorum Petri et Pauli Derviensis\") era il nome di un'antica pieve dell'arcidiocesi di Milano e del Ducato di Milano con capoluogo Dervio. \nI patroni erano i santi Pietro e Paolo a cui \u00e8 ancora oggi dedicata la chiesa prepositurale di Dervio.\nStoria.\nAgli albori della sua storia come pieve, quella di Dervio viene indicata come \"pieve di San Pietro\" gi\u00e0 alla fine del XIII secolo, secondo quanto attestatoci da Goffredo da Bussero, autore del \"Liber notitiae sanctorum Mediolani\" che gi\u00e0 ci attesta il culto in questa pieve di San Tommaso di Canterbury a cui \u00e8 dedicata la chiesa di Corenno. La particolare dedicazione originaria della pieve lascerebbe supporre un'origine successiva al VI secolo. Non si esclude che in origine la sede plebana potesse essere localizzata presso la Chiesa derviese dei Santi Quirico e Giulitta.\nCol Rinascimento la pieve assunse anche una funzione amministrativa civile come ripartizione locale della Provincia del Ducato di Milano, al fine di ripartire i carichi fiscali e provvedere all'amministrazione della giustizia.\nNotizie circa il collegio canonicale ci pervengono dal XIV secolo quando questo era composto da cinque canonici e dal prevosto, numero che rimase invariato anche alla visita dell'arcivescovo Gabriele Sforza nel luglio del 1455. Fu dal XV secolo, infine, che la pieve assunse il nome duplice dei Santi Pietro e Paolo e tale nome prese anche la chiesa prepositurale che nel 1564 comprendeva diverse rettorie e dipendenze, oltre a cinque chiese curate. Fu solo dopo il Concilio di Trento che Dervio divenne sede anche di un vicariato, coincidente con l'ambito territoriale della pieve, situazione che rimase immutata anche nelle visite pastorali dei secoli successivi. Dal punto di vista civile, la pieve amministrativa fu oggetto di un esperimento riformatore di stampo illuminista da parte dell'Imperatore Giuseppe II, che nel 1786 la incluse nella Provincia di Como, provvedimento per\u00f2 cancellato dopo soli cinque anni dal fratello Leopoldo II, imperatore ben pi\u00f9 conservatore. La pieve fu poi soppressa nel 1797 in seguito all'invasione di Napoleone e alla conseguente introduzione di nuovi e pi\u00f9 moderni distretti.\nLa pieve ecclesiastica ha invece terminato la propria esistenza dopo che i decreti del cardinal Colombo nel 1972 ne hanno soppresso le funzioni assieme a tutte le pievi milanesi. A quel tempo aveva 7 parrocchie su un'area di 40 km\u00b2 e una popolazione di 4.369 abitanti, mentre oggi ricade sotto il decanato dell'Alto Lario.\nTerritorio.\nNella seconda met\u00e0 del XVIII secolo, il territorio della pieve era cos\u00ec suddiviso:"}
{"id": "2483120", "revid": "83531", "url": "https://it.wikipedia.org/wiki?curid=2483120", "title": "Fittipaldi F5", "text": "La Fittipaldi F5 (con la variante F5A) fu una vettura di Formula 1 impiegata dalla stagione 1977 al 1979. Disegnata da Dave Baldwin e Giacomo Caliri e realizzata in monoscocca d'alluminio, era spinta dal tradizionale motore Ford Cosworth DFV e gommata Goodyear.\nIl miglior piazzamento fu il quarto posto al Gran Premio d'Olanda 1977 con Emerson Fittipaldi.\nVersione A.\nCorse 24 GP in Formula 1 tra il 1978 ed il 1979, sempre con Emerson Fittipaldi al volante, e ottenne come miglior risultato il secondo posto a Rio de Janeiro."}
{"id": "2483122", "revid": "122065948", "url": "https://it.wikipedia.org/wiki?curid=2483122", "title": "Arturo Danusso", "text": "Biografia.\nI primi anni.\nEra figlio di Ferdinando Danusso, insegnante di fisica e di matematica in un istituto tecnico di Genova, che lo lascia orfano a soli quattro anni di et\u00e0. Con la madre, Paolina Dotta, e il fratello minore Ernesto si trasfer\u00ec inizialmente in casa del nonno paterno a Priocca e quindi a Torino.\nIl 29 agosto 1902, a soli 22 anni, si laure\u00f2 con lode al Regio Politecnico di Torino in ingegneria civile. \nNel 1906 si spos\u00f2 con Dina Mazzaro (1883-1967) e dal matrimonio nacquero Eleonora (1907-2006), Emma (1909-2000), Silvia (1918-2019) e Ferdinando (1921-2006).\nLa carriera.\nSubito dopo la laurea entr\u00f2 nell'ufficio tecnico della \"Societ\u00e0 Porcheddu Ing. G.A.\", licenziataria del metodo Hennebique per il cemento armato e si interess\u00f2 degli studi ingegneristici su questo materiale. Nel 1907 progett\u00f2 un ponte sul torrente Astico presso Calvene.\nDopo il terremoto di Messina del 1908 present\u00f2 alla Societ\u00e0 degli ingegneri ed architetti di Torino uno studio di ingegneria sismica, pubblicato l'anno seguente (\"La statica delle costruzioni antisismiche\"), in cui evidenzia le propriet\u00e0 dinamiche degli edifici in risposta alle sollecitazioni del terremoto.\nPartecip\u00f2 quindi al progetto per il Ponte del Risorgimento a Roma, completato nel 1911, ed alla ricostruzione del campanile di San Marco a Venezia, che era crollato nel 1902.\nNel 1915 vinse il concorso per la cattedra di Meccanica strutturale presso il Politecnico di Milano (allora denominato Regio Istituto Tecnico Superiore) e vi si trasfer\u00ec, continuando l'insegnamento fino al 1950. Nei primi anni venti progett\u00f2 il Ponte della Vittoria di Cremeno (LC), che venne inaugurato nel 1924. Nel 1931 aggiunse al laboratorio per le prove materiali la sezione \"prove, modelli e costruzioni\", allo scopo di sperimentare concretamente quanto deducibile dai calcoli tecnici, ed ancora altre sezioni negli anni successivi: nel 1933 una sezione fotoelastica, nel 1935 una sezione sui \"grandi modelli\", per prove sulle dighe e, nel 1939 un impianto per prove sulle condotte a pressione. Collabor\u00f2 inoltre nel 1938 alla discussione sulle fondazioni del Palazzo dei Congressi dell'EUR a Roma. Progett\u00f2 il santuario di Nostra Signora della Guardia, la cui costruzione fu iniziata nel 1939.\nNel secondo dopoguerra, dopo essere sfollato a Cernobbio durante il conflitto, fu il primo presidente dell'ordine degli ingegneri per la provincia di Milano e venne eletto consigliere comunale. Si impegn\u00f2 inoltre nelle organizzazioni cattoliche e fu presidente nel 1948-1949 del Rotary Club.\nPartecip\u00f2 come consulente alle commissioni di valutazione sulla stabilit\u00e0 di importanti opere storiche (Torre di Pisa, campanile della basilica di Sant'Ambrogio, Mole Antonelliana, cupola della basilica di San Gaudenzio a Novara, duomo di Milano, duomo di Pavia).\nLa sua ricerca continu\u00f2 ad essere orientata in particolare sul comportamento statico e dinamico delle strutture in cemento armato. In quest'ambito partecip\u00f2 al convegno di Torino del 1946 organizzato dal centro studi del CNR presiedendo la sessione sulle grandi strutture. Nello stesso CNR gli venne affidata la direzione del nuovo \"Centro di ricerche teoriche e sperimentali sulla stabilit\u00e0 delle costruzioni\".\nNel 1950 lasci\u00f2 l'insegnamento per raggiunti limiti di et\u00e0 e nel 1955 fu nominato professore emerito, in occasione di un convegno internazionale dedicato a \"La plasticit\u00e0 nella scienza delle costruzioni\". Nel 1958 presiedette il congresso tenutosi a Messina in occasione del cinquantenario del terremoto.\nProgett\u00f2 lo sfruttamento idroelettrico del Piave attraverso una serie di dighe e per le prove fece realizzare modelli di grandi dimensioni, che portarono alla creazione dell'\"Istituto sperimentale per le applicazioni in calcestruzzo\" (ISAC). Nel 1951 nacque la societ\u00e0 per azioni dell\"'Istituto sperimentale modelli e strutture\" (ISMES), della quale fu presidente. Nel 1948 progett\u00f2 i tralicci per consentire alle linee elettriche l'attraversamento dello stretto di Messina, alti 232 m, per i quali vinse nel 1957 il premio ANIAI.\nNegli anni cinquanta collabor\u00f2 alla progettazione dei tre grattacieli di Milano torre Galfa, alto 109 m, torre Velasca, alto 106 m., ed il grattacielo Pirelli, alto 127 m\nNella sua carriera fece parte di diverse istituzioni, tra le quali l'\"Accademia delle scienze di Torino\" e \"l\"'Istituto lombardo di scienze e lettere; tra il 1948 e il 1966 fece parte del consiglio di amministrazione della Fabbrica del duomo di Milano. Nel 1967 gli venne intitolato il neonato \"Centro internazionale d'ingegneria sismica\" del Politecnico di Milano."}
{"id": "2483124", "revid": "110157", "url": "https://it.wikipedia.org/wiki?curid=2483124", "title": "Trevelin", "text": "Trevelin (Drefelin in gallese) \u00e8 una citt\u00e0 dell'Argentina, situata nel dipartimento di Futaleuf\u00fa, nella provincia di Chubut in Patagonia.\nGeografia fisica.\nTerritorio.\nTrevelin \u00e8 facilmente raggiungibile dalla vicina Esquel ed \u00e8 immersa in un contesto naturalistico notevole, nei pressi del fiume Percey, quasi alla confluenza di quest'ultimo con i fiumi Trevelin, Nahuel Pan y Nant e Fall. La zona \u00e8 quella della Cordigliera Patagonica, catena montuosa quasi parallela alle Ande, che si sviluppa circa 10\u00a0km ad ovest.\nTrevelin si trova in una zona umida della Patagonia. Per questo motivo il paesaggio ad est \u00e8 dominato da pascoli e praterie mentre il paesaggio ad ovest, quasi alla pendici delle Ande, \u00e8 caratterizzato da boschi di austrocedri e cipressi della Patagonia, nonch\u00e9 da un abbondante sottobosco. Nei dintorni si trova il Parco Nazionale Los Alerces.\nClima.\nLa temperatura media annuale varia tra i 10\u00a0\u00b0C ed i 5\u00a0\u00b0C, con abbondanti nevicate invernali.\nOrigini del nome.\nIl toponimo deriva dalle parole gallesi \"tre\" (\"casa\" o \"villaggio\") e \"velin\" (\"mulino\") e significa quindi \"villaggio del mulino\".\nStoria.\nTrevelin fu fondata ufficialmente il 16 ottobre 1888 da coloni gallesi. L'anno successivo John Daniel Evans inaugur\u00f2 il primo mulino per il grano, dal quale deriva il nome della citt\u00e0.\nDato che il territorio era conteso tra Cile ed Argentina, il 30 aprile del 1902 la popolazione vot\u00f2 con maggioranza assoluta l'annessione all'Argentina.\nCultura.\nIl paese mantiene ancora oggi la cultura gallese dei fondatori, al punto di disporre di una scuola per l'apprendimento dell'idioma celtico.\nIl consiglio comunale di Trevelin ha deliberato nel 2014 l'introduzione di cartellonistica e toponimia plurilingue (spagnolo-gallese-mapudungun) in varie combinazioni al fine di favorire il recupero e la diffusione delle lingue storiche della comunit\u00e0, lo sviluppo dell'economia e l'originalit\u00e0 turistica della destinazione nel panorama del turismo patagonico.\nEconomia.\nLe attrattive naturalistiche dei dintorni, come il Parco Nazionale Los Alerces, la riserva provinciale \"Nant Y Fall\" e il lago artificiale di Amutui Quimei hanno permesso lo sviluppo turistico della cittadina, che ha una buona capacit\u00e0 ricettiva e ristorativa. Inoltre, nella valle si coltivano cereali, erba medica, fragole, lamponi, ribes e fiori (tulipani); \u00e8 praticato l'allevamento. Presenti poi industrie del legno, della farina e del latte."}
{"id": "2483127", "revid": "701660", "url": "https://it.wikipedia.org/wiki?curid=2483127", "title": "Muscolo grande romboide", "text": "INSERZIONE: Margine vertebrale della scapola, della spina e dell'angolo inferiore\nORIGINE: Processi spinosi delle vertebre toraciche superiori\nNell'anatomia umana il muscolo grande romboide \u00e8 un muscolo del dorso appartenente ai muscoli spinoappendicolari, l'altro simile ma pi\u00f9 piccolo si chiama muscolo piccolo romboide, ed \u00e8 separato da esso da una piccola fessura.\nAnatomia.\nSi tratta di un muscolo che connette la scapola alle prime quattro vertebre toraciche, precisamente origina dai processi spinosi di queste e termina sul margine mediale della scapola, poco al di sotto dell'origine della spina."}
{"id": "2483131", "revid": "72396", "url": "https://it.wikipedia.org/wiki?curid=2483131", "title": "Psykter", "text": "Lo psykt\u00e8r (\u03c8\u03c5\u03ba\u03c4\u03ae\u03c1, plurale \u03c8\u03c5\u03ba\u03c4\u1fc6\u03c1\u03b5\u03c2, \"psykt\u1e15res\") \u00e8 un tipo di vaso greco caratterizzato da un corpo bulboso posizionato sopra un piede alto e stretto che veniva usato per refrigerare il vino. Il nome \u00e8 antico, derivato dalla funzione del vaso e applicato a ogni tipologia vascolare similmente utilizzata. Sembra essere stato inventato verso la fine del VI secolo a.C., nel periodo di formazione dello stile a figure rosse. Uno dei pi\u00f9 antichi psykt\u00e8r conosciuti reca la firma del vasaio Nicostene, e se ne hanno esempi fino alla met\u00e0 del V secolo a.C.\nLa forma particolare consentiva al vaso di galleggiare all'interno del cratere riempito di liquido o di reggersi autonomamente sul proprio piede. Esistono rappresentazioni dipinte che mostrano questo vaso immerso in crateri (ad esempio l'oinochoe al Museo archeologico nazionale di Atene 1045) e la decorazione degli psykt\u00e8r sembra essere eseguita in funzione dell'utilizzo del vaso che ne avrebbe consentito la vista solo per met\u00e0 (il piede e una striscia nella parte inferiore del corpo sono di colore uniforme).\nNon \u00e8 chiaro se fosse lo psykt\u00e8r a contenere il vino e il cratere ghiaccio o acqua fredda, o viceversa. Esistono esemplari di vasi aventi la stessa funzione che, in luogo dell'utilizzo di due vasi, sono dotati di una propria camera interna e possono avere una conformazione simile al cratere o simile all'anfora (prevalentemente a collo distinto)."}
{"id": "2483135", "revid": "83531", "url": "https://it.wikipedia.org/wiki?curid=2483135", "title": "Fittipaldi FD04", "text": "La Copersucar-Fittipaldi FD04 fu una vettura di Formula 1 impiegata dalla stagione 1976 al 1978. Disegnata da Richard Divila e realizzata in monoscocca d'alluminio, era spinta dal tradizionale motore Ford Cosworth DFV e gommata Goodyear.\nIl miglior piazzamento fu il quarto posto ottenuto in gara da Emerson Fittipaldi in Argentina e Brasile nel 1977."}
{"id": "2483142", "revid": "287204", "url": "https://it.wikipedia.org/wiki?curid=2483142", "title": "Almirante Tamandar\u00e9", "text": "Almirante Tamandar\u00e9 \u00e8 un comune del Brasile nello Stato del Paran\u00e1, parte della mesoregione Metropolitana de Curitiba e della microregione di Curitiba. Si trova a 15\u00a0km dalla capitale dello Stato Curitiba.\nStoria.\nL'oro e la sua esplorazione furono alla base dello sviluppo di questo comune, che prese forma staccandosi del comune di Colombo il 28 ottobre 1947 con il nome di \"Timoneira\". Il 24 marzo 1956 prese il nome di Almirante Tamandar\u00e9, con la legge dello Stato n. 2644, in onore del Marchese di Tamandar\u00e9, ammiraglio e capo della Marina brasiliana. Tra le sue potenzialit\u00e0 economiche vi sono l'attivit\u00e0 di estrazione mineraria, e le industrie legate alla produzione di calce e al calcare."}
{"id": "2483146", "revid": "287204", "url": "https://it.wikipedia.org/wiki?curid=2483146", "title": "Arturo Gatti", "text": ""}
{"id": "2483148", "revid": "119673673", "url": "https://it.wikipedia.org/wiki?curid=2483148", "title": "Giorgio Lalle", "text": "Giorgio Lalle \u00e8 stato principalmente un ranista, per anni campione italiano nei 100 e 200 metri e capace di vincere la medaglia d'argento nei 100 metri ai Campionati europei di nuoto di J\u00f6nk\u00f6ping. Nel 1981 ha partecipato anche ai campionati del mondo di Nuoto per salvamento, dove la squadra italiana \u00e8 arrivata terza.\n\u00c8 stato anche campione di nuoto master per la societ\u00e0 Due ponti sporting club di Roma.\nPalmar\u00e8s.\nCampionati italiani.\n24 titoli individuali e 6 in staffette, cos\u00ec ripartiti:"}
{"id": "2483151", "revid": "22229", "url": "https://it.wikipedia.org/wiki?curid=2483151", "title": "Lago d'endine", "text": ""}
{"id": "2483152", "revid": "124846263", "url": "https://it.wikipedia.org/wiki?curid=2483152", "title": "Pieve di Desio", "text": "La pieve di Desio o pieve dei Santi Siro e Materno di Desio (in latino: \"Plebis Desiensis\" o \"Plebis Sanctorum Sirii et Materni Desiensis\") era il nome di un'antica pieve dell'Arcidiocesi di Milano e del Ducato di Milano con capoluogo Desio.\nI patroni erano i santi Siro e Materno a cui \u00e8 ancora oggi dedicata la chiesa prepositurale di Desio.\nStoria.\nLe prime attestazioni dell'esistenza della pieve di Desio risalgono al XIII secolo e quasi un secolo dopo apprendiamo che essa comprendeva, oltre alla canonica, diverse cappelle sparse sul territorio circostante, di cui la maggiore era indubbiamente quella di Bovisio (\"Boxio\"). Il capitolo era composto dal prevosto e da undici canonici, numero che si mantenne anche nel XV secolo quando la pieve arriv\u00f2 a curare 19 parrocchie ed un monastero. Nel XVI i canonici arrivarono a quattordici oltre al prevosto. Alle gi\u00e0 copiose parrocchie, attorno al XVII secolo, si unirono anche altre parrocchie come quella di Cinisello, di Balsamo, di Cusano e di Muggi\u00f2.\nCol Rinascimento la pieve assunse anche una funzione amministrativa civile come ripartizione locale della Provincia del Ducato di Milano, al fine di ripartire i carichi fiscali e provvedere all'amministrazione della giustizia. Rispetto al comparto ecclesiastico, quello secolare comprendeva anche Cassina Amata.\nNell'epoca post-tridentina, Desio divenne sede di un vicariato e nel contempo questo segn\u00f2 l'inizio della sua decadenza nell'autorit\u00e0. Nel XVIII secolo, infatti, la parrocchia di Sant'Ambrogio di Seregno venne unita a quella di San Vittore della medesima citt\u00e0 e venne perci\u00f2 soppressa, mentre nel 1781 ne venne costruita una nuova, quella di San Giuseppe. Come se non bastasse, nel 1808 la parrocchia di Palazzolo divenne sede di un vicariato locale e nel 1841 la parrocchia di San Giuseppe venne definitivamente staccata dalla pieve di Desio e divenne anch'essa sede di vicariato. Nel 1850 anche Lissone divenne vicariato e nel 1905 estese la propria giurisdizione anche sulle parrocchie di Biassono, Macherio, Vedano al Lambro e Bareggia, sottraendole al vicariato di Desio.\nDal punto di vista civile, fu nell'anno 1797 che la pieve amministrativa venne soppressa in seguito all'invasione di Napoleone e alla conseguente introduzione di nuovi e pi\u00f9 moderni distretti.\nCol decreto del 16 febbraio 1903, l'Arcivescovo Andrea Carlo Ferrari assegn\u00f2 le parrocchie di Cinisello e Balsamo al vicariato di Sesto San Giovanni. Con un numero gi\u00e0 cos\u00ec esiguo di parrocchie da cura d'anime, la pieve di Desio si trov\u00f2 solo l'aggiunta della parrocchia di Cusano Milanino negli anni '30 del XX secolo. Con i decreti del sinodo Colombo del 1972, tutte le pievi milanesi vennero soppresse a favore dei nuovi decanati e come tale anche la pieve di Desio, ormai ridotta alla stregua di cura d'anime parrocchiale, termin\u00f2 la propria esistenza come istituzione. Il suo antico territorio ricade oggi sotto il decanato di Desio e comprende 21 parrocchie su un'area di ed una popolazione di 279.884 abitanti nel 1972.\nTerritorio.\nNella seconda met\u00e0 del XVIII secolo, dopo l'annessione di San Giorgio al Lambro a Biassono, il territorio della pieve era cos\u00ec suddiviso:"}
{"id": "2483153", "revid": "254059", "url": "https://it.wikipedia.org/wiki?curid=2483153", "title": "Eugenio Rav\u00e0", "text": "Biografia.\nPrese parte, tra l'altro, alla spedizione dei Mille e, a fianco degli unionisti del generale Ulysses Grant, alla guerra di secessione americana. Combatt\u00e9 a Mentana e, sempre con Giuseppe Garibaldi, fu tra i volontari dell'Esercito dei Vosgi accorso a prestare aiuto alla neo-proclamata Terza Repubblica nella guerra franco-prussiana.\nNell'elenco ufficiale dei partecipanti all'impresa pubblicato sulla Gazzetta Ufficiale del Regno d'Italia del 12 novembre 1878, lo si trova al numero 827."}
{"id": "2483156", "revid": "1543377", "url": "https://it.wikipedia.org/wiki?curid=2483156", "title": "Kyathos", "text": "Il kyathos (greco antico - \"mestolone\"; pl. \"kyathoi\") \u00e8 il nome dato nella moderna terminologia ad un antico vaso greco dipinto dotato di una cavit\u00e0 alta, rotonda, lievemente affusolata e un singolo manico ad anello, lungo e piatto. Un parallelo moderno potrebbe essere il mestolo, il kyathos infatti veniva usato come attingitoio. I primi esempi conosciuti sono stati prodotti verso il 530 a.C. nella bottega di Nikosthenes sull'esempio di forme simili in bucchero etrusco e forse da originali in bronzo, come sembra suggerire il manico, decisamente incongruo rispetto alle normali forme di terracotta. Lo si trova ancora nella prima met\u00e0 del V secolo a.C. divenendo molto raro nel periodo successivo e restando tipico del periodo maturo e tardo delle figure nere."}
{"id": "2483167", "revid": "119405891", "url": "https://it.wikipedia.org/wiki?curid=2483167", "title": "Alfredo Li Bassi", "text": "Conosciuto a livello nazionale per aver interpretato la parte di Carmelo Vella nei due film diretti da Marco Risi \"Mery per sempre\" e \"Ragazzi fuori\".\nBiografia.\nIl debutto nel cinema: 1989 - 1994.\nHa iniziato per caso interpretando la parte di \"Carmelo Vella\" nei film di Marco Risi \"Mery per sempre\" (1989) e \"Ragazzi fuori\" (1990),dopodich\u00e9 ha girato il video della canzone \"Chiama piano\", di Pierangelo Bertoli.\nNel 1992 interpreta due ruoli nei film \"Vite perdute\", con il cantante neomelodico Gianni Celeste e in \"Ultimo respiro\", con Francesco Benigno e Massimo Dapporto.\nHa un piccolo ruolo nel 1994, nel film \"Le buttane\" di Aurelio Grimaldi.\nLa pausa fuori dal cinema e il ritorno nel 2001 - 2008.\nDopo la carriera cinematografica \u00e8 diventato imprenditore fondando una casa cinematografica intitolata \"Assonorecinematografica\" situata a Palermo, ma \u00e8 rimasto amico di Salvatore Termini, il King Kong di \"Mery per sempre\" e \"Ragazzi fuori\". Nel 2001 interpreta un piccolo ruolo nel film \"L'attentatuni - Il grande attentato\".\nTorna nel 2004 nella fiction su Canale 5 \"Ultimo 3 - L'infiltrato\" con Raoul Bova e Tony Sperandeo, interpretando il ruolo di \"Vito\". Nel 2006 recita in un piccolo cameo nel film \"Eccezzziunale... veramente - Capitolo secondo... me\" nella scena con Diego Abatantuono e Nino Frassica.\nNel 2008 ha una parte da protagonista nel film \"\u00c8 tempo di cambiare\", regia di Fernando Muraca con Tony Sperandeo e Annalisa Insard\u00e0. Recita anche nella fiction \"Il capo dei capi\", interpretando il ruolo di \"Salvatore\".\nSempre nel 2008 come tanti altri attori dei due film di Marco Risi, tra i quali Maurizio Prollo e Francesco Benigno, ha partecipato alle riprese del video della canzone \"Pensa\", di Fabrizio Moro.\nAltri ruoli.\nNel 2009 grazie alla sua casa cinematografica \"Assonorecinematografica\", \u00e8 protagonista del film commedia \"I picciuli\" con Salvatore Termini, Tony Sperandeo, Lello Musella, Franco Ricciardi e il protagonista della quarta edizione del reality \"Grande Fratello\" Patrick Ray Pugliese. Inoltre ha partecipato nella prima puntata della fiction \"Squadra antimafia - Palermo oggi\" insieme a Simona Cavallari nel ruolo de \"lo Sciancato\".\nInizia nel 2012 a lavorare in due produzioni in USA e in Italia, con la regia di Carlo Fusco recita nel ruolo del killer nel film \"Vento di Sicilia\", insieme ad attori come: Danny Glover, John Savage, Steven Bauer, Michael Madsen e altri attori americani e italiani.\nNel 2016 recita ancora nel ruolo del killer nel film \"The Wait\", con Gianmarco Tognazzi, Luigi Maria Burruano e Antonio Catania."}
{"id": "2483168", "revid": "838137", "url": "https://it.wikipedia.org/wiki?curid=2483168", "title": "Larisa Il'\u010denko", "text": ""}
{"id": "2483169", "revid": "339392", "url": "https://it.wikipedia.org/wiki?curid=2483169", "title": "Dallas-Fort Worth", "text": ""}
{"id": "2483173", "revid": "436907", "url": "https://it.wikipedia.org/wiki?curid=2483173", "title": "Se tornerai (883)", "text": "Se tornerai \u00e8 una canzone degli 883 scritta da Max Pezzali e Mauro Repetto, pubblicata come quinto e ultimo singolo estratto dall'album \"La dura legge del gol!\" del 1997. Il brano \u00e8 contenuto anche negli album \"Love/Life\" e \"TuttoMax\".\nLa canzone \u00e8 dedicata ad un amico di vecchia data di Max, stroncato dalla droga.\nVideo musicale.\nIl video della canzone, diretto da Stefano Salvati, vede la partecipazione dell'attore Dario Cassini."}
{"id": "2483174", "revid": "120596451", "url": "https://it.wikipedia.org/wiki?curid=2483174", "title": "I Wanna (The All-American Rejects)", "text": "I Wanna \u00e8 una canzone della band alternative rock statunitense The All-American Rejects, secondo singolo estratto dall'album \"When the World Comes Down\", edito nel 2008.\nIl singolo \u00e8 stato pubblicato l'8 giugno 2009.\nVideo.\nIl video \u00e8 diretto da Rich Lee."}
{"id": "2483177", "revid": "161273", "url": "https://it.wikipedia.org/wiki?curid=2483177", "title": "Cina storica", "text": ""}
{"id": "2483178", "revid": "161273", "url": "https://it.wikipedia.org/wiki?curid=2483178", "title": "Cina propria", "text": ""}
{"id": "2483181", "revid": "287204", "url": "https://it.wikipedia.org/wiki?curid=2483181", "title": "Arauc\u00e1ria", "text": "Arauc\u00e1ria \u00e8 un comune del Brasile nello Stato del Paran\u00e1, parte della mesoregione Metropolitana de Curitiba e della microregione di Curitiba. Si trova a 27\u00a0km dalla capitale dello Stato Curitiba.\nStoria.\nAll'epoca della scoperta del Brasile, la regione in cui si trova l'attuale citt\u00e0 di Araucaria, era conosciuto come \"Tindiq\u00fcera\", nome dato dai suoi primi abitanti, i ting\u00fci, che in lingua tupi significa \"luogo di tingui\". Le prime documentazioni europee risalgono al XVI e XVII secolo, in cui veniva riportata nelle mappe la presenza di grandi villaggi indigeni, in cui figuravano anche quelli dei Tindiq\u00fcera.\nNel 1668 avvenne la distribuzione delle sesmaria e da quel momento in poi vi fu un'efficace colonizzazione della regione.\nNel 1837, la Cappella della \"Nossa Senhora da Luz\" di Tindiq\u00fcera venne elevata a \"Capela Curada\" (titolo ufficiale assegnato dalla Chiesa ad un villaggio con particolare importanza economica e di popolazione).\nAttraverso la legge provinciale n. 021 del 28 febbraio 1858, venne creato il Comune di Iguassu. Nel 1868 il Comune di Iguass\u00fa fu staccato da Curitiba e annesso come distretto di S\u00e3o Jos\u00e9 dos Pinhais fino al 1888, quando ritorna a essere gestito da Curitiba.\nLa regione di Tindiq\u00fcera, non possedendo oro, attir\u00f2 popolazione per l'interesse agricolo e lo sfruttamento forestale. Dal 1876 inizi\u00f2 un flusso immigratorio, sostenuto dell'Impero del Brasile. Vennero principalmente polacchi, seguiti da tedeschi, italiani e ucraini.\nCon il decreto n. 40 dell'11 febbraio 1890 venne creata la citt\u00e0 di Araucaria, che prese il nome suggerito dal medico e vice presidente di Stato Victor Ferreira do Amaral, in riferimento all'abbondante presenza di \"araucaria angustifolia\", il pino del Paran\u00e1.\nLe prime elezioni comunali si svolsero il 22 settembre 1892, il primo sindaco eletto Manoel Gon\u00e7alves Ferreira. Nel 1911, \u00e8 stato il termine giuridico, nel 1919 \u00e8 stato elevato al rango di provincia.\nNegli anni cinquanta, il comune ricevette una nuova ondata migratoria, questa volta prevalentemente dal Giappone."}
{"id": "2483182", "revid": "287204", "url": "https://it.wikipedia.org/wiki?curid=2483182", "title": "Campionati mondiali di nuoto 2009 - 10 km maschili", "text": "La gara si \u00e8 svolta la mattina del 22 luglio 2009, hanno partecipato 48 atleti."}
{"id": "2483183", "revid": "15756", "url": "https://it.wikipedia.org/wiki?curid=2483183", "title": "Discografia di Peter Gabriel", "text": "La seguente \u00e8 una discografia comprensiva del cantante britannico Peter Gabriel. Dopo aver raggiunto il successo come frontman del gruppo rock progressivo Genesis nei primi anni settanta, Gabriel ha intrapreso una fortunata carriera solista. Il suo album di maggior successo commerciale \"So\" (1986) ha venduto pi\u00f9 di cinque milioni di copie solo negli Stati Uniti d'America."}
